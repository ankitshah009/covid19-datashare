<doc docid='dw_53377730' lang='hau' type='mono' source='https://www.dw.com/ha/ha/covid-19-karuwar-mace-mace-a-brazil/a-53377730' term='COVID'>
Kasar Brazil wadda ta fi fuskantar annobar a tsakanin kasashen kudancin Amirka ta ruwaito karuwar mutane 751 da suka rasu wanda ya kawo adadin mutanen da suka rasu a kasar zuwa kusan mutum 10,000
A kasar Italiya yawan wadanda suka rasu ya haura dubu talatin yayin da aka sami sabbin kamun cutar da suka kai 243 a fadin kasar. Kasashen Amirka da Birtaniya sune suka fi yawan wadanda suka rasu a sakamakon cutar ta corona.
A waje guda kuma hukumar lafiya ta duniya ta sanar da gibin dala biliyan daya da miliyan dari uku daga cikin dala biliyan daya da miliyan dari bakwai da ta ke bukata domin aiwatar da kokarin da ta ke yi na yaki da annobar ta COVID 19.
Sanarwar na zuwa ne jim kadan bayan Amirka ta janye tallafin da ta ke bayarwa ga hukumar lafiyar ta duniya WHO.
</doc>
<doc docid='dw_53375190' lang='hau' type='mono' source='https://www.dw.com/ha/ha/maganin-madagaska-bai-karbu-gun-ecowas-ba/a-53375190' term='COVID'>
Akalla kasashe uku ne dai a yankin yammacin Afirkan da suka hadar da Laberiya da Guinea Bissau da kuma Jamhuriyar Nijar, suka karbi maganin na kasar Madagaska. Kasar da ke takama da komawa ya zuwa gadon-gado, da nufin neman mafita a cikin rikicin coronavirus da ke dada kamari. Cikin wata sanarwar data fitar dai hukumar tace ba ta bayar da izinin karbo maganin daga kasar ta Madagaskan ba, sannan kuma ba ta nuna amincewarta bisa amfaninsa tsakanin al'ummar yankin na yammacin Afrirkan ba.
Karancin masu COVID-19
A maimakon hakan dai hukumar ta ce tana hada hannu da manyan cibiyoyi na duniya a matakai dabam-dabam da nufin samar da magani da ma rigakafin annobar mai tayar da hankali.
Mafita kan COVID-19
Duk da cewar dai Madagaska na takama da kamuwa da mutane 225 kacal ya zuwa jiya, sannan kuma da warkewar mutane kusan 100, babu bayanan kimiya da ke tabbatar da inganci na maganin da ma kasancewar sababbin warkewa daga cutar cikin kasar.
A Tarayyar Najeriya da ke zaman kasa mafi yawan al'umma a cikin yankin, sannan kuma ta kan gaba ga kamuwa bisa cutar dai, hukumomi na kasar sun yi uwar watsi da maganin Madagaskan, bisa hujjar da ma'aikatar lafiyar kasar da ta ce ta kimiyya ce. Kimiyya ta corona ko kuma kokari na gaban kai ga kasashen Afirkan dai, akwai tsoron sabuwar dabarar na iya barazana ga makomar yakin COVID-19 din a daukacin yankin yammacin Afirka, inda ake samun bambanci a tsakanin 'yan mulki da talakawan da suke mulka. Kuma ko bayan Madagaskan dai ko a Najeriyar dai akwai ikirari na magani na gargajiya cikin sabon yakin da ke dada kamari yanzu.
</doc>
<doc docid='dw_53375081' lang='hau' type='mono' source='https://www.dw.com/ha/ha/kasashen-afirka-na-bukatar-tsaida-biyan-basukansu-na-shekaru-biyu/a-53375081' term='COVID'>
Bankin duniya da asusun bayar da lamuni na duniya IMF, sun goyi bayan shirin daga wa kasashen da ke da raunin tattalin arziki kafa domin samun damar fuskantar annobar coronavirus. Har ila yau sun ce masu bada bashi na kokarin bai wa nahiyar ta Afrika taimakon gaggawa na dala biliyan 57, ganin cewa wannan annobar ta bankado yadda harkar lafiya a nahiyar ke bukatar a inganta ta.
Da yake karin bayani a taron kungiyar tarayyar Afirka da ya jagoranta, shugaban Afirka ta Kudun Cyril Ramaphosa, ya kara jaddada cewar kasashen Afirka na bukatar karin lokaci daga watanni tara da aka amince a baya zuwa shekaru biyu.
Kungiyoyin bada agaji da hukumar kasuwanci da ci gaba ta Majalisar Dinkin Duniya na mai kira da a yafe wa kasashen na Afirka basusukan ne maimakon dakatar da biyan na wasu shekaru.
</doc>
<doc docid='dw_53375039' lang='hau' type='mono' source='https://www.dw.com/ha/ha/eu-karin-waadin-dokar-takaita-tafiye-tafiye/a-53375039' term='COVID'>
A tsakiyar watan Maris na bana ne kasashen 27 na kungiyar Tarayyar Turan suka amince da rufe iyakokinsu daga duk wasu harkoki na shige da fice da ba su da wani mahimmamci a yanzu a kokarin takaita yaduwar wannan annoba ta COVID-19 da duniya ke fama da ita.
Kwamishiniyar harkokin cikin gida a kungiyar Ylva Johansson, ta ce kungiyar ta EU za ta bude iyakokinta muddin al'amura suka sasauto, wanda dama dai babu wani shinge na shige da ficen a tsakanin kasashen kungiyar da ake kira Schengen.
</doc>
<doc docid='dw_53371773' lang='hau' type='mono' source='https://www.dw.com/ha/ha/turai-na-tunawa-da-gama-yakin-duniya-na-biyu/a-53371773' term='COVID'>
An dai gudanar da bikin na bana cikin halin taka tsan-tsan sabanin yadda aka saba gudanarwa a baya, sakamakon annobar coronavirus. Ga misali a nan Jamus, shugabar gwamnati Angela Merkel da shugaban kasar Frank-Walter Steinmeier sun ajiye filawoyi a wajen tunawa da wadanda suka rasa rayukansu yayin yakin, inda suka bi matakan bayar da tazara da gujewa cunkoso da yanzu haka ake bi a kasar, domin dakile yaduwar annobar coronavirus din.
Hitler ya bayar da kai
A ranar 30 ga watan Afrilu da rana tsaka, Adolf Hitler ya ga cewar hanya daya ce kawai mafita. Dakarun Tarayyar Soviet sun afkawa tsakiyar birnin Berlin. Hitler dai ya ji tsoron fadawa hannunsu a raye, saboda irin ta'asar da yayi. Nan take jagoran kama karyar na  'yan Nazi da sabuwar amaryarsa ta yini guda Ever Braun suka harbe kansu, a wani dakin karkashin kasa da ke fadar mulki ta Reich Chancellery da ke Berlin. Daga bisani sauran mabiyansa suka kone gawarsa, sannan suka binne tokar a kusa da kofar ginin.
An lalata wurare da dama yayin yakin
To amma sai a ranar takwas ga watan Mayu ne aka kawo karshen daular Hitler a hukumance, aka kuma sa jami'an gwamnatin Jamus din ta waccan lokaci suka rattaba hannu domin mika wuya ba tare da wani sharadi ba. Da haka yakin duniya na biyu ya kawo karshe a nahiyar Turai, wanda ya fara da mamayen da Jamus ta yi wa Poland a ranar daya ga watan Satumba na 1939. Sai dai an ci gaba da gwabza yaki a watannin da suka biyo baya a yankin Asia, kafin Japan ta mika wuya a ranar biyu ga watan Satumbar 1945.
Cin galaba ko 'yantarwa?
Yawancin biranen Jamus sun koma kamar kango. Kasar da ke da alhaki ba wai farkon yakin ba, har ma da kisan kare dangi da nuna wariyar launin fata a sansanonin da aka garkame mutane. Su kuma Jamusawa fa ya ya suke ji? An samu galaba a kansu ne ko kuma an cetosu daga mulkin Nazi? Fitaccen dan siyasa daga Jami'yyar SPD Egon Bahr a wata muryarsa da aka nada kuma ake ajiye da ita a gidan adana kayan tarihi da ke Bonn ya ce: "Jim kadan bayan takwas ga watan Mayu, ban yi tunanin ko an 'yanta mu ko kuma an samu galaba akanmu ba. Tabbas an ci nasara a kanmu, sai kuma me, an kuma 'yantar da mu. Duka biyun sun faru. A wurina duk daya ne. Kasancewar muna raye. Har yanzu muna raye. Shi ne abun da ke da muhimanci.
Dan siyasa Egon Bahr
Yawancin wadanda suka tsira daga yakin, tunaninsu kusan daya ne da na Bahr. Sai dai mafi akasari su na cikin wani yanayi na gigita da dimuwa: Maza saboda fafatawa a filin daga, mata kuwa kimanin dubu 800 zuwa miliyan biyu saboda fyade, musannan daga sojojin Tarayyar Soviet, duk da cewar a yanzu haka dai babu takamaiman alkaluman da ke nuna yawan matan.
An samu saukin al'amura
A hirar da tashar DW ta yi dashi, masanin tarihi kuma mai sharhi kan al'amura Frorian Huber ya ce, idan ana magana tsakanin shekarun 1945 zuwa 1949, akwai abubuwa biyu da suka nunar da muhimmancin wannan lokacin: "Na farko, dole ne Jamusawan su amince da cewar an ci nasara akansu, wanda ya zamo abu mawuyaci ne mafi yawansu su yarda. Abu na biyu kuma, wajibi ne su shirya fuskantar sabon babin rayuwa a matsayin kasa da kuma a siyasance. A dangane da haka, lokacin da aka fara yakin cacar baka, a  fili take cewar za a samu yankuna biyu har da tsarin mulki biyu, wanda zai bar tabo ga al'ummar Jamus har zuwa karshen karni."
Sai dai a cewar masanin tarihi Huber yanayin da kasar ta tsinci kanta ciki a wannan lokacin, ya saukaka al'amura musamman a yankin Jamus ta Yamma. Kazalika wajen rungumar sabon kundin tsarin mulkin kasar kamar yadda ake dashi yanzu.
</doc>
<doc docid='dw_53370513' lang='hau' type='mono' source='https://www.dw.com/ha/ha/afirka-a-jaridun-jamus-08062020/a-53370513' term='COVID'>
Jaridar Frankfurter Allgemeine Zeitung ta ce matakan da gwamnatocin nahiyar Afirka ke dauka don dakile yaduwar cutar coronavirus, na yin mummunan tasiri ga rayuwar al'umma. Ta ce a karshen watan Afrilu Hukumar Samar da Abinci ta Majalisar Dinkin Duniya, ta yi gargadin cewa idan ba a gaggauta daukar sahihan matakai ba Afirka za ta fuskanci mummunar matsalar karancin abinci, musamman duba da cewa tun gabanin bullar annobar coronavirus din, mutane kimanin miliyan 821 ne ke fama matsalar yunwa, baya ga karin wasu miliyan 135 da ke cikin matsananciyar yunwa.
Rawar da COVID-19 ta taka
Sannan sakamakon matakan da ake dauka na yaki da cutar COVID-19, an samu karin mutane miliyan 130 da suka shiga jerin masu bukatar abin sakawa a bakin salati cikin gaggawa. Wadannan mutane dai, idan ba a tashi tsaye ba yunwar ka iya yin ajalinsu a kusan kasashe 36 a Afirka.
Matakin hana zirga-zirga
Wani abin da ke kara munin matsalar shi ne yadda coronavirus ta gurgunta tattalin arzikin kasashe masu karfin masana'antu, wadanda bisa al'ada ke bai wa takwarorinsu na Afirka tallafi. Rufe kan iyakoki na kasa da na sama da aka yi don hana cutar yaduwa, ya janyo babban koma-baya wajen jigilar kayan agaji da suka hadar da abinci da magunguna, har da ma katsewar harkokin kasuwanci a daukacin kasashen na Afirka. Matukar hakan ta ci gaba to akwai fargabar cewa yunwa za ta yi ajalin yawan mutane fiye da wadanda coronaviru din ta kashe.
Nakasu a harkokin wasanni
Wasannin motsa jiki ma dai sun fuskanci nakasu sakamakon cutar ta corona, a kan haka ne jaridar Berliner Zeitung ta yi sharhi tana mai cewa an dauki matakan ladabtarwa a kan dan wasan kungiyar Hertha Berlin kuma dan kasar Cote d'Ivoire Salomon Kalou bisa tabargazar da ya yi na fatali da dokokin yaki da cutar corona.
Dan wasa Salomon Kalou
A wani faifayen bidiyo da ya wallafa a internet, dan wasan kwallon kafar ya yi ta yin musafaha da takwarorinsa, abin da ya saba da ka'idojin tsabta da kungiyar ta Hertha Berlin ta shimfida na yaki da yaduwar corona a tsakanin 'yan wasanta. Ya kuma nuna takardar ragin albashinsa. Wannan rashin biyayya da dan wasan ya yi ya keta ba ma kawai dokokin kungiyar ba, har ma da dokokin hukumar kula da wasannin lig-lig ta Jamus, wato DFL, inji jaridar. Yanzu haka dai kungiyar ta dakatar da shi, kuma babu masaniya kan cewa ko za ta sabunta kwantiraginsa da za ta kare a ranar 30 ga watan Yuni mai zuwa.
Za mu karkare da jaridar Der Tagesspiegel wadda ta labarto cewa gwamnatin Tarayyar Jamus za ta fadada aikin da dakarunta ke yi a kasar Mali mai fama da tashe-tashen hankulan 'yan Jihadi. Ta ce wannan mataki na zuwa ne daidai lokacin da Jamus ta rufe cibiyoyin bayar da horo ga sojojin Mali saboda fargabar coronavirus, ko da yake kawo yanzu ba a samu ko da soja guda na Jamus din da ya harbu da kwayar cutar ta  corona a Mali ba. A cewar gwamnatin Jamus za ta karfafa aikin bai wa sojojin Mali horo a yakin da ake yi da 'yan ta'adda.
</doc>
<doc docid='dw_53365884' lang='hau' type='mono' source='https://www.dw.com/ha/ha/senegal-hana-maido-mamata-a-gida/a-53365884' term='COVID'>
Wata kotu a birnin Dakar ta yi watsi da bukatar da wasu dangin mamatan suka shigar a gabanta domin basu hurumin dawowa da gawakin da suka makkale a kasashen Amirka da nahiyar Turai.
Sai dai jama'ar da suka shigar da karar sun nuna rashin jin dadinsu game da matakin da kotun na watsi da bukatarsu bisa fargabar sake yada cutar coronavirus.
Tun daga farko dai lauyoyyin jama'ar dai sun shigar da kara ne a gaban kotun kolin, suna masu zargin gwamnati da taka hakin zartar da addini ga 'yan kasar da suka rigamu gidan gaskiya, wadanda danginsu suka ce za su yiwa jana'i'za irin ta Islama.
</doc>
<doc docid='dw_53362917' lang='hau' type='mono' source='https://www.dw.com/ha/ha/an-dawo-da-wasannin-bundesliga/a-53362917' term='COVID'>
Za a fara buga wasannin ranar Asabar ta makon gobe don ci gaba da karo na 26 na kakar wasannin na Bundesliga, kamar yadda hukumar wasannin kwallon kafar kasar Jamus DFL ta sanar a yau Alhamis.
Kungiyar Borussia Dortmund da Schalke ce ake sa ran za su fara fafatawa, a yayin da sauran wasu wasannin biyar kuma su biyo baya.
A yanzu dai gasar Bundesliga na a matsayin ta farko ga wasannin League din nahiyar Turai da ta sake dawowa, makwanni bayan dakatar da wasannin motsa jiki a daukacin nahiyar bisa annobar Covid-19.
</doc>
<doc docid='dw_53362914' lang='hau' type='mono' source='https://www.dw.com/ha/ha/covid-19-adadin-wadanda-suka-mutu-sun-karu/a-53362914' term='COVID'>
Har yanzu dai kasar Amirka ce ke kan gaba daga cikin wadanda mutane suka fi mutuwa da cutar, inda take da mutun fiye da dubu 77 da suka kwanta dama, a yayin da Birtaniya ke biye mata da mamata fiye da dubu 30. Italiya na da dubu 29 da 684, sai Spain mai fiye da dubu 26, a yayin da Faransa ke da mamata 25 da 809.
Har yanzu nahiyar Afirka ce ke da kaso mafi karanta na wadanda rayukansu suka salwanta inda kididdigar ta ce ya zuwa yanzu mutun 2.007 ne suka mutu daga cikin akalla dubu 51 da 569 da aka hakikance sun kamu da cutar.
</doc>
<doc docid='dw_53361367' lang='hau' type='mono' source='https://www.dw.com/ha/ha/covid-19-an-sassauta-dokar-kulle-a-duniya/a-53361367' term='COVID'>
Al'amura sun tsaya cak haka ma harkokin kasuwanci sun raunana a duniya, sakamakon dokar zaman gida da kasashen duniya da dama suka assasa domin rage yaduwar annobar cutar coronavirus ko kuma COVID-19 da ta yi wa duniya tsinke.
Koda yake a kasashen Afirka misali Najeriya, masana kiwon lafiya na ganin tamkar an yi garaje wajen saukaka dokar zaman gidan. Matsalar da aka fi fuskanta a nahiyar Afirkan dai shi ne, rashin kiyaya ka'idoji ko kuma matakan kare kai.
Bayar da tazara da kuma sanya takunkumin hanci, na daga cikin ka'idojin da aka gindaya, misali a Jamus da sauran kasashen da suka ci gaba. Sai dai a kasashen Afirka, zai yi wahala abi ka'idojin musamman ma na bayar da tazara da gujewa cunkoso.
An fara aiki da sausauta dokar hana fita da aka sanya domin dakile yaduwar Coronavirus a Najeriya, bayan da gwamnati ta sanar da sassaucin a jihohin Lagos da Ogun da kuma Abuja babban birnin kasar. (04.05.2020)
Bayan sassauta dokar hana zirga-zirga da gwamnatin Najeriya ta yi a ranar Litinin da ta gabata a jihohin Legas da Ogun da kuma birnin Tarayyar kasar, mutane sun yi fatali da dokokin nesa da juna. (05.05.2020)
Mahukunta a Jamus na shirin sasauta dokar hana zirga-zirga a fadin kasar, sai dai za a ci gaba da sa ido sosai domin ganin ba a sami barkewar sabbin kamuwa da kwayar cutar ba. (06.05.2020)
A Spain bayan kwanaki 48 na zaman gida a wani mataki na kare yaduwar cutar, a wannan Asabar din ce aka fara barin mutane su fita waje domin shan iska. (02.05.2020)
</doc>
<doc docid='dw_53353776' lang='hau' type='mono' source='https://www.dw.com/ha/ha/coronavirus-afirka-na-samun-tallafi/a-53353776' term='COVID'>
Najeriya na daga cikin kasashen Afirka da suka samu irin wannan tallafi, inda tun farkon bullar cutar ta COVID-19, aka bayar da labarin samun gudummawa daga kamfanoni da kuma wasu kamfanoni da 'yan kasuwar kasar. Daga cikin wadanda suka bayar da gudunmawar har da hamshakin dan kasuwar Afirka Aliko Dangote da Abdul Samad Isyaku Rabiu shugaban rukunin kamfanonin BUA. Jamus na daga cikin kasashen da suka aike tallafi ga kwamitin yaki da cutar coronavirus a Najeriyar wato NDCD, tallafi na sama da Euro miliyan biyar.
Tallafin kungiyoyi
Mako guda gabanin kyautar ta kasar Jamus, Najeriya ta samu tallafin sama da Euro miliyan daya daga Majalisar Dinkin Duniya. Gidauniyar Clara-Lionel ta mawakiya Rihanna ta yi alkawarin bayar da dalar Amirka miliyan biyar ga kasar Malawi. Haka ma Bankin Duniya da Asusun ba da Lamuni na Duniya IMF, sun yi alkawarin yafe basussukan da suke bin kasashe 19 matalauta a nahiyar Afirka.
Hamzat Lawal wand ya kafa CODE a Najeriya
Wasu matasa sun kafa kungiyar da suka yi wa lak'abi abi kadin kudin tallafin na corona, wato #FollowCovid19Money. Guda daga cikin irin wadanna matasa shi ne Hamzat Lawal wanda ya kafa kungiyar Connected Development a Najeriya da kuma kungiyar nan ta Follow the Money, wacce ke bin diddigin yadda aka ba da kudin tallafi ga gwamnatoci.
Kasuwanci da kudin tallafi?
Yayin da kasashen Afirka ke cewa suna godiya da tallafin da suke samu, kuma suna iya kokarinsu na yin amfani da tallafin da suke samu a yaki da cututtuka dangin COVID-19, masu yaki da cin hanci na ganin cewa tamakar dai kawai kasuwa ce ta bude ga wasu daga cikin jami'an gwamnatocin nahiyar.
</doc>
<doc docid='dw_53348124' lang='hau' type='mono' source='https://www.dw.com/ha/ha/jamus-za-ta-sasauta-dokar-hana-zirga-zirga/a-53348124' term='COVID'>
Hukumar da ke kula da cututuka masu yaduwa ta kasar ta ce akwai yiwuwar sake samun barkewar cutar a mataki na biyu harma zuwa na uku.
A wannan rana ta Laraba ce ake sa ran shugabar gwamnatin Jamus Angela Merkel da shuwagabannin jihohi goma sha shidda na kasar za su yi wani taro ta kafar bidiyo domin amincewa da matakin sassauta zirga zirgar.
Har yanzu dai gwamnatin Jamus na son ganin an ci gaba da dokar haramta taron jama'a da suka wuce mutum biyu da kuma dakatar da wasanni har zuwa karshen watan Augusta. Gwamnatin ta amince da bude dukkan shagunna karkashin tsauraran matakan tsabtan da kuma barin tazara tsakanin mutane.
Da safiyar yau, cibiyar kula da cututuka ta Jamus, Robert Kock ta tabatar da karuwar mutum 947 da suka kamu da cutar ta COVID 19.
</doc>
<doc docid='dw_53343320' lang='hau' type='mono' source='https://www.dw.com/ha/ha/nijar-ta-karbi-maganin-covid-19-daga-madagaska/a-53343320' term='COVID'>
Gwamnatin Nijar ta karbi a wannan Talata maganin cutar Corona na gargajiya wanda gwamnatin kasar Madagaska ta tallafa Nijar din da shi kyauta ruwan Allah, domin yakar cutar ta Covid 19 a kasar ta Nijar
Kamfanin Dillancin Labaran Faransa na AFP ya ruwaito Ismagail Annar daraktan ofishin ministan kiwon lafiya na cewa za su yi amfani da maganin ne mai suna Covid-Organics wanda kasar madagaska din ce ta samar da shi da kanta, a kan mutane 900, wato 300 daga cikin wadanda ke dauke da kwayoyin cutar da kuma kan wasu mutanen 600 a matsayin rigakafi.
Nijar dai na a matsayin kasa ta uku bayan Guinea Bissau da kuma Equatorial Guinea da ta samu tallafin maganin na Covid Organics daga kasar ta Madagaska. Sai dai Hukumar Lafiya ta Duniya ta ce babu wani gwajin kimiyya da aka gudanar a kan ingancin wannan magani.
Alkalumman gwamnatin kasar ta Nijar na farkon wannan mako sun nunar da cewa cutar ta Corona ta harbi mutun 755 a kasar ta kuma kashe 37 da suka hada da tsohon ministan kwadagon kasar Malam Ben Omar Mohamed wnda Allah ya yi wa rassuwa a ranar Lahadin da ta gabata.
</doc>
<doc docid='dw_53343129' lang='hau' type='mono' source='https://www.dw.com/ha/ha/annobar-covid-19-na-kara-kamari-a-rasha/a-53343129' term='COVID'>
Rahotanni daga kasar Rasha na cewa an sake samu a wannan Talata mutane sama da dubu 10 da suka kamu da cutar Covid 19 a cikin yini daya. Kwanaki uku kenan dai a jere da ake samun mutun sama da dubu 10 da suka harbu da kwayoyin cutar a kasar ta Rasha inda kawo yanzu cutar ta harbi a jumulce mutun sama da dubu 155.
Sai dai kuma annobar ba ta haddasa mace-mace da yawa ba a kasar ta Rasha inda ya zuwa yanzu cutar ta kashe mutun dubu daya da 451 kawai da ke zama adadin mafi karanci idan aka kwatanta da illar da annobar ta yi a kasashe irin su Italiya, Spain da Amirka.
Sai dai kasashe da dama na nuna shakkunsu kan sahihancin alkalumman matattun da gwamnatin Rasha ke bayyanawa. Alkalumman baya bayan nan dai sun bayyana cewa cutar ta Corona ta harbi mutane miliyan uku da dubu 580 a fadin duniya, daga cikin mutun dubu 252 sun halaka a yayin da wasu miliyan daya da dubu 170 suka warke.
</doc>
<doc docid='dw_53342346' lang='hau' type='mono' source='https://www.dw.com/ha/ha/an-shiga-rana-ta-biyu-da-sassauta-dokar-hana-zirga-zirga-a-wasu-jihohin-najeriya/a-53342346' term='COVID'>
Wata sabuwar barazana ka iya kai wa ga kara ta'azarar annobar COVID-19 da ke  kara karuwa a Najeriya a halin yanzu, hukumomin kasar sun yi  barazanar sake  kulle manyan biranen Abuja da Legas da jihar Ogun in har aka ci gaba da ko'in kula da dokoki nesanta kai tsakanin al'umma.
An dai kai ga uwar watsi da sabbabin dokokin cudanyar sannan kuma aka koma tsohon tsari kama daga bankuna ya zuwa su kansu kasuwannin babban birnin tarrayar Abuja dama birnin Legas inda mazauna ke fatan samun damar biyan bukata a cikin wa'adin gwamnati. Abun kuma da ya kai ga su kansu hukumomin da ke jagorantar yakin barazanar sake mai da al'umma na biranen ya zuwa kulle  sakamakon al'adar da ke iya zama babbar barazana ga fashewar cutar a tsakanin al'umma.
Dr Chikwe Ihekwezu dai na zaman shugaban cibiyar kula da yaduwa ta cutuka ta kasa da kuma ya ce suna shirin sauyin taku in har ba a kai ga samun sauyin taku ba.
An dai shiga rana ta biyu tare da alamun sauyi, musamman  a bankuna da suka kara bude rassa sannan kuma suka sanya jami'an tsaro  da nufin cika umarnin nesanta kai tsakanin juna,  to sai dai kuma  a tunanin Dr Patrick Dakum da ke zaman wani likita a cibiyar kula da cutuka ta  Amurka a tarrayar Najeriya har yanzu da sauran tafiya a tsakani na mazauna birnin na Abuja da bin umarnin masanan lafiya da nufin kaucewa cutar
Mahukuntan birnin na Abuja dai sunce suna shirin nazarin nasara ta matakan na tsawon makonni biyun dake tafe , kafin yanke hukuncin karshe game da bukatar komawa cikin gidan ko kuma kara sassauta matakan a fadar .  Najeriya dai na tsakanin sassautawa a cikin matsin na lafiya da nufin inganta rayuwa, da kuma fuskantar barazanar barkewarta cikin kasar da tuni ke kukan rashin isassun kayan aiki.
</doc>
<doc docid='dw_53339372' lang='hau' type='mono' source='https://www.dw.com/ha/ha/a-jamhuriyar-nijar-har-yanzu-akwai-masu-nuna-shakku-dangane-da-cutar-corona/a-53339372' term='COVID'>
A Jamhuriyar Nijar kwana daya bayan jana'izar ministan ma'aikatan kwadago na kasar Mohamed Ben Omar, wanda Allah ya yi wa rasuwa sakamakon cutar nan ta Coronavirus, har yanzu ra'ayoyi na bambanta kan yadda ‘yan kasar ke kallon wannan cuta, inda wadanda suka yarda da sahihancin cutar ma ke da shakku a wasu fannoni, lamarin da ke nunin cewa har yanzu da sauran rina a kaba wajen wayar da kan mutane dangane da cutar ta Covid 19.
Duk da cewa a kullu yaumin dubban  mutane ne ke mutuwa a fadin duniya sakamakon wannan Cutar, musamman ma a manyan kasashe irin na Turai da Amurka, amma a kasashen Afirka, musamman ma Nijar mutane na ci gaba da nuna turjiya dangane da matakan da suka kamata kowa ya dauka na kariya.
Tun dai da jimawa ne ma'aikatu da dama na gwamnati zuwa masu zaman kansu suka dauki matakai na kaucewa yaduwar wannan cuta a tsakanin al'umma, kuma rasuwar Minista Ben Omar wanda ba da dadewa ba shi kanshi ya yi jan hankali ga ma'aikata kan cutar, ana ganin za ta sanya wasu ‘yan kasar su shiga taitayinsu.
Ko shi kanshi ciwon majina ko mura da aka sani, ciwo ne da ke galabaitar da jama'a kuma ya kan yadu ne a tsakanin al'umma sanadiyar rainashi da ake yi da cewa karamin ciwo ne, ba tare da daukar matakan kariya ba.
Iri-irin wannan lamari dai da kan sa wa mutane nuna turjiya ko son kai wajen amincewa da kasancewar shi kanshi ciwon na Coronavirus, a cewar masu lura da al'amuran yau da kullum, ya samo asali ne kan yadda ake saku-saku wajan hukunta masu aikata laifi musamman ma idan sun shafi bangaran gwamnati, inda ‘yan kasar da dama ke ganin cewa ba daya suke a gaban doka ba ma'ana akwai shafaffu da mai lamarin da ke kara sanya tazara tsakanin wani bangare na al'umma da masu fada a ji na bangaran gwamnati ko da kuwa abun da suka fada gaskiya ne.
</doc>
<doc docid='dw_53338101' lang='hau' type='mono' source='https://www.dw.com/ha/ha/sinadarin-da-ke-taimakon-magance-covid-19/a-53338101' term='COVID'>
A dai dai lokacin da cutar Corona ke cigaba da ta'azzara, mutane na bukatar garkuwar jiki mai karfi wajen yakarta. Sai dai Jiki na bukatar isasshen bitamin da nau'in abinci mai gina jiki don yakar cutar. Batun da mutane da yawa basu damu da shi ba.
Sanya takunkumi ko kyallen rufe baki da hanci tare da bada tazara da kuma wanke hannu sune dokokin da ake amfani da su a yanzu a duniya. Sai dai ba za mu iya nade hannu mu jira  har sai an samo magani mai inganci a kan COVID-19 ko kuma alurar riga kafi ba.
Akwai wani abu wanda yafi mahimmanci yanzu fiye da koyaushe wanda kuma yakamata ya taka rawa fiye da tsabta. Wani abu wanda bai sami matsayi ba a cikin muhawarar jama'a ko kuma jerin bayanan shawarwari na gwamnati shine amun garkuwar jiki mai karfi.
Vitamin C na taka rawa sosai wajen samar da garkuwar jiki mai karfi, wanda rashinsa na iya janyo kamuwa da Covid 19. Akan dora wadanda cutar ta yi tsanani a jikinsu kan sinadran Vitamin C, cewar kwararriya akan kwayoyin halitta Isabelle Schiffer ta gidauniyar "forever Healthy"...
Ta ce "Saboda Corona, mun gano cewa akwai karancin sani game da ganyayyaki da zasu iya taimakawa rage radadin ko kuma ta'azarar cutar. Wannan bawai zai maye gurbin magungunan kimiyya ba, amma yana iya taimakawa wajen inganta shi".
Masanin ilimin halittu Adrian Gombart, wanda ya yi bincike a cibiyar Linus Pauling a Jami'ar Jihar Oregon kan mahimmancin abinci mai gina jiki ga tsarin garkuwar jiki, ya so canza wannan matsayi.
Tare da abokan aiki, ya samar da takardun da ke dauke da takaitattun bayanan sakamakon bincike kan abinci mai gina jiki da tasirinsu akan tsarin garkuwar jikin dan adam. Wadanda zasu iya zama karin hanyoyi na yaki da kwayar cutar Corona.
A wannan yanayi da ake ciki a cewar Isabelle Schiffer, samun nau'oi na kayan abinci da ke da sindran gina jiki su ne jama'a ke bukata...
Ta ce" Ko shakka babu a zaune take akwai magunguna na kimiyya wadanda kuma keda muhimmanci wajen kula ko kuma warkar da cututtuka. Amma kuma yana da muhimmanci a san cewar tun shekaru aru-aru da suka gabata ake amfani da ganyayyaki don neman waraka. Da yawa daga cikinsu na da abubuwan gina jiki, wasunsu  nada illa, shi yasa aka dan gudanar da bincike akansu a kimiyance, domin ganin irin gudunnmuwar da zasu bayar ga lafiya".
Ra'ayin Isabelle Schiffer da Adrian Gombart sun zo daya, kan bukatar mutane su kara mayar da hankali kan  nauo'in abinci da ganyayyaki da ma kayan marmari masu sidaran bitamin da kuma gina jiki. Maimakon mayar da hankali wajen cin abubuwa masu kitse ko maiko.
Cin abinci mai sinadarai masu gina jiki na da muhimmanci a irin wannan lokaci, saboda yanayin da ake ciki. Sinadran Vitamin C da D da Zink da Iron, duk wadanna sinadarai na gina jiki, musamman ga rukunin mutanen da ke cikin hadarin kamuwa da cutar, saboda raunin garkuwar jikinsu.
</doc>
<doc docid='dw_53332739' lang='hau' type='mono' source='https://www.dw.com/ha/ha/hukumar-who-ta-ce-corona-ba-kirkirata-aka-yi-ba/a-53332739' term='COVID'>
Hukumar ta ce babu wasu hujjoji kwakwara da ka iya tabbatar da zargi na cewar an kirkira cutar covid 19 a cikin dakunan harhada magunguna na garin Wuhan. Michael Ryan, shi ne daraktan kula da tsare-tsare na hukumar ta who yana mai cewa: "Ya ce mun saurari kwararru a kan sha'anin kimiya  a karo da dama wanda suka tantance kwayoyin cutar na covid 19 kuma suka tabbatar da cewar cutar ba  kirkirarta a ka yi ba don haka ba za mu taba yarda da wannan zargin ba".
</doc>
<doc docid='dw_53330738' lang='hau' type='mono' source='https://www.dw.com/ha/ha/jamus-yan-wasan-bundesliga-10-sun-kamu-da-cutar-coronavirus/a-53330738' term='COVID'>
A sanarwa da ta fita a wannan Litinin Hukumar ta DFL ta ce ya zuwa yanzu an gudanar da gwajin ne kan 'yan wasa 1724, wato 'yan wasa 18 a kowace daga cikin kungiyoyi 36 na Bundesliga ta daya da kuma ta biyu. Sai dai hukumar ta DFL ba ta bayyana sunayen 'yan wasan da suka harbu da cutar ta COVID-19 ba ko kuma kungiyoyin da suke buga wa wasa ba.
Sai dai tun a ranar Juma'ar da ta gabata kungiyar FC Kolon ta sanar da cewa uku daga cikin 'yan wasanta sun kamu da cutar. Wannan na zuwa ne a daidai lokacin da hukumar kula da wasannin kwallon kafar kasar ta Jamus ke tunanin komawa wasannin na Bundesliga a tsakiyar wannan wata na Mayu domin kammala kakar wasannin shekarar bana.
</doc>
<doc docid='dw_53330825' lang='hau' type='mono' source='https://www.dw.com/ha/ha/covid-19-an-bukaci-karin-kudade-domin-nemo-rigakafi/a-53330825' term='COVID'>
An gabatar da wannan bukata ne yayin babban taron da ya gudana ta bidiyo a wannan Litinin din, wanda kungiyar EU ta shirya. a lokacin wannan taro dai babu wakilcin kasashen Amirka da Rasha duk kuwa da cewar annobar ta Covid-19 tayi sanadiyyar mutuwar mutanen da yawansu ya kai 67,000 a Amirka .
Da yake jawabi a lokacin taron babban sakataren Majalisar Dinkin Duniya Antonio Guterres ya jaddada muhimmancin hadin kai da bukatar yin watsi da gasa a wannan lokaci na laluben rigakafin COVID-19, bayan ya jaddada bukatar amfani da kudaden a bangaren samar da rigakafin da kuma gudanar da sabbin gwaje-gwaje.
</doc>
<doc docid='dw_53330706' lang='hau' type='mono' source='https://www.dw.com/ha/ha/covid-19-sassuta-dokar-kulle-a-najeriya/a-53330706' term='COVID'>
Duk da sassauta dokar dai, an sanya ka'i'doji ga jama'a domin kaucewa yaduwar cutar ta COVID-19, musamman cikin motocin haya. Dimbin jama'a ne dai suka yi cincirundo suna jiran shiga mota a daya daga cikin unguwanin da ke Abuja, abin da ke nuna dawowar zirga-zirgar da da harkokin kasuwancin a birnin, abin da ya haifar da cunkoson motoci.
To sai dai, a daidai lokacin da ake murna da samun sasaucin inda dubban mutane suka fito don neman abincinsu, kwararru a fanin lafiya da suka hada da kungiyar ma'aikatan lafiya ta Najeriyar, suna nuna tsoron cewa bai kamata a sassauta dokar yanzu ba. Dr Ibrahim Kana kwararren likita a ma'aikatar lafiya ta Najeriya da ke kan gaba a yaki da yaduwar cutar, ya bayyana cewa akwai abin da ya kamata a yi la'akari da shi.
Tuni dai aka rufe kofofi na shiga jihohin Najeriya tare da daukar matakai na hukunta duk wanda ya sabawa dokar musamman sanya takunkumin rufe fuska da kuma kaucewa cunkoso. Abin jira a ganin shi ne yadda za a ci gaba da aiwatar da wannan sassauci, na tsawon makonni shidadomin kaucewa matsin tattalin arziki.
</doc>
<doc docid='dw_53328243' lang='hau' type='mono' source='https://www.dw.com/ha/ha/kuwait-yan-kasar-masar-sun-yi-zanga-zanga/a-53328243' term='COVID'>
Ma'aikatar da kara da cewar kafin wannan lokaci masu zanga-zangar na tsare ne a wani matsuguni da kasar Kuwait ta yi tanadi domin killace wadanda ke zaune a kasar ba bisa ka'ida ba.
Alkaluman da hukumar yaki da cutuka masu saurin yaduwa a kasar ta Kuwait sun tabbatar da kamuwar akalla mutane 4,983 da cutar Covid-19 a fadin kasar yayin da wasu 38 suka rigamu gidan gaskiya, batun da gwamnatin kasar ta bayyana a matsayin hujjar daukar tsauraran matakai a kan wanda aka samu da karya dokar zaman gida.
A nasu bangaren jami'an huldar jakadancin Masar a Kuwait sun gana da masu boren, tare da daukar musu alwashin kawo jirgin da zai fara jigilar mata da yara kanana batun da wasu daga cikin masu zanga-zangar suka bayyana shakku.
</doc>
<doc docid='dw_53322299' lang='hau' type='mono' source='https://www.dw.com/ha/ha/covid-19-trump-ya-ce-za-a-samar-da-rigakafi/a-53322299' term='COVID'>
Shugaba Donald Trump dai na fadin hakan ne musamman lokacin da yake amsa tambayoyi daga masu zabe da kafar talabijin ta Fox News ta watsa. Kwararru dai na cewa samar da rigakafi abu ne da ke daukar lokaci.
Shi ma kwararre kan cutuka masu yaduwa a Amirkar Anthony Fauci, ya ce ta yiwu rigakifin ya samu cikin watan Janairu, sai dai babu tabbas.
Ministan lafiya na kasar Jamus kuwa, Jens Spahn a nashi bangaren cewa ya yi hada allurar rigakafi shi ne abu mafi wahala a aikin harhada magunguna, abin da ya ce ke iya kai kwararru tsawon shekaru.
</doc>
<doc docid='dw_53319053' lang='hau' type='mono' source='https://www.dw.com/ha/ha/italiya-masu-mutuwa-saboda-corona-sun-ragu/a-53319053' term='COVID'>
Wannan lamarin na zuwa ne a daidai lokacin da kasar ke shirin shiga tsarin sassauta dokar kulle domin farfado da tattalin arzikin kasar da yamu koma baya, ko da yake wasu muhimman wurare ciki har da na kananan 'yan kasuwa da gidajen cin abinci za su ci gaba da kasancewa a rufe.
Firaminista Giuseppe Conte na kasar ya ce miliyoyyin ma'aikatan kasar za su iya komawa kan aiki, kana kuma akwai yiwuwar sakin tazara ga jama'ar da suke yanki daya domin fita zuwa yawon motsa jiki.
Akalla mutun dubu 29 ne suka kwanta dama a Italiyar sakamakon kamuwar da suka yi da annobar ta Covid-19.
</doc>
<doc docid='dw_53318556' lang='hau' type='mono' source='https://www.dw.com/ha/ha/dw-ta-karrama-masu-ba-da-labarai-kan-corona/a-53318556' term='COVID'>
Da yake jawabi a Berlin bayan sanar da sunayen wadanda suka samu lambar yabon, babban daraktan kafar yada labarai ta DW Peter Limbourg ya ce lokacin da duniya ke cikin tashin hankali na annoba, a lokacin ne da aikin jarida ke da babban kalubale. Shugaban na DW ya ce yancin 'yan jarida na cikin hadari a fadin duniya domin a cewarsa wasu kasashe na fakewa da annobar Corona wajen yaki da 'yan cin fadin albarkacin baki na 'yan jarida da ma walwalarsu.
Shugaban tashar DW Peter Limbourg
Al'ummar ko wace kasa na da 'yan cin samun bayanai masu inganci dangane da halin da ake ciki, ko yaya labarin yake. Toshe hanyoyin samun bayani ko kuma zargin rahotannin da ake yayatawa kan ainihin halin da ake ciki ya sabawa 'yancin fadin albarkacin baki, a cewar Peter Limboug.
A jawabinta albarkacin wannan karramawa da aka yi wa 'yan jaridar a wannan rana, shugabar hukumar kare hakkin dan Adam ta Majalisar Dinkin Duniya Michelle Bachelet cewa ta yi ''al'umma da dukkanninmu na bukatar sahihan bayanai dangane da wannan annoba tare da sanyamu cikin dukkan matakan da ake dauka a madadinmu"
Tun bayan bullar Covid 19 dai, kungiyoyin 'yan jarida sun tsinci kansu cikin ukuba saboda rahotannin da suke gabatarwa. Kungiyar kare hakkin jarida ta kasa da kasa ta Reporter Without Borders ta ce gwamnatocin da ke da salon mulkin kama karya a sassa daban-daban na duniya suna amfani da wannan lokaci wajen samun hanyar cin zarafin 'yan jarida saboda basa son a san halin da suke ciki.
Kungiyoyin 'yan jarida na kokawa kan yadda ake tauye 'yancin fadin albarkacin baki
Cibiyar 'yan jarida ta kasa da kasa ta tattara bayanai sama da 150 kan yadda ake sabawa dokokin  na baiwa 'yan jarida 'yancin tafiyar da ayyukansu, wadanda ke da nasaba da wannan annoba, ta kuma yi misali da Chaina inda cutar Coronavirus ta fara bulla a watan Disambar 2019. Duniya ta ji a jikinta saboda tsarin kasar na bayar da bayanan da take so a ji kawai.
</doc>
<doc docid='dw_53318317' lang='hau' type='mono' source='https://www.dw.com/ha/ha/turai-tallafin-kudi-don-yakar-covid-19/a-53318317' term='COVID'>
Shugabar hukumar gudanarwar Turai Ursula von der Leyen ta ce, kudin na bangaren kokarin da duniya ke yi na samo allurar riga-kafi da maganin Covid-19.
A gobe Litinin ne za a gudanar da taron tara wadannan makuddan kudaden ta yanar gizo, domin cike gibin karancin kudin da binciken maganin Coronan ke fuskanta.
Wannan shiri ya samu goyon bayan fraministan Italiya Giuseppe Conte, da shugaba Emmanuel Macron na faransa, da kuma takwararsa ta  Jamus Angela Merkel, a wata budaddiyyar wasika da jaridu suka wallafa a yau Lahadi.
Bugu da kari shugaban majalisar Turai Charles Michel da fraministan Norway Erna Solb, su ma sun rattaba hannu tare da bada goyon bayansu ga hukumar kula da lafiya ta duniya, bayan da Amurka ta soki hukumar da zarginta da yiwa annobar "rikon sakainar kashi".
</doc>
<doc docid='dw_53313307' lang='hau' type='mono' source='https://www.dw.com/ha/ha/jaridun-jamus-corona-ta-rage-yawan-tashe-tashen-hankula/a-53313307' term='COVID'>
Za mu fara sharhi da labaran jaridun Jamus kan nahiyarmu ta Afirka da jaridar Süddeutsche Zeitung wadda ta leka kasar Afirka ta Kudu tana mai cewa haramcin sayar da barasa ya canja kasar Afirka ta Kudu. Ta ce tun lokacin da aka sanya dokar kulle aka kuma haramta sayar da barasa, tashe-tashen hankula da fashi da makami da ma yawan kisan kai sun ragu a kasar. Sai dai jaridar ta ce yanzu 'yan kasar sun koma dafa giya ta gargajiya inda suke amfani da abarba ko citta ko masara. Afirka ta Kudu dai na daga cikin kasashen duniya da aka fi shan barasa, inda alkalumma suka nuna cewa a kowace rana kowane dan kasar kan sha kwalaba guda ta barasa abin da ya ninka sau uku yawan wadda ake sha a Jamus. Da yawa daga cikin 'yan kasar na cewa corona ta sa sun koma bin al'adunsu na gargajiya da suka gada kaka da kakanni, musamman bangaren sarrafa giya a gargajiyance. Sai dai jaridar ta ce ana iya komawa gidan jiya da zarar an soke dokar kulle aka kuma dage haramcin sayar da barasa a kasar.
Tallafa wa tattalin arzikin kasashen Afirka saboda corona
Sauke kayan agaji na magunguna da Chaina ta ba wa Najeriya
Tsarin sauyi ga Afirka wannan shi ne taken labarin da jaridar Frankfurter Allgemeine Zeitung ta buga, inda ta kara da cewa annobar Covid-19 ta jefa da yawa daga cikin kasashen Afirka cikin matsalar tattalin arziki, saboda haka ana bukatar sauyin tunani na taimakon da ake ba wa nahiyar. Abin da ya kamata manyan kasashen duniya irin su Jamus su yi, shi ne hulda da kasashen nahiyar ta Afirka tsakani da Allah ba da kuma nuna girman kai ba. Jaridar ta ce ko da yake annobar ta shafi duniya gaba daya, amma kasashe masu karfin tattalin arziki na da nauyi kansu na inganta huldodin kasuwanci da na zuba jari da takwarorinsu kasashe masu tasowa, don a gudu tare a tsira tare. Jaridar ta kara da cewa bayan annobar, bai kamata nahiyar Turai  ta mayar da hankali kanta kadai ba, wajibi ne ta kuma duba makomar tattalin arzikin nahiyar Afirka gaba daya.
Sauyi ga matakan yin kaura zuwa Turai
Sau tari bakin haure kan bi hanyoyi masu hatsari ciki har da ta kan teku don shigowa Turai
Ita kuwa jaridar Die Tageszeitung a wannan makon ta ruwaito wasu shawarwari ne da kwararrun masana kan kaura a Jamus suka mika wa gwamnatin tarayyar Jamus na neman a yi sauye-sauye a dokokin yin kaura don ba da damar yin kaura ta halal daga Afirka zuwa Turai. Masanan suka ce masu bi ta barauniyar hanya mai kuma hatsari zuwa Turai kan ba wa masu fataucin mutane dubban kudi na Euro, maimakon haka duk mai son zuwa Turan yana iya ajiye wadannan kudade a matsayin garanti ko jingina a ofisoshin Turai da ke kasashensu, su kuma su ba shi bisar shigowa Turai ya yi aiki na gajeren lokaci ya koma gida ya kuma karbi kudin jinginar. Ba a dai sani ba ko mahukuntan Turan za su amince da wannan shawara.
</doc>
<doc docid='dw_53312196' lang='hau' type='mono' source='https://www.dw.com/ha/ha/turai-fara-sassauta-dokar-hana-fita/a-53312196' term='COVID'>
Yawan mutanen da cutar Covid 19 ta kama a yanzu haka ya haura miliyan uku a duniya baki daya, daga cikinsu 237,137 sun rasa rayukansu, a cewar alkaluman kamfanin dillancin labaru na Reuters.
Yaduwar cutar ta Corona a gidajen kurkukun Indiya da ke cunkushe dai, ya sa mahukuntan daukar matakin sakin dubban fursunoni, bayan kwararru a fannin lafiya sun nuna damuwa kan yadda cutar zata yadu kamar wutar jeji, saboda yanayin cunkoson gidan mazan.
Tun daga ranar 14 ga watan Maris nedai aka garkame al'ummar Spain miliyan 47 a gidajensu, a karkashin wata dokar kulle mai tsanani, inda ake barin mutane su fita waje kawai saboda sayen kayan abinci ko magani.
</doc>
<doc docid='dw_53297616' lang='hau' type='mono' source='https://www.dw.com/ha/ha/mace-mace-a-najeriya-yayin-da-ake-fama-da-covid-19/a-53297616' term='COVID'>
Cikin makonni baya-bayan nan, rahotanni sun cika kafofin yada labarai da na sada zumunta na zamani, kan yadda ake fama da mace-macen da ba a san dalilin afkuwarsu ba a jihar Kano da ke Trayarra Najeriya. Wannan dai na zuwa ne a daidai lokacin da aka samu matsala wakjen yin gwajin annobar Coronavirus a jihar, abin da ya tilasta rufe dakin gwajin cutar.
Wannan halin da Kano ta tsinci kanta dai, ya tilastawa shugaban Najeriyar Muhammadu Buhari daukar matakin sanya dokar zaman gida ta makonni biyu a jihar. Dama dai ita ma gwamnatin jihar ta dauki matakin sanya dokar zaman gidan, gabanin ta'azzarar mace-macen.
Kwatsam kuma sai rahoton irin wadannan mace-mace ya bulla a takwararta jihar Borno, da ita ma ke yankin arewacin kasar, inda nan ma fitattun mutane suka rasa rayukansu cikin wannan makon, baya ga sauran mutanen gari da ake samun rahoton rasuwarsu ba tare da sanin musabbabi ba.
Wani sabon jawabi da shugaban Tarayyar Najeriya Muhammadu Buhari ya yi game da annobar COVID-19, da kuma ya mayar da hankali kan halin da ake ciki a jihar Kano, ya janyo mayar da martani cikin kasar. (28.04.2020)
</doc>
<doc docid='dw_53293836' lang='hau' type='mono' source='https://www.dw.com/ha/ha/coronavirus-najeriya-za-ta-bude-bankuna/a-53293836' term='COVID'>
Duk da cewar dai Tarayyar Najeriyar na dada nisa a cikin annobar COVID-19, daga dukkan alamu kuma batu na tattalin arzikin kasar na kara daukar hankalin mahukunta da ke  neman rage radadi na rashin da 'yan kasar suke fuskanta yanzu.Tuni dai gwamnatin ta dauki jerin matakan bude tattalin arzikin, da suke shirin fara aiki daga Litinin din mako mai zuwa.
Bude ma'aikatu da kamfanoni
A cikin jerin farko dai kuma a bisa umarni na shugaban kasa, ma'aikatan gwamnati na shirin sake komawa bakin aiki, a yayin da kamfanonin da ke da ruwa da tsaki da abinci da magani, suma suka samu izinin budewa. Ko bayan nan dai Najeriyar ta kuma yarjewa kamfanonin da ke aikin manyan hanyoyi komawa bakin aikin.
Kamfanoni za su koma aiki
Ya zuwa yanzu dai, an fara aikin feshi ga wasu jiragen saman kasar, a wani abin da ke zaman mataki na gaba na ingantar zirga-zirga a tsakanin sassan Najeriyar da ke da tasiri ga rayuwar al'umma. Bashir Ahmed guda ne cikin masu bai wa shugaban kasar shawara, kuma a fadarsa tunanin rage radadin ne ya kai ga shugaban kasar yanke hukuncin dage takunkumin a wasu bangarorin tattalin arziki, ba tare da yin illa ga lafiyar al'umma ba.
Duk da cewar dai Najeriyar na fuskantar karuwa cikin yaduwar cutar,  karuwar talauci na kara tayar da hankalin 'yan mulki,nda a wasu jihohin suka kalli wasoso na abinci, a wani abin da ke zaman ba sabun ba. Kuma ko bayan nan da akwai fatan sake bayar da damar yin aikin, ka iya taimakawa ita kanta gwamnatin da ke matukar bukatar kudi domin sauke nauyin da ke ta kara karuwa a halin yanzu.
Najeriya cikin rashin kudi
Lawal Habib dai na zaman wani masani na tattalin arzikin kasar da kuma yake kallon sabo na matakin a matsayin mai riba, kama ga ita kanta gwamnatin ya zuwa al'ummar kasar da ke shirin biyan haraji bayan rushewar man fetur da kasar ta dauki lokaci tana dogaro da shi a fannin kudin shiga.
Matakan rage kashe kudi
Abujar dai na fatan samun bashin Naira miliyan dubu 850 daga kasuwannin kudin cikin gidan da su kansu a yanzu, ke fatan sake farfadowar harkokin ka iya kai wa ga matsar mai daga dutse. A nata bangaren, gwamnatin ta fara shirin rage ma'aikatu da hukumominta, a wani mataki na rage kisan kudin da ake da bukata domin ingantar rayuwar 'yan kasar da ke halin babu a yanzu. An dai dade ana ta korafi na fadin da gwamnatin ke da shi, abin kuma da ke lashe da dama cikin kudin kasar ba tare da tasirin da ake fatan gani tsakanin al'umma ba.
</doc>
<doc docid='dw_53291546' lang='hau' type='mono' source='https://www.dw.com/ha/ha/mali-masallatai-na-bude-duk-da-covid-19/a-53291546' term='COVID'>
Duk da dokar ta baci da ma ta hana yawon dare da ta dauka a yunkurin hana yaduwar annobar Coronavirus a kasar, Malin wacce kaso 95 daga cikin 100 na al'ummarta Musulmi ne, ba ta bayar da umurnin rufe wuraren ibada ba, sai dai ta bai wa limaman Masallatan kasar zabin budewa ko rufewa.
Fargabar yada COVID-19
To sai dai tun bayan soma azumin watan Ramadana da Musulmi suka soma yin cincirindo a Masallatan, wasu 'yan kasar suka fara nuna fargabar ka da Masallatan su zamo tungar yaduwar annobar. Wannan fargabar dai ta sanya al'ummar kasar da dama fara amfani da kafafen sada zumunta na zamani, wajen yin kira ga gwamnati ta dauki matakin rufe Masallatan, musamman ta la'akari da yadda cutar ke kara yaduwa a kasar.
Imam Mahmoud Dicko
Babban limamin nan na kasar mai farin jini da kuma karfin fada a ji, wato Mahmoud Dicko ya taka muhimmiyar rawa wajen hana gwamnatin Malin daukar matakin rufe Masallatan, inda ya kalubalanci mahukunta da cewa babu dalilin da zai sa bayan ta amince da shirya zabuka a kasar a tsakiyar annobar, a wayi gari kuma ta ce wa limamai su rufe Masallatansu domin hana yaduwar annobar. Baba Dakono na cibiyar bincike kan harakokin tsaro ta ISS da ke Bamako babban birnin kasar ta Mali, na ganin gwamnatin na kauce wa haifar da wani rikici ne a kasar da ta kwashe shekaru da dama matsalolin zamantakewa da na tsaro.
Tasirin malaman addini
Mali na fama da Corona
Abdoulaye Guindo dan jarida kana shugaban shafin Internet na Benbere a kasar ta Mali, na ganin tasirin da shugabannin addini ke da shi a kasar ne ya hana gwamnati daukar matakin rufe Masallatan. Zuwa yanzu dai, annobar ta kashe mutane 25 daga cikin 482 da suka kamu da Coronavirus din a kasar ta Mali.
Sai dai duk da haka ta la'akari da yadda annobar cutar ta Covid 19 ke kara yaduwa a kasar, wasu limaman sun dauki matakin rufe masallatan nasu har ya zuwa lokacin da kurar annobar za ta lufa. Wannan dai na zuwa ne a daidai lokacin da kotun kolin kasar Jamus ta bayar da umurnin sake bude wuraren ibada da aka rufe sakamakon annobar, tana mai cewa matakin rufe wuraren ibadar ya saba wa 'yancin gudanar da addini wanda kundin tsarin mulkin kasar ya tanadar. Tuni dai matakin kotun ya soma haifar da muhawara a Jamus din, ta la'akari da yadda sannu a hankali annobar ke kara kamari a kasar, inda kawo yanzu ta kashe mutune kusan 6,500 cikin mutane 162 da suka kamu.
</doc>
<doc docid='dw_53281893' lang='hau' type='mono' source='https://www.dw.com/ha/ha/jamus-agajin-yakar-covid-19-ga-najeriya/a-53281893' term='COVID'>
Jamus din dai ta bayyana wannan tallafin ne cikin wata sanarwa da ofishin jakadancin kasar ya bayar a Abuja, inda sanarwar ta nuna cewa tallafin da aka shigara da shi ta asusun taimakawa domin jin kai, ya nuna ya zuwa yanzu Jamus ta bayar da taimako na Euro miliyan 29 tun daga lokacin da aka samar da asusun a 2017.
Tallafi daga kungiyoyi da kasashe
Tallafin na Jamus dai na zuwa ne, a daidai lokacin da Asusun ba da Lamuni na Duniya IMF ya amince a bai wa Najeriya taimakon gaggawa na dalar Amirka biliyan uku da miliyan 400, domin yaki da annobar ta Coronavirus. Duk da irin matsalar da Jamus din ke fuskanta a kasarta na yaki da cutar ta COVID-19 din, ta yi kokari wajen talafawa Najeriyar, abin da ka iya kara yaukaka dankagantakar da ke tsakanin kasashen biyu da ma ta Jamus din da kungiyar ECOWAS din.
Aliko Dangote ya bayar da tallafi
Duk wannan dai na zuwa ne baya ga gudummawar da Najeriyar ke samu a cikin kasar, a kokarin yi wa matsalar taron dangi. To sai dai 'yan Najeriyar sun fara nuna damuwa a kan kudin da ake samu da ma yadda ya kamata a aiwatar da su domin kaucewa karkatar da su ta wata hanya.
Gwamnati ta yi tsarin da ya dace
Sanata Hadi Sirika da ke zaman ministan kula da harkokin sufurin jiragen sama na kasar, wanda ke cikin kwamitin yaki da annobar cutar ta COVID-19 a kasar, ya bayyana cewa sun yi tsarin da ya dace domin tafiyar da tallafin da suke samu. Alummar kasar dai sun zuba idanu, domin ganin yadda za a yi aiki da wadannan makudan kudi a kasar da cutar ta tona asirin zahirin halin da sashin lafiyarta ke ciki.
</doc>
<doc docid='dw_53282020' lang='hau' type='mono' source='https://www.dw.com/ha/ha/polio-ta-taso-a-jamhuriyar-nijar/a-53282020' term='COVID'>
Hukumar Lafiya ta Duniya, ta ce an sami wasu kananan yara da aka tabbatar sun kamu da cutar shan inna wato Polio a Jamhuriyar Nijar, sakakamakon jingine aiki rigakafin cutar saboda karfin da aka bai wa COVID-19 da ake ciki a duniya a yanzu.
Hukumar lafiyar ta Majalisar Dinkin Duniya, ta ce polion ta kama yara biyu ne, kuma tuni ta shanye jikin daya daga cikinsu.
Ita dai cutar ta shan inna, ana samunta ne ta hanyar shan gurbataccen ruwa da ke dauke da kwayar cutar.
A farkon wannan watan ne dai Hukumar ta Lafiya da sauran masu kungiyoyin lafiya a duniya, suka sanar da dakatar da rigakafin cutar, har zuwa watan Yulin bana, abin kuma da suka ce ba mamaki ta shafi yaduwar cutar.
</doc>
<doc docid='dw_53269740' lang='hau' type='mono' source='https://www.dw.com/ha/ha/coronavirus-tasirin-chaina-a-afirka/a-53269740' term='COVID'>
A kasashe kamar su Habasha da Burkina Faso, likitocin kasar Chaina sun jima da fara aiki da bayar da shawarin yadda za a shawo kan cutar. Wakilan DW a nahiyar Afirka, sun yi ta aiko da rahotannin yadda ake jibge kayayyaki  kama takunkumin fuska da na'urorin taya numfashi da rigunan kariya ga likitoci da ke fagen daga.
Agajin kamfanoni da attajirai
Bayaga ita kanta gwamnatin Chainan, kamfanonin kasar ma sun yi ta aika tallafi a yankunan da suka fi karfi, haka zalika shi ma hamshakin mai kudin kasar Jack Ma da gidauniyarsa sun tura kayayyakin agaji zuwa kasashen duniya da dama da suka hadar da Najeriya da Ruwanda da Kamaru da ma wasu kasashe da dama.
Tallafin kungiyar Jack Ma ga Najeriya
A cewar Stephen Chan kwararre kan siyasar kasashen duniya da Afirka, wannan taimakon da Chaina ke ba su, batu ne jin kai. Dama dai Chaina ba bakuwar kasa ce a Afirka ba, domin  tun shekaru masu yawa ta ke gunadar da ayyukan gine-gine, kuma wajen agaji kasar na hobbasa a Afirka. Don haka taimako a yaki da annobar Covid19, sai dai kawai ya kara karfafa hulda ke tsakaninta da Afirkan a cewar masana.
To sai dai a 'yan makwannin nan al'amura na neman sauyawa, inda aka samu rahotannin cin zafarin 'yan Afirka mazauna Chainan musamman jihar Guangzhou. Hakan dai ya sanya kungiyar Tarayyar Afirka yin tsokaci a kai.
Fatan yafe basussuka
Sai dai masana na cewa, baya ga taimko a yaki da COVID-19 din, Afirka na da wata bukata a wajen Chaina, musamman neman ta yafe musu basussuka sakamkon tabarbarewar tattalin arziki. A daidai lokacin da annobar ke ci gaba da yaduwa a Afirka, tabbas hakan zai kara bai wa Chaina damar karfafa huldarta a nahiyar, a matsayin wacce za ta taimaka a tsamo su daga cikin tashin hankalin da suke fuskanta.
</doc>
<doc docid='dw_53270127' lang='hau' type='mono' source='https://www.dw.com/ha/ha/covid-19-kano-cikin-dokar-kullen-buhari/a-53270127' term='COVID'>
Shugaban Najeriyar Muhammadu Buhari dai, ya fito ne da nufin kwantar da hankalin al'ummar Tarayar Najeriyar da idanuwansu ke dada budewa da barazanar annobar mai tasiri a cikin kasar. Tun ba a kai ga ko'ina ba dai al'ummar sun fara mayar da martani ga jawabin da ya ambato sassautawa a biranen Legas da Abuja da jihar Ogun, sannan da kara tsaurin matakai a jihar Kano da ke neman rikidewa ya zuwa cibiya ta cutar a kasar.
Kyakkyawan fata
Faruk B B Faruk na zaman wani mai sharhi a cikin harkokin mulki na kasar, ya kuma ce tsarin da shugaban kasar ke dauka na kama da kwaiwayon Turawan da ke da arziki na tunkarar annobar a cikin sauri. Ga Hashim Sule da ke shirin tunkarar wasu makonni guda biyu a birni na Kano, akwai sabon fata a kalaman shugaban kasar.
Kano: Birni mai tarin jama'a
Ra'ayi dai ya bambanta tsakanin likitoci da ke tunanin karbe yakar cutar a hannun gwamnatin jihar da kuma masanan da ke ganin a kyale gwamnan ya taka rawa, na iya tasiri a kokari na tunkarar rikicin.
Hada hannu ko karbewa?
Dr. Husaini Tukar Hassan na zaman wani masani a cikin harkokin mulki, a cewarsa akwai bukatar shugaban kasar ya hada hannu da gwamnatin jihar domin warware batun. To sai dai ga Dr. Mohammed Adamu Askira da ke zaman wani likita a Kanon, karbe yakin daga hannu na jihar kadai ne zai iya taimakawa wajen kaucewa tunkarar annoba mai girma
Ya zuwa ranar yau dai yawan masu dauke da cutar ya tasamma 1,500 a  daukacin Najeriyar, a yayin kuma da asara ta rayuka ta kai 40.
</doc>
<doc docid='dw_53269739' lang='hau' type='mono' source='https://www.dw.com/ha/ha/damuwa-kan-yaki-da-coronavirus-a-afirka/a-53269739' term='COVID'>
Alkalumma a hukumance da Hukumar Lafiya ta Duniya WHO ta bayar, sun nuna cewa a Tarayyar Najeriya ga misali, mutum 1000 ne za su samu kasa da gado guda daya a asibitocin kwantar da marasa lafiya da ke bukatar kulawar gaggawa a kasar. A kasar Kenya gadajen sun kai sama da gado daya ga mutum 1000. A jimilce a kasashe 43 na nahiyar Afirka, gadajen kwantar da marasa lafiya na gaggawa ba su kai 5000 ba. Wato gado biyar ke nan ga mutum miliyan daya, yayin da a Turai ake da gadaje 4000 ga mutum miliyan daya a cewar WHO.
Nakasu a tsarin kiwon lafiya
Wadannan alkaluman masu tayar da hankali ne musamman a wannan lokaci da cutar Corona ko COVID-19 ke yaduwa a Afirka. Sai dai babu tabbas ko haka lamarin yake a yanzu, domin a Najeriya alkaluman na tun 2005 ne sannan a Kenya na shekarar 2010 ne.
Matsalar taimakon gaggawa
Da dama tsarin kiwon lafiyar a Afirka ba shi da inganci, kamar yadda Kathryn Tätzsch ta kungiyar tallafawa kananan yara ta World Vision a birnin Nairobi ta bayyana. A birnin Kano da ke arewacin Najeriya ma dai haka lamarin yake. Wakilin DW a jihar Nasir Salisu Zango ya ruwaito wasu masana na cewa gwamnatin jihar ba ta shirya sosai ba wajen tunkarar annobar, inda ma masanan ke saka ayar tambaya a kan alkaluman da gwamnatin ta bayar na yawan adadin masu dauke da cutar.
Tun ba yau ba, hukumar ta WHO ke gargadin cewa Afirka ka iya zama zango na gaba da annobar Corona za ta yi kakagida. A hasashenta, cutar ka iya hallaka mutane dubu 300 a Afirka, sannan fiye da miliyan 30 za su iya shiga matsanancin hali na talauci.
Talakwa na fama da yunwa
Wata matsalar ma ita ce karancin na'urorin gwaje-gwaje na cutar. Masu binciken kimiyya a Makarantar nazarin magungunan yankuna masu zafi da ke birnin London na kasar Birtaniya, sun ce al'akaluman da ake bayarwa a Afirka na da nakasu.
Gwamnatoci ba su shirya ba
Francesco Checci mai binciken kimiyya ne a makarantar: "Alkaluman da ake bayarwa dangane da yaduwar cutar da yadda tsare-tsaren kiwon lafiya suka shirya tinkarar cutar ba masu gamsarwa ba ne. Damuwarmu dangane da yaduwar cutar shi ne, matsalolin da ke tattare da yadda aikin gwaje-gwaje ke gudana a mafi yawa na kasashen Afirka. Wato abin nufi ba za a iya yarda da yawan wadanda aka tabbatar sun kamu da cutar a nahiyar ba."
Masanin ya ce ba wanda ya san iya shirin da Afirka ta yi na tinkarar annobar. Abin da ya rage kawai shi ne mayar da hankali wajen daukar sahihan matakan rigakafi, wanda da ma masu iya magana kan ce ya fi magani.
</doc>
<doc docid='dw_53260352' lang='hau' type='mono' source='https://www.dw.com/ha/ha/covid-19-illolin-dokar-hana-fita-a-afirka/a-53260352' term='COVID'>
Tun bayan da gwamnatin Kenya ta ayyana dokar hana fita a wani mataki na shawo kan matsalar yaduwar cutar COVID-19, kasar ta tsunduma cikin rikici, inda jami'an 'yan sanda suka soma cin karensu babu babbaka ta hanyar dukan mutane babu gaira babu dalili. Haka ma lamarin yake a Zambiya da Afirka ta kudu, a cewar kungiyar kare hakkin dan Adam ta kasa da kasa Amnesty International.
Tsaka mai wauya ga talaka
Alex Broadbent  farfesa ne a jami'ar Johannesburgh da ke nazarin cututtuka masu yaduwa, a cewarsa gallazawa mutane da 'yan sandan ke yi bai dace ba, inda ya ce a ra'ayinsa dokar hana fita ba ta da wani tasiri a Afirka, kuma hakan na nufin kulle mutane a gida tare da kassara kusan dukkan harkokinsu na tattalin arziki domin matakin bai dace da kasashe matalauta ba. Dokar hana fitar dai, ta jefa rayuwar miliyoyi masu ayyukan dogaro da kai cikin mawuyacin hali. Kashi 85 cikin 100 na 'yan Afirka, na cikin wannan rukuni. Kama daga masu aikin hannu da sayar da kaya akan tituna da kuma leburori.
Masu kananan sana'o'i na ji a jika
Linda Chinenyeda ke cibiy ar nazarin harkokin rayuwar dan Adam a birnin Hamburg na nan Jamus, ta ce ba abun mamaki ba ne idan mutane sun ki bin dokar a afirka: "A nahiyar da kusan za a ce babu tsari na kyautata rayuwar al'umma ga marasa aikin yi. Idan har COVID-19 ba ta kashesu ba, to yunwa za ta kashe mutane. Dalili kenan da ya sa mutane ba sa iya kulawa da dokokin da aka gindaya musu, su na fita waje domin neman abinci".
Hasashen Majalisar Dinkin Duniya a kan Afirka na nuni da cewar, za a iya samun karuwar mutane miliyan 30 da za su kasance cikin fatara sakamakon annobar COVID-19.
Rana zafi inuwa kuna
Kungiyoyin agaji na gargadin cewar akwai yiwuwar mutane miliyan 50 a yankin Sahel na Afirka da ke fama da talauci, su fuskanci matsananciyar yunwa. Tuni dai birnin Lagos cibiyar kasuwancin Najeriya ya fara fuskantar wannan radadi.
Lagos: Cibiyar cinikayyar Najeriya
Abin fargabar a yanzu shi ne kar Afirka ta kasance wani wuri da wannan annoba za ta fi ta'azzar, ganin cewar tuni nahiyar ta tabbatar da mutane dubu 25 da suka kamu. Majalisar Dinkin Duniya ta yi hasashen za a samu mace-mace na kimanin mutane dubu 300 cikin watanni masu zuwa.
Barin jaki a bugi taiki
Farfesa Alex Broadbent na da ra'ayin cewar, rufe kan iyakokin yankuna zai taimaka maimakon garkame mutane a gida. "Abin da za a iya yi shi ne, hana zirga-zirgar tsakanin kasashe. Ba zaka ka hana jigilar kaya ba, sai dai ta mutane. Sai ka duba yankin da ke da cunkoson jama'a, ka kafa dokar hana shiga ko fita a yankin. Amma za a iya ci gaba da gudanar da harkokin kasuwanci a tsakanin mazauna yankin".
Baya ga daukar matakan dai, nahiyar Afirka na bukatar mafita ta kanta, kuma an samu ci-gaba wannan fannin, kasancewar bincike ya yi nisa a Senegal kan gwajin maganin COVID-19 kana jami'ar Ghana na yin magungunan kashe cututtuka masu saukin farashi. Sai dai hakan ba ya nufin miliyoyin 'yan Afirka ba sa bukatar tallafin abinci.
</doc>
<doc docid='dw_53241114' lang='hau' type='mono' source='https://www.dw.com/ha/ha/najeriya-masu-corona-sun-haura-dubu-daya/a-53241114' term='COVID'>
Jihar Legas da ke kudancin kasar ce kan gaba a yawan sabbin kamun yayin da jihar Zamfara da ke arewaci ke zaman jiha ta baya-bayan nan da da cutar ta bula, inda aka samu mutum biyu da suka harbu. Gwaman jihar ta Zamfara Bello Matawalle ya bayyana kaduwarsa bayan samun labarin bayyanar cutar, inda ya shawarci al'ummar jihar kan su dau matakan kariya.
Wadannan sabbin alkaluman da NCDC din ta fidda sun kawo yawan wanda suka kamu da cutar ta Covid-19 din zuwa 1095 inda 208 daga cikinsu suka warke sai kuma mutum 32 da yanzu haka aka tabbatar sun rasu.
</doc>
<doc docid='dw_53232303' lang='hau' type='mono' source='https://www.dw.com/ha/ha/afirka-a-jaridun-jamus-24042020/a-53232303' term='COVID'>
Za mu fara da jaridar Neue Zürcher Zeitung, wadda ta ce sau da yawa matakan takaita fita da kulle da ake dauka a kasashen Afirka domin dakile yaduwar Coronavirus ba sa cimma buri. Ta ce kasashen Afirka da dama sun yi koyi da kasashen Turai a matakan da suke dauka na yaki da cutar ta COVID-19, amma yanayin rayuwa ya bambanta tsakanin nahiyoyin biyu. Jaridar ta ce abin da ya yi nasara a Turai yana iya rugujewa a Afirka. Ta ce mafi akasarin 'yan Afirka masu kananan aikin hannu ne da suka dogara da abin da suke samu yau da gobe domin rayuwa, wato 'yan hannu baka hannu kwarya ne, idan ba su fita aiki a rana ba to da wahala su sami abin sakawa bakin salati.
Rana zafi inuwa kuna
Ko da yake wajibi ne a dauki matakan hana fita domin kare lafiya da rayukan al'umma, amma ana bukatar yin duba da nazari mai zurfi ta yadda al'ummar ba za ta kara tsunduma mawuyacin hali sakamakon wadannan matakai na kulle a gida ba. Jaridar ta ce dole ne gwamnatoci a Afirka su tabbatar talakawa sun sami tallafi a wannan yanayi da aka shiga, in ba haka ba duk matakan da za a dauka ba za su cimma manufar da aka sa gaba ba.
Wasu sai sun fita su samu abinci
A kasar Afirka ta Kudu kuwa dokar hana fitan sakamakon Corona ta kara tsananta rarrabuwar kai tsakanin al'umma, inji jaridar Neues Deutschland. Ta ce tun a ranar 27 ga watan Maris dokar killace jama'a domin hana yaduwar Coronavirus ke aiki a Afirka ta Kudu. Attajirai za su iya jurewa amma ga talaka dokar barazana ce ga rayuwarsa, kasancewa sai ya fita aiki ne zai sami abinci.
Ceton rai ko barazana?
Dokar dai kamar a kasashe da dama, ta yarda mutane su fita sayen muhimman abubuwa musamman kayan abinci ko asibiti. Afirka ta Kudu dai kasa ce da ake da babban gibi tsakanin attajirai da talakawa kuma dokar hana fitan ta fito da matsalar a fili. Jaridar ta ce ga talakawan kasar da akasari ke rayuwa a gidaje da ke cunkushe da jama'a, taken dokar da ke cewa zama a gida ceton rai, ka iya sauyawa ya zama babbar barazana ga rayuwa.
Farin dango na barazana
Coronaviru hadi da farin dango babbar barazana ta yunwa, wannan shi ne taken labarin da jaridar Die Tageszeitung ta buga. Ta ce a watannin baya- bayan nan, yankin gabashin Afirka ya yi fama da matsalar farin dango da suka lalata amfanin gona.
Yanzu kuma ga annobar Corona da za ta haddasa matsalar karancin abinci za kuma ta sa a sha wahala wajen yaki da farin dangon, kasancewar an rufe iyakokin kasashe babu zirga-zirga yayin da a lokaci guda ake fama da karancin magungunan feshi domin yaki da farin dangon, da yanzu za a shiga wani lokaci da suke kyankyasa. Bugu da kari a kudanci da tsakiyar kasar Somaliya, inda 'yan tawayen kungiyar al-Shabaab ke da fada a ji, babu yiwuwar yaki da farin dangon. Hatta kayakin tallafi ba sa kai wa ga mazauna yankunan. Wato ke nan ga matsalar farin dango ga annobar Coronavirus ga kuma matsalar rashin tsaro.
</doc>
<doc docid='dw_53228082' lang='hau' type='mono' source='https://www.dw.com/ha/ha/sassauta-dokar-zaman-gida-a-afirka-ta-kudu/a-53228082' term='COVID'>
Shugaban ya kara da cewar wannan sanarwa ba ta shafi iyakokin kasar ba wadanda za su cigaba da zama a rufe sannan haramcin sayar da barasa na nan har yanzu. Da suke bayyana ra'ayoyinsu game da wannan daukar mataki, shugabannin jam'iyyar adawa ta Democratic Alliance wato DA sun jinjinawa shugaba Ramaphosa da kuma bayyana shi a matsayin zakaran gwajin dafi a wannan lokaci da annobar COVID-19 ta jefa iyalai da sana'o'i cikin mawuyacin hali.
A nasa bangaren ministan lafiya a kasar ta Afirka ta Kudu Zweli Mkhize ya shaidawa manema labarai cewar an rarraba ma'aikatan jinya da yawansu yaki dubu 28 sassa daban-daban na kasar domin aikin gwajin cutar ta Coronavirus.
</doc>
<doc docid='dw_53223613' lang='hau' type='mono' source='https://www.dw.com/ha/ha/dabbobi-za-su-shiga-garari-saboda-corona/a-53223613' term='COVID'>
A shekarar 2019 mutum 385,000 suka ziyarci gidan kallon dabbobin kasar amma kuma a wannan shekarar tun daga watan Janairu mutane suka fara nesa-nesa da wurin, saboda dokokin takaita yaduwar Covid-19. Lamarin dai ya rage kudin da ake samu daga 'yan kallo don ciyar da dabbobin da ke kulle a gidan.
Gidajen adana dabbobi na duniya dai na ci gaba da dandana tasirin annobar Coronavirus, inda wani gidan zoo a Jamus shi kuma yayi kurarin idan har ya ci gaba da fuskantar rashin kudi to zai iya barin dabbobi su ci 'yan uwansu a saboda rashin kudin ciyar da su.
</doc>
<doc docid='dw_53223482' lang='hau' type='mono' source='https://www.dw.com/ha/ha/covid-19-jamus-za-ta-fito-da-rigakafi/a-53223482' term='COVID'>
Cibiyar ta ce tana sa ran za ta kammala gwajin a karshen watan Yuni.  A yanzu Jamus ta shiga sahun kasashen da ke baje basirarsu ta kimiyya don samo ma duniya rigakafin corona cutar zamani.
Wannan na zuwa ne a yayin da a Alhamis din nan Shugabar Gwamnatin Jamus Angela Merkel a yayin jawabin da ta yi wa 'yan majalisar dokokin kasar ta Bundestag, ta ce Jamus za ta ci gaba da bayar da gudunmawar kudi ga kungiyar Tarayyar Turai ta EU don yaki da coronavirus. Kazalika Merkel ta yi amfani da damar wurin fadin ra'ayin kasar Jamus a kan ayyukan hukumar lafiya ta duniya, WHO.
''Ba wai nahiyar Afirka kadai ba ce ta dogara ga ayyukan WHO. A madadin gwamnatin Jamus ina kara jaddada cewa WHO abokiyar tafiya ce ga Jamus a yaki da coronavirus kuma muna goyon bayan ayyukanta.'' inji Merkel
Jawabin na Merkel dai na zuwa ne wasu 'yan awanni kafin tattaunawar da aka shirya gudanarwa a tsakanin mambobin kungiyar EU a kan yadda za a ceto kasashen Turai daga radadin annobar coronavirus wace ta ragargaza tattalin arzikin duniya.
</doc>
<doc docid='dw_53222596' lang='hau' type='mono' source='https://www.dw.com/ha/ha/covid-19-merkel-ta-ce-a-yi-taka-tsan-tsan/a-53222596' term='COVID'>
Shugabar gwamnatin ta Jamus Angela Merkel ta bayyana hakan ne yayin da take jawabi ga 'yan majalisar dokoki a birnin Berlin, gabanin wata muhimmiyar tattaunawa da shugabannin Tarayyar Turan za su yi kan gagarumin shirin tallafin ceto na Tarayyar Turan, batun da ya sake haifar da rarrabuwar kawuna tsakanin kasashe masu arziki da kuma matalauta.
Wajibi ne a takaita harkoki
Kudirin gwamnati na takaita harkokin hada-hadar jama'a sakamakon barkewar annobar Coronavirus, mataki ne da ya zamanto tilas babu wani zabi a cewar shugabar gwamnatin.
Merkel ta yi jawabi ga majalisa
Matakan dai su bai wa Jamus damar kaucewa ta'azzarar cunkoson marasa lafiya a asibitoci, kamar yadda kaddara ta fadawa kasashen Faransa da Italiya a farkon barkewar annobar. Sai dai kuma shugabar gwamnatin Jamus din, ta ja hankali da a yi taka tsan-tsan yayin da ake komawa harkokin rayuwa na yau da kullum. Merkel ta kuma yi kira ga 'yan majalisar dokoki da al'ummar Jamus su kara hakuri su kuma nuna da'a da bin doka da oda domin kaucewa durkushewar tattalin arziki, yayin da ake dokin komawar al'amuran rayuwa.   Matakin taimakon juna
Shugabar gwamnatin ta kara da cewa halin da aka shiga na yaki da annobar corona zakaran gwajin dafi ne ga Tarayyar Turai. Ta ce nahiyar Turai ba za ta kasance tarayya ba, har sai sun taimakawa juna a lokacin tsananin bukata da kuma a lokacin wahala.
Coronavirus ta janyo asarar rayuka
Ta ce za su samar da shirin tallafi domin taimakawa farfado da dukkanin fannoni na rayuwa cikin shekaru biyu masu zuwa, wannan shi ne abin da suke aiki a akai tana mai cewa: "Mun kasance tare kuma aminan juna da zuciya daya, ya kamata mu kara tabbatar da haka a hali na rashin tabbas da kalubalen annoba, mu kasance al'umma daya kuma tarayyar turai guda daya."
Ga hukumar lafiya ta duniya Merkel ta ce babbar abokiyar tafiya ce, kuma suna taimaka musu domin cimma kudirin da suka sanya a gaba ta lafiya a duniya baki daya. A wannan Alhamis din ne dai shugabannin kasashen Turan 27, suke gudanar da taro domin nazarin illoli da kuma tasirin da cutar Coronavirus din ta yi ga tsarin lafiya na Tarayyar Turai da kuma rayuwar mutane kusan miliyan 500 a fadin nahiyar, inda kuma ake sa ran za su amince da kasafin kudi Euro biliyan 540 na agajin gaggawa, domin farfado da harkokin tattalin arzikin Tarayyar Turai.
</doc>
<doc docid='dw_53222094' lang='hau' type='mono' source='https://www.dw.com/ha/ha/coronavirus-ta-tilasta-zaman-gida-a-najeriya/a-53222094' term='COVID'>
Ya zuwa yanzu dai annobar ta COVID-19 ta isa zuwa jihohi 25 da Abuja, a wani abu da ke kara tayar da hankali sannan kuma yake nuna irin jan aikin da ke gaban 'yan mulki na kasar. Jihohin kasar sun bi sahun tarayyar wajen haramta zirga-zirga a tsakaninsu ne, biyo bayan rahotannin da ke nuna cewa annobar na yaduwa ne sakamakon tasiri na zirga-zirgar.
Taron samo mafita
Bayan kammala wani taro da suka gudanar ta kafofin sadarwa na zamani dai, gwamnonin sun ce daga yanzu har zuwa tsawon makonni biyun da ke tafe, an haramta zirga-zirga a tsakanin wata jihar zuwa wata da nufin kaucewa kara yaduwar cutar mai tayar da hankali.
Dokar zaman gida a jihohin Najeriya
Abdulrazak Bello Barkindo dai na zaman kakakin kungiyar gwamnoni ta kasar, da kuma ya ce zirga-zirgar ta kara ta'azzara yaduwar cutar a tsakanin sassan Tarayyar Najeriyar.
Fafe gora ranar tafiya
To sai dai koma wane irin tasiri kaurar da ta kunshi 'yan boko da ma talakawa ke iya yi a kan karin yaduwar annobar ta COVID-19 dai, akwai alamun makara ga jihohin da suka kalli tururuwa ta mutane daga manyan biranen Legas da Abuja ya zuwa garururuwansu na asali da nufin kaucewa annobar. Dr Umar Tanko na zaman kwararre akan kula da lafiya a matakin farko, da kuma ya ce akwai bukatar kara dakatar da kai kawon har a cikin jihohin, domin tabbatar da hana yaduwar cutar daga wani yankin na jiha zuwa wani.
Talakawa na fama da yunwa
In har likitoci suna tunani na lafiyar al'umma, ga masu kwadagon Tarayyar Najeriya da ke kirga asarar aiki sakamakon matakin killace al'ummar dai, wai abin da lafiyar take shiri ta bukata na zaman na kan gaba akan hanyar warware matsalar. Kuma tuni kungiyar kwadagon kasar ta aike da wasikar neman kaucewa kara tsawon wa'adin zaunawa cikin gidan ga gwamnatin tarayya. Comrade Kabir Nasir dai na zaman sakataren tsare-tsare na kungiyar kwadagon kasar ta ULC, da kuma ya ce matakin gwamnonin ba shi shirin tasiri ga kasar da batun yunwar ke gaban COVID-19 wajen barna. Tuni dai wasu a cikin jihohi na kasar  suka fara batun rage albashin ma'aikata da nufin tunkarar tasirin annobar da ke barazanar rushe kudin shiga na jihohin ko bayan faduwar farashin man fetur a duniya.
</doc>
<doc docid='dw_53214581' lang='hau' type='mono' source='https://www.dw.com/ha/ha/amirka-watsi-da-yiwuwar-sake-bullar-covid-19/a-53214581' term='COVID'>
Yayin wani taron tuntuba a fadar White House a wannan Alhamis din, shugaba Trump ya tsorata game da gaggawar bude wasu gurare da basa cikin muhimman cibiyoyin gudanar da rayuwar al'ummar kasar a yau da kullum. Shugaban na wannan jawabi ne bayan ya yi watsi da fargabar sake billar cutar a kasar nan gaba.
A nasu bangaren 'yan adawa da kwararru a harkokin lafiya sun yi Allah wadai da wannan kudiri na gwamna Kemp na jihar ta Georgia, bayan sun zarge shi da yin watsi da sharuddan  da gwamnati ta gindaya wa kowacce jiha kafin bude harkokin kasuwanci.
Sakamakon gwaji da hukumar lafiya ta gudanar a ranar Larabar da ta gabata ya tabbatar da cewar akalla mutane 21,000 ne suka kamu da cutar ta Coronavirus a jihar ta Georgia yayin da mutane 840 suka rasa rayukansu.
</doc>
<doc docid='dw_53214275' lang='hau' type='mono' source='https://www.dw.com/ha/ha/an-bukaci-chaina-ta-rufe-kasuwannin-dabbobin-daji/a-53214275' term='COVID'>
Sabuwar cutar ta COVID-19 dai, ta samo asali ne daga wata kasuwar namun daji dake birnin Wuhan na kasar ta Chaina a shekarar bara. Annobar Corona Virus ta karade duniya cikin kankanin lokaci tare kashe mutanen da yawansu ya kai 180,000 bayan jikkata sama da mutane miliyan biyu a kasashe daban-daban, mumunan ibtila'in da ya haifar da tsaiko a kowanne bangare.
</doc>
<doc docid='dw_53212514' lang='hau' type='mono' source='https://www.dw.com/ha/ha/najeriya-rufe-makarantun-tsangaya-saboda-corona/a-53212514' term='COVID'>
Gwamnonin sun yanke wannan shawarar ce ganin yadda almajirai ke tattare da hadarin kamuwa da cutar COVID 19.
Za a rufe makarantun sannan za a mayar da yaran ga iyayensu ko kuma jihohin da suka fito, a yayin da yaran da suka kasance marayu za a barsu a jihohin da suke karkashin kulawsar gwamnatin jihar.
Kungiyar hakkin musulmi MURIC ta kiyasta cewa akwai yara almajirai sama da yara miliyan goma a Najeriya.
</doc>
<doc docid='dw_53212072' lang='hau' type='mono' source='https://www.dw.com/ha/ha/barazanar-fuskantar-yunwa-a-wasu-kasashen-duniya-sakamakon-annobar-corona/a-53212072' term='COVID'>
A rahoton na Hukumar Abinci ta Duniya wato WFP, bayanai ne suka fito karara na cewar, labudda in har wadannan kasashe guda tara da suka hada da Najeriya ba su yi namijin kokari wajen dakile bazuwar annobar ta Covid-19 ba, to kuwa mummunar yunwa za ta sarki jama'arsu.
Hukumar ta kara cewar lallai kasashen duniya su farka sannan su yi abin da ya dace kuma kan lokaci, bisa abin da ke fuskantar duniya din, mai jibi da annobar ta Corona.
Majalisar Dinkin Duniya ta ce tuni wannan annoba ta Covid-19 ta yi ragaraga da tattalin arzikin da daman kasashen duniya kawo yanzu.
Dogayen layuka don sayen abinci saboda Corona ya zama ruwan dare kamar nan a Afirka ta Kudu
Bayan dai Najeriya da ke cikin lissafin Majalisar ta Dinkin Duniya kan cewar jama'ar su za su fuskanci matsananciyar yunwa, akwai Yemen, Jamhuriyar Dimukuradiyyar Kwango da Haiti da Sudan da kuma Venezuela. Sauran su ne Sudan ta Kudu sai Afghanistan.
Dakta Ross Maxwell Gidado, mataimakiyar Darakta ce a hukumar fasahar samar da irin gona na zamani, kuma jami'a ce a cibiyar Open Forum on Agricultural Bio-Technology ta nahiyar Afirka a Najeriyar da ta ce.
"Zan iya yarda da maganar Majalisar Dinkin Duniya, domin tun ma kafin bullar annobar Corona, da ma a Najeriya da ma nahiyar Afirka muna da matsalar wadatar abinci da kuma ma cimakar da suka dace. Don haka bullar annobar Corona na kara tabarbara al'amura ne kawai. Kuma koda a yanzu ma maganar da ake yi, akwai mace-mace ma su
Wannan rahoto dai na Hukumar Abinci ta Duniya hakika ya dada tada hankulan jama'a, musamman ma a Najeriya.
A fadin duniya dai yanzu,Cutar ta Corona ta kashe jamaa sama da dubu dari da sabain da biyar,sannan kuma sama da miliyan 2 da rabi na dauke da ita.
</doc>
<doc docid='dw_53205552' lang='hau' type='mono' source='https://www.dw.com/ha/ha/farfado-da-turai-bayan-coronavirus/a-53205552' term='COVID'>
Shugaba Charles Michel na jawabin ne a yayin wata gayyatar da ya yiwa shugabannin kasashe membobi a kungiyar zuwa wani taron koli ta hanyar na'urar sadarwa ta bidiyo a gobe Alhamis. Michel ya ce annobar Corona ta nuna wa kasashen karara irin muhimmancin da ke da akwai na sarrafa abubwan da ake da  tsananin bukatarsu a cikin nahiyar, karfafa wa kamfanoni da masana'antun cikin gida domin rage dogaro da wasu da ke waje.
Kalaman shugaban na zuwa ne a yayin da wasu daga cikin kasashen Turan suka fara sassauta dokokin kulle duk da barnar da cutar Corona ta yi mafi muni ga wasu kasashen kungiyar.
</doc>
<doc docid='dw_53202122' lang='hau' type='mono' source='https://www.dw.com/ha/ha/mdd-adalci-a-rabon-allurar-covid-19/a-53202122' term='COVID'>
Kasashen 193 mambobin Majalisar Dinkin Duniya a wannan litinin sun kada a  kuri'ar amincewa da wani kudirin doka wanda ya tanadi tabbatar da adalci a tsakanin kasashen duniya wajen rarraba allurar rigakafin cutar Coronavirus wacce ake sa ran kirkirowa a nan gaba.
Wasu jami'an diplomasiyya da suka bukaci a sakaya sunansu sun kwarmata wa kamfaninin dillancin Labaran Faransa na AFP cewa Amirka ta yi yunkurin hawa kujerar naki domin hana daukar kudirin amma abin ya ci tura.
Daga karshe dai ta ba da kai bori ya hau, lamarin da ya sa kudirin wanda kasar Mexico ce ta shigar da shi a gaban Majalisar Dinkin Duniya ya samu goyon bayan illahirin kasashen 193 mambobin majalisar. Manyan likitoci a kasashen duniya dabam-daban ne dai suka dukufa yanzu haka wajen samo allurar rigakafin cutar ta Coronavirus wacce ake fargabar manyan kasashen duniya su yi kaka gida a kanta.
Zuwa yammacin wannan Talatar dai alkaluma sun nunar da cewa mutane sama da miliyan biyu da rabi ne suka harbu da kwayoyin cutar a duniya, kuma ta halaka mutane kusan dubu 172, amma kuma wasu mutanen kusan dubu 660 da suka kamu da cutar sun warke.
</doc>
<doc docid='dw_53202205' lang='hau' type='mono' source='https://www.dw.com/ha/ha/covid-19-najeriya-ta-hana-tarawi-da-tafsiri/a-53202205' term='COVID'>
Sallar tarawin ta nafila da tafsiri a lokacin azumin watan Ramadana dai, na zama na al'ada. Ba dai kasafai komai karfin 'yan mulki ke iya yanke hukunci a bisa batun addini a cikin Tarayyar Najeriyar kasar da ke takama da tisirin addin a tsakanin al'umma ba. To sai dai kuma daga dukkan alamu annobar COVID-19 tai nasarar mai da harkokin addinin ya zuwa baya, cikin kasar da ke fuskantar azumi da kuma ake shirin jingine al'adu na  lokacin  azumin.
Babu tarawi babu tafsiri
Wata fatawar  kungiyar Jama'atul Nasarul Islam  ta Musulmin Najeriyar dai, ta ce a bana kuma a karon farko da hankali zaya tuna, Musulmin kasar ba zasu gudanar da ibadojin al'ada na lokacin azumin a cikin bainar jama'a ba, da nufin kaucewa yada annobar cikin kasar.
Babu zaman tafsiri a Masallatai
Farfesa Ibrahim Maqari na zaman daya a cikin malamai guda 10 da suka jagoranci fatawar da ke zaman irinta ta farko da kuma ke iya tasiri a cikin harkokin addini a kasar. To sai dai kuma  fatawar daga dukkan alamu na shirin hada kan daukaci na kungiyoyi na musulmi na kasar, da a baya ke rabe bisa banbanci na  akida a tsakaninsu.
Hadin kan mabiya akidu
Dr Bashir Umar dai na zaman babban limami a masallacin Alfurkan da ke Kano, kuma a tunaninsa fatawar ta yi dai-dai, tun da dai al'adar ba ta  kai girman rai a cikin tsarin addini ba. Haka shi ma Ustaz Husaini Zakariya da ke zaman wani mai tafsirin a Masallacin Banex da ke Abuja fadar gwamnatin Njaeriyar. Tuni dai wasu malaman kasar suka dau hanyar kafafe na zamani da nufin isar da sakon da al'ummar kasar suke da bukata, a cikin sabon yanayin da kasar ke fuskanta a halin yanzu.
</doc>
<doc docid='dw_53201526' lang='hau' type='mono' source='https://www.dw.com/ha/ha/take-hakkin-yan-jarida-yayin-covid-19/a-53201526' term='COVID'>
A karo na hudu a jere rahoton ya nuna kasar Norway ita ce akan gaba yayin da kasashen Finland da Denmark ke biye mata, sai kuma kasar Koriya ta Arewa da ta kasance karshe wajen tauye wa 'yan jarida 'yancin fadin albarkacin baki, wacce ke a matsayi na 180 inda ta yi musayar matsayi da kasar Turmenistan wadda ta zama kutal a bara, yayin da kasashen Eritrea da Chaina suke a matsayi na 178 da 177.
Chaina da Saudiyya da Masar na kan gaba
Masu mulkin danniya da shugabannin kama karya suna kara kokari a fili karara, wajen danne 'yancin samar da bayanai daga kafofi masu zaman kansu ko ta halin kaka. Rahoton ya bayar da misalan kasashe kamar Chaina da Saudiyya da Masar cikin muhimman kasashe a duniya da ke tauye 'yan jarida, inda suke tsare da ma'aikatan yada labarai da dama a gidan yari saboda ayyukansu. Kamar yadda babban sakataren kungiyar 'yan jaridun ta duniya Christoph Deloire ya nunar
Cin zarafin 'yan jarida a Chaina
.
Haka ma dai a sauran kasashe, batun ya fito karara a 'yan watannin da suka gabata, yadda 'yancin 'yan jarida ya shiga cikin halin ha'ula'i. Annobar Coronavirus ta hadiye komai, inda ake fakewa da ita ana tauye 'yan jaridu a fadin duniya. A kasashen da aka sami ci-gaba a tsarin jadawalin, Jamus ta gusa da mataki biyu zuwa matsayi na 13 daga matsayi na 11. An sami raguwa matuka na hare-hare akan 'yan jarida kamar yadda rahoton na shekara-shekara ya nunar, idan aka kwatanta tun daga shekarar 2013. Babban dalili shi ne babu zanga-zangar masu ra'ayin rikau, idan aka kwatanta da shekarun 2019 da kuma lokacin bazara na shekarar 2018 a biranen Chemnitz da Köthen.
Fakewa da labaran karya
A 2019 kungiyar ta lisafa hare-hare akalla 13 da aka kai wa 'yan jaridu a Jamus sabanin hare-hare akalla 22 da aka gani a shekarar da ta gabata. Kungiyar 'yan jaridun ta kasa da kasa ta kuma nuna cewa a jadawalin kasashen na baya-bayan nan, kasashe da dama suna tauye 'yancin fadin albarakacin baki ta hanyar yin togaciya da labaran karya, inda kungiya ta bayar da misali da kasashen Singapore da Jamhuriyar Benin.
Ana sanya idanu kan masu amfani da Internet a Rasha
A sauran kasashe kamar Rasha da Indiya da Filifin da kuma Vietnam sukan haddasa takaddama da gangan ta hanyar tsokana a kafar Internet domin samun damar haifar da rashin jituwa, wanda hakan zai ba su damar karkata akalar ra'ayin da suke so su cusa a zukatan al'umma da kuma kaskantar da ma'aikatan kafofin yada labarai.
Babban sakataren kungiyar 'yan jaridun ta kasa da kasa Christoph Deloire ya ce sakamakon da 'yan jaridu ke gamuwa da shi da kuma hadarin da suke shiga, abin takaici ne kuma da ban tsoro yana mai cewa: "A kasashe kamar Amirka da Brazil  shugabannin da aka zaba bisa tafarkin dimukuradiyya, sune suke haddasa kiyayya da gaba domin boye gazawar manufofinsu. Irin wannan ya haifar da tarzoma akan 'yan jaridu a wurare da dama a shekarar 2019. Hatta a kasashe kamar Spain da Italiya da Girka masu tsattsaurar akidar kishin kasa da kungiyoyin 'yan ra'ayin rikau, ba sa boye barazanarsu."
Kungiyar Reporters Without Borders ta ce, idan har ana bukatar samun bayanai ba tare da shamaki ba daga kafofi masu zaman kansu musamman a irin wannan lokaci mawuyaci, to kuwa dole ne a tabbatar da sakarwa 'yan jaridu mara su gudanar da cikakken bincike.
</doc>
<doc docid='dw_53200998' lang='hau' type='mono' source='https://www.dw.com/ha/ha/daga-ina-coronavirus-ta-samo-asali/a-53200998' term='COVID'>
Ko da yake har yanzu ba a tantance asalin inda cutar ta faro ba, amma binciken wasu masana kimiyya a Chaina na kokarin samar da allurar magance cutar. Sai dai kuma kafofin yada labarai na yammacin Turai suna bayar da labarin cewa mai yiwuwa tushen kwayar cutar ta samo asali ne daga wata cibiyar binciken kwayoyin cutattuka a Wuhan. Irin wadannan hasashe sun yi ta yawo a kafofin sada zumunta na zamani tun a watan Janairu, inda aka rika danganta bayanan samuwar cutar da dakin binciken kimiyya na sojojin Chaina wajen kirkirar kwayoyin halitta masu hadari domin makami mai guba.
Jemage ya yada COVID-19 ga mutane
Jemagu ne suka yada Coronavirus
Fabian Schmidt na sashen kimiyya na nan DW ya ce ko kadan babu gaskiya a cikin irin wannan tunani, tabbataccen batu shi ne cutar ta samo asali ne daga jikin jemage kuma ta yadu zuwa jikin dan Adam, yana mai cewa: "Sam kwayar cutar ba kirkirar ta aka yi a dakin binciken kimiyya ba, mai yiwuwa an shigar da kwayar cutar ne sakamakon ayyukan bincike akanta, kuma a haka wani ya kamu da ita sannan ta yadu. Abin da yake a fayyace shi ne cutar ta samo asali ne daga jemage. Suna daukar kwayar cutar saboda garkuwar jikinsu na da karfi kuma kwayar cutar na iya habaka a jikinsu, saboda halittarsu suna iya jurewa su rayu ba tare da ta yi musu wani lahani ba, shi yasa suke iya daukar cututtuka da dama kamar yadda masana kimiyya suka tabbatar.
Binciken wata tawagar masana kimiyya karkashin jagorancin Farfesa Kristian G Anderson ya tabbatar da wannan, cikin mukalar da ya wallafa a watan Maris a mujallar kimiyyar yanayi da magunguna. Hasali ma ayyukan cibiyar binciken ta Wuhan ba abu ne boyayye ba, domin ta sha wallafa bincikenta kan kwayoyin cututtuka masu nasaba da jemagu a sahihan mujallu na duniya, tare da wasu cibiyoyin bincike na yammacin Turai.
Dabbobin gida ba sa yada Coronavirus
Ko dabbobi kamar na gida ka iya yada cutar Coronavirus? Fabian Schmidt ya ce ana ci gaba da gudanar da bincike, amma abin da aka sani shi ne wasu dabbobin kamar kare ko alade ba sa yada cutar Coronavirus, kamar Binciken masana kimiyya na kasar Chaina ya nunar, haka ma kaji ko agwagi. Binciken da aka gudanar a Jamus ma a kan mutanen da suka kamu da cutar kuma suke da mage a gida, ba a samu wata hujja da ta nuna mage na iya yada cutar ba, saboda haka babu wata fargaba akan wadannan dabbobi a wannan lokaci.
Kyakkyawan fata ga Afirka
To ko wace fargaba ce ake da ita game da cutar a nahiyar Afirka? Fabian Schmidt ya ce: "Ina tsammanin babban hadarin da ake da shi a Afirka shi ne mutane da ke zaune cunkushe a wuri guda da mutane da dama da ke amfani da motocin haya, to amma ya kamata mu gane wannan cutar ba kamar Ebola ba ce wadda ke iya halaka mutane nan da nan, wannan cutar ta fi kama mutanen da ke da yawan shekaru da kuma ke da tarihin wata cuta a baya. Irin wadannan mutane ya kamata su yi kokari su zauna a gida, matasa kuma su ci gaba da daukar matakan tazara a tsakanin juna da yawan wanke hannu, amma ina da kyakkyawan fata ga Afirka cewa cutar ba za ta yi wani mummunan lahani ba."
</doc>
<doc docid='dw_53184597' lang='hau' type='mono' source='https://www.dw.com/ha/ha/gargadin-who-kan-janye-dokokin-covid-19/a-53184597' term='COVID'>
Wannan gargadi na zuwa ne a yayin da a wannan Litinin wasu kasashen duniya musamman a nahiyar Turai ke shirin fara sassauta dokokin da suka sanya na rage yaduwar cutar.
Shugaban hukumar  Tedros Adhanom Ghebreyesus  ya shaida wa wani taron ministocin kiwon lafiya na kasashe masu tattalin arzikin duniya na G20 cewa duk da cewa akwai karfafa gwiwa aji cewa kasashe za su fara komawa kamar yadda ake rayuwa a baya, amma a sanya ido sosai domin wannan ba ya nufin cewa ba za a samu karin barkewar cutar a kasashen ba, yana mai gargadin kasashen da su kasance a cikin shirin ko-ta-kwana.
Kasashen da ke da burin fara sassauta dokar kulle daga Litinin din nan sun hada da Jamus da Czech Republic da Faransa da Norway da Albania da kuma Poland.
</doc>
<doc docid='dw_53163920' lang='hau' type='mono' source='https://www.dw.com/ha/ha/corona-an-gurfanar-da-mutane-149-a-legas/a-53163920' term='COVID'>
Wata sanarwa da rundunar 'yan sanda Legas din ta fidda wadda ke dauke da sa hannun kakakin rundunar Abimbola Oyeyemi, ta ce wadanda aka gurfanar din sun aikata laifukan da suka hada da kisan kai da fashi da makami da kuma fita kan tutina don yin harkokinsu duk kuwa da dokar hana fita da aka kafa.
Tuni dai kotu ta bada umarnin tsare mutanen a wajen 'yan sanda har zuwa wani lokaci nan gaba inda kotun za ta sake zama ta cigaba da sauraron karar da aka gabatar.
Jihar Legas dai ita ce kan gaba a yawan mutanen da ke dauke da cutar ta Covid-19 kuma tun bayan da aka sanar da sanya dokar hana fita, mazauna birnin suke korafi na karuwar aikata manyan laifuka.
</doc>
<doc docid='dw_53162499' lang='hau' type='mono' source='https://www.dw.com/ha/ha/afirka-a-jaridun-jamus-17042020/a-53162499' term='COVID'>
Jaridar Die Tageszeitung ta leka Najeriya ne, inda ta ce al'ummar Najeriya kamar sauran kasashen duniya suna fatan kawo karshen annobar Coronavirus. Ta ce a ranar 30 ga watan Maris aka fara aiki da matakan kulle na tsawon kwanaki 14 a wasu jihohin kasar domin hana yaduwar kwayar cutar Coronavirus. Sai dai bayan daukar matakan, 'yan kasuwa sun tsawwala farashin kaya musamman na abinci, yayin da wasu kayayyakin kamar sabulun wanke hannu da aka fi sani da Hand Sanitizer suka bace a kasuwanni.
Tsawaita dokar zaman gida
Jaridar ta ce ko da yake an dauki matakan ne domin kare al'umma, amma tuni wasu ke fatan kawo karshen matakan cikin gaggawa. Ana kuma cikin haka sai shugaban Najeriyar Muhammadu Buhari ya sanar da tsawaita dokar hana fita da makonni biyu, lamarin da ya sanya wasu 'yan kasar aza ayar tambayar yadda za su iya jurewa wannan mawuyacin hali da suke ciki, domin ana samun wasu bata-gari da ke amfani da wannan dama suna aikata ta'asa, abin da kuma ke sanya jama'a cikin fargaba, wato ga fargabar Coronavirus ga kuma ta miyagu.
Fata na gari wannan shi ne taken labarin da jaridar Der Tagesspiegel ta buga kan matakan kariya da kasar Afirka ta Kudu ta dauka, tana mai cewa Afirka ta Kudu ta yi shirin ko-takwana, yanzu yawan masu kamuwa da Coronavirus a kasar na raguwa, sai dai har yanzu hatsarin kamuwa da cutar bai kau ba.
Yawaitar masu Coronavirus
Jaridar ta ce wuraren hada-hada da cunkoson jama'a a Afirka ta Kudun sun kasance wayam saboda matakan dakile yaduwar corona da mahukuntan kasar suka dauka kimanin makonni uku da suka gabata, wanda kuma zai ci gaba nan da wasu makonni biyu masu zuwa. Kasar dai guda ce a sahun gaba a kasashen Afirka da ke da yawan masu cutar ta Coronavirus. Sai dai kuma matakan ba sani ba sabo da jami'an tsaro ke dauka kan masu karya dokokin takaita yawo a kasar, musamman bakar fata wadanda da ma ke cikin halin ni 'yasu, ya wuce gona da iri.
Jami'an tsaro na cin zarafi
Ita kuwa jaridar Frankfurter Allgemeine Zeitung cewa ta yi shugabannin kasashen Afirka da dama na amfani da matakan yaki da Coronavirus suna muzguna wa al'umma. Ta ce daga Yuganda zuwa Afirka ta Kudu da Najeriya, jami'an tsaro na daukar matakan rashin tausayawa suna cin zarafin wadanda ake zargi da take dokokin yaki da Coronavirus. Jaridar ta ce a wasu kasashen ma yawan wadanda suka rasu a hannun jami'an tsaro da ke kula da bin dokokin yaki da Coronavirus din, ya zarta yawan wadanda cutar ta yi ajalinsu.
An fake da guzuma....
Tuni dai kungiyoyin kare hakkin dan Adam ke kira da a daina muzgunawar, suna masu cewa shugabannin mulkin kama karya a wasu kasashen Afirka na fakewa da yaki da Coronavirus, suna cin karensu babu babbaka kan talakawa da 'yan adawa. Jaridar ta kara da cewa yawancin al'umma ba kawai radadin matsin tattalin  arziki dangane da matakan yaki da Coronavirus suke ji ba, sun ma fi shan wahala saboda danniyar da suke fuskanta daga wasu gwamnatoci.
</doc>
<doc docid='dw_53154777' lang='hau' type='mono' source='https://www.dw.com/ha/ha/najeriya-karuwar-masu-covid-19-a-kano/a-53154777' term='COVID'>
Zuwa yanzu dai mutane 21 ne aka tabbatar sun kamu da cutar tun bayan gano mutum na farko da aka fara ganowa ya kamu da cutar a jihar a ranar Asabar din da ta gabata. Kasuwanni dai cike suke da mutane da ke yin sayayyar karshe, kasancewar daga daren wannan Alhamis din dokar za ta fara aiki gadan-gadan a Kanon.
Tabbatar da ganin an bi dokar
Tun kafin cikar lokacin dai tawagar sojoji da 'yan sanda ke ta kewaye a cikin gari, domin nuna irin shirin da suka yi na dakile duk wata turjiya da ka iya kawowa doka kafar ungulu. DSP Abdullahi Haruna shi ne kakakin rundunar 'yan sandan jihar Kano, ya ce sun gama shiri na tabbatar da cewa kowa ya zauna a gida domin ganin an yi biyayya ga wannan doka.
Jami'an tsaro za su tabbatar an bi doka
To amma akwai unguwanni da dama a Kano wadanda ba su da ruwan sha, kuma sun dogara ne akan 'yan garuwa domin samun ruwa a kullum. Hakan ce ma ta sanya suke rokon mahukunta da a bari 'yan garuwa su gudanar da aiki, gudun samun wata matsalar.
Zuwa wuraren ibada
Wani abu da ka iya zama kiki-kaka ga wannan doka shi ne batun salla musamman ma ganin cewar gobe Jumma'a, to amma hadakar kungiyar malamai daga bangarori daban-daban, sun cimma matsaya kan cewar an dakatar da yin Sallar Jumma'a da karatuttukan tafsiri. Dr Muhammad Tahar Adamu Baba Impossible shi ne kwamishinan addinai na jihar Kano, ya ce malaman da kansu suka cimma wannan matsaya suka kuma fitar da fatawa.
Bukatar daukin jami'an kiwon lafiya
Sai dai kuma ana yawan samun korafe korafe dangane da yadda cibiyoyin yaki da cutar na ma aikatar lafiya ta Kano ke tafiyar da aikinsu, inda sau da dama akan samu lakaki wajen zuwan su idan an shiga firgici. Haka kuma ba kasafai suke saurin kawo agajin gaggawa akan kari ba, zarge-zargen da ma'aikatar lafiya ke musantawa.
Yanzu haka dai ana samun kungiyoyi da attajirai da ke dan rarraba kayan abinci ga mabukata, domin sanin cewar akwai dimbin mutane da a kullum sai sun fita za su samu abin kalace. A hannu guda wata majiya mai tushe ta bayyana cewar wani babban kusa a kwmaitin kar ta kwana me yaki da cutar ya kamu da Coronavirus din, har ma an killace shi a cibiyar killace masu cutar da ke kwanar dawaki. DW ta yi kokarin ji daga bakin mahukuntan ma'aikatar lafiya da kuma 'yan kwamitin, amma har hakanmu bai cimma ruwa ba. Mutane 21 ne dai aka tabbatar sun kamu da cutar a Kanon yayin da guda daga ciki ya rasu, sai dai har yanzu mutane sun shiga shakku kan hakikanin wanda ya rasun.
</doc>
<doc docid='dw_53154662' lang='hau' type='mono' source='https://www.dw.com/ha/ha/za-a-sassauta-dokar-zaman-gida-a-jamus/a-53154662' term='COVID'>
Shugabar gwamnatin Jamus din Angela Merkel ce ta bayyana hakan, inda ta ce duk da nasarorin da suka cimma a yaki da annobar ta COVID-19 a cikin jihohin kasar 16, hakan ba zai sa su yi sake ba wajen kara jan damara. Merkel ta kara da cewa daga ranar hudu ga watan Mayu za a sake bude makarantun firamare da sakandare. Sai dai kuma sassaucin bai shafi yin tarurruka da suka hadar da na mawaka da na wasanin ba, inda haramcin yin irin wadannan tarurrruka zai ci gaba har zuwa karshen watan Augusta.
A jawabin nata dai, Merkel ta ce shagunan da ke girmansu ya kai mita 80, za su iya sake budewa, amma tare da tsarin tsabta da kuma kaucewa dogayen layuka tana mai cewa:
Za a asake bude shaguna a Jamus
"Mun umarci jama'a da su rika saka takunkumin rufe fuska wanda ya dace a kullum musamman a cikin motocin haya da kuma cikin shaguna lokacin sayaya, hakan zai kareku tare da kare wasu."
Koma bayan tattalin arziki
Sai wadannan tarin matakai da gwamnatin ta dauka, sun janyowa kasar koma bayan tattalin arziki tun cikin watan Maris, kamar yadda ofishin ministan tattalin arikin Jamus din ya bayyana tare da yin gargadin cewar za a ci gaba da tafiya a haka har zuwa tsakiyar wannan shekarar. Daman dai tattalin arzikin Jamus da ke zaman kasa mafi karfin tattalin arziki a nahiyar Turai, ya yi rauni a shekarar da ta gabata sakamakon rikicin kasuwanci na duniya da aka yi ta fama da shi gabanin barkewar annobar ta Coronavirus ta kara saka kasar cikin matsalar tattalin arzikin.
Kamfanonin kera motoci na kirga asara
Merkel dai ta ce za su duba su ga yadda matsalar ta Coronavirus take cikin kwanaki 14 domin sanin ko an samu sauki ko akasin haka, ta yadda za su gane cewar ko sassaucin da mahukuntan na Jamus suka yi ya kara janyo cutar. Merkel ta bayyana cewa za su fara sanya idanu daga ranar 20 ga wannan wata na Afrilu da muke ciki zuwa uku ga watan Mayu mai zuwa, kafin sanin matakin da ya kamata su dauka a gaba.
Kamfanoni na kirga asara
Yanzu haka dai manyan kamfanon na kera motoci irin su Volswagen da Daimler sun rufe wani bangaren aikinsu. Wasu daga cikin wadannan kamfanonin dai ba su taba kirga asara irin wannan ba, cikin shekaru 30 din da suka gabata, inda rahotanni ke nunar da cewa suna yin asarar kusan kaso 37 cikin 100 na motocin da suke kerawa. Domin fuskantar wannan lamarin dai, gwamnatin ta Jamus ta bullo da wani tsari na biliyoyin daloli domin tallafawa kamfanoni. Kimanin kamfanonin dubu 725 ne dai za su samu wannan tallafin. Alkaluman da aka ba da zuwa yanzu game da cutar ta Coronaviru a Jamus, ya nunar da cewa mutane sama da dubu 120 ne ke fama da cutar ta COVID-19, yayin da kimanin 3,254 suka mutu.
</doc>
<doc docid='dw_53140803' lang='hau' type='mono' source='https://www.dw.com/ha/ha/coronavirus-za-a-ci-gaba-da-rufe-makarantu-a-jamus/a-53140803' term='COVID'>
Gwamnatin Jamus ta ce za ta tsawaita dokar da ta sanya don hana yaduwar cutar Coronavirus ya zuwa uku ga watan gobe, za a bude makarantu da zarar wa'adin ya cika, amma daga ranar Litinin mai zuwa za a soma bude kananan shaguna, za a kuma ci gaba da rufe iyakokin kasar, a yayin da dokar hana taron jama'a da yawa za ta ci gaba da aiki ya zuwa karshen watan Augustan wannan shekarar da muke ciki.
Mutum sama da dari shida ne aka gano suna dauke da cutar numfashi ta Covid-19 a Faransa, suna daga cikin ma'aikatan jirgi fiye da dubu daya da dari biyar da aka yi wa gwajin cutar a wannan Laraba, akwai fargabar alkaluman ka iya karuwa ganin yadda suka yi cudanya da juna. Ma'aikatan jirgin ruwa 668 daga cikin sama da dubu daya da aka yi wa gwaji na dauke da cutar Coronavirus a Faransa, a yayin da cutar ta halaka mutum fiye da dubu dari a kwana guda a sassan duniya.
A Turkiyya, mutum fiye da dari biyu Coronavirus ta halaka, inda kusan kullum ake samun mutuwar mutum dari, yanzu haka an samu karin mutum sama da dubu hudu da cutar ta kama a kwana guda. Kawo yanzu Covid-19 ta yi sanadiyar rayuka sama da dubu daya da dari biyar a kasar. Tuni gwamnatin Ankarar ta karfafa matakan hana yaduwar cutar da suka hada da rufe makarantu da taron jama'a.
Mutum fiye da dubu dari da talatin Coronavirus ta kashe a wannan Laraba a yayin da adadin wadanda cutar ta kama suka doshi miliyan biyu tun bayan bullarta a Disambar bara.
</doc>
<doc docid='dw_53134497' lang='hau' type='mono' source='https://www.dw.com/ha/ha/imf-rance-domin-yakar-covid-19-ga-kasashe/a-53134497' term='COVID'>
Asusun yayi amfani da kudi da ya ware na bayar da dauki idan bala'i ya auku a cikin kasashe. Sai dai masana tattalin arziki da masu sharhi na aza tambaya a kan tallafin da kasahen za su ranta. A cikin wani jawabi da ta yi a ranar Litinin din da ta gabata, a yayin bikin Easter, shugabar asusun Kristalina Georgieva ta ce asusun na IMF zai ci gaba da bayar da tallafi wajen yaki da annobar ta Coronavirus da kuma na irin koma bayan tattalin arzikin da annobar za ta janyowa kasahen.
Yafe basussuka
Kasahe 25 Asusun ba da Lamunin na Duniya IMF ya afewa basussukan a karkashin tsarinsa na yin sassaucin basukan, tare da bayar da tallafi ta hanyar asusun CCRT. Asusun na CCRT an kafashi ne a shekara ta 2015 a lokacin da annobar Ebola ta barke, inda ake amfani da shi wajen bayar da tallafi ga kasahen da suka fuskanci bala'i. Jürgen Kaiser da ke zaman wani masanin harkokin siyasa da tattalin arziki na cibiyar ERSSAJAHR ya ce wanan labari ne mai dadi.
Asusun ba da Lamuni na Duniya IMF zai bayar da rancen gaggawa ga kasashe masu tasowa
Daman dai Asusun ba da Lamunin na Duniya IMF, irin tsarin da ya yi amfani da shi ke nan a shekara ta 2000, domin kaddamar da shirin PPTE na ba da tallafi ga kasahen da ba su ci-gaba ba, wadanda talauci ya yi wa katutu, bayan kammala taron kasahe masu karfin tattalin arziki a duniya  G8 a shekara ta 1999, inda asusun ya yafewa kasahe 36 matalauta wadanda bashi ya yi wa kanta basusuka.
Tattalin arziki ya girgiza
Daga cikin kasahen da suka ci moriyar wannan tallafin na Coronavirus da za a bayar rance har da Senegal da za a bai wa miliyan 442 na dala Ghana kuma za ta samu biliyan daya sannan asusun ya sha alwashin tallafa wa wasu karin kasashe 76. Annobar dai ta Coronavirus wacce ta bazu a cikin kasahen duniya, ta kassara tattalin arzikin kasahen wanda za a dade ba su samu irin yadda suke so ba.
</doc>
<doc docid='dw_53126446' lang='hau' type='mono' source='https://www.dw.com/ha/ha/yan-gudun-hijira-da-covid-19-a-afirka/a-53126446' term='COVID'>
Babu cikakken yanayin kula da lafiya da cakuduwar mutane, kuma annnobar Coronavirus da ke saurin yaduwa ta kara tabarbara al'amura. Tuni masana suka yi gargadi kan irin bala'in da za a fuskanta muddun aka samu barkewar Coronavirus a sansanonin 'yan gudun hijira da ke Afirka da tasirin da hakan zai yi ga sauran al'umma. An rufe harkokin rayuwa a galibin kasashen, ban da bsngsren sayar da abinci babu abin da yake tafiya.
Dubban 'yan gudun hijira a Yuganda
Kamar yadda wani kiyasi ya Hukumar Kula da 'Yan Gudun Hijira ta Majalisar Dinkin Duniya ya nunar, akwai kimanin 'yan gudun hijira milyan daya da dubu 200 a kasar Yuganda, galibi daga Jamhuriyar Dimukuraddiyyar Kwango da Ruwanda da Sudan ta Kudu da kuma Somaliya.#b#
Irin wannan yanayi na da ban tsoro, haka ake ciki tsakanin 'yan gudun hijira a nahiyar daga birnin Maiduguri na yankin Arewa maso Gabashin Najeriya inda tsagerun Boko Haram masu dauke da makamai ke tayar da hargitsi, zuwa Mali da sauran sassa, kamaryadda dubban mutane suke rayuwa a sansanin 'yan gudun hijira na Dadaab da Kakuma da ke Kenya.
Dakile annobar coronavirus
Patrick Youssef shi ne mataimakin daraktan kungiyar ba da agaji ta Red Cross a nahiyar Afirka, ya ce suna gwagwarmaya domin ganin an dakile annobar Coronavirus a nahiyar. Tuni aka fara neman gwamnatocin manyan kasashe kamar Jamu, su saka hannu domin ba da tallafi. Sannu a hankali dai Coronavirus na yaduwa a Afirka.
</doc>
<doc docid='dw_53126310' lang='hau' type='mono' source='https://www.dw.com/ha/ha/covid-19-mafita-tare-da-yin-gwajin-magani/a-53126310' term='COVID'>
Kasashe a fadin duniya na fafutkar samun mafita ga koma bayan tattalin arziki da karuwar rashin aikin yi a sakamakon killacewar da aka yi saboda cutar COVID 19.
A wasu yankuna na Amirka da nahiyar Turai ana kallon takardar shaidar samun garkuwar jiki da kariya daga COVID 19 tare da gwajin magani a matsayin wata hanya ta kawo karshen killacewar ba shiga ba fita domin bai wa jama'a damar komawa bakin aiki. Sai dai kwararru na gargadin cewa mai yiwuwa gwamnatocin sun yi gaggawa.
Kasar Austria ita ce ta farko da ta dauki matakin sassauta tarnaki yayin da ake sa ran a gobe Laraba shugabar gwamnatin Jamus Angela Merkel za ta sanar da bude wasu shaguna da kuma mai yiwuwa bude makarantu karkashin tsauraran dokoki.
Hatta kasashen Spaain da Italiya inda cutar ta fi kamari da haddasa mutuwar jama'a suna shirin yadda za su kawo wa al'umominsu saukin matsin tattalin arziki da kuma damuwa.
</doc>
<doc docid='dw_53125736' lang='hau' type='mono' source='https://www.dw.com/ha/ha/covid-19-musgunawa-yan-najeriya-a-chaina/a-53125736' term='COVID'>
Ministan kula da harkokin kasashen wajen Najeriya ne ya bayyana haka a Abuja, yayin ganawa da jakadan kasar Chainan a Najeriya a ofishinsa.  Cikin wani faifen bidiyo da aka yi ta yadawa a kafofin sada zumunta da ma na talabijin na Najeriyar ne dai, aka nuna yadda jami'an kasar Chainan ke  fizge takardar fasfo daga hannun 'yan Najeriyar ana kuma hantararsu, tare da tasa keyarsu daga gidajensu, a wani mataki na yaki da cutar ta Coronavirus a birnin Guangzhou na kasar ta China.
Neman ba'asi daga Chaina
Wannan lamarin dai ya daga hankalin mahukuntan Najeriyar, abin da ya sanya ministan kula da harkokin kasashen ketare na Najeriyar Geoffrey Onyeama ya gana da jakadan Chaina a kasar,domin neman ba'asi.
Ministan kasashen waje na Najeriya Geoffrey Onyeama da jakadan Chaina a Najeriya Zhou Pingjian
A nasa bangaren, jakadan kasar ta Chaina a Najeriyar Mr. Zhou Pingjian ya amsa kiran, inda suka gana da ministan a kan  wannan lamari, inda ya musanta batun cin zarafin 'yan Najeriyar a kasarsa.  Najeriya ta gamsu
Tuni dai wannan lamari ya janyo mayar da martani da bukatar daukar mataki, ganin cewa Najeriyar ta ce ta gamsu da bayansa. Su ma dai masu fafutukar kare hakin dan Adam, irin su Comrade Isa Tijjani sun e  za su zuba idanu su gani. Sake fuskantar takaddama a kan wannan batu tsakanin Najeriya da Chaina dai, abu ne da ke daukar hankali ganin yadda Chainan ke kara samun tasiri a Najeriyar da ma kasashe da dama na Afirka.
</doc>
<doc docid='dw_53120920' lang='hau' type='mono' source='https://www.dw.com/ha/ha/covid-19jamus-na-nazarin-sassauta-tarnaki/a-53120920' term='COVID'>
Cibiyar binciken kimiyya da yaki da cutattuka masu yaduwa ta Jamus ta bada shawarar sassauta tarnakin harkokin jama'a a kasar sakamakon raguwar yaduwar cutar coronavirus a fadin tarayyar Jamus.
Shugaban cibiyar Robert Koch ta yaki da cutattuka Farfesa Lothar Wieler ya ce gwamnati na iya bude makarantu a lokaci guda kuma a cigaba da sa ido kan matakan tsabatar muhalli.
"Yace bayananmu sun nuna ba a sami karuwar mutane da yawa da suka kamu da cutar a tsawon lokaci wanda hakan ke nufin cewa matakan da ake dauka suna yin tasiri kuma wannan labari ne mai kyau".
Bugu da kari ya ce ana iya bude shagunan sayar da kayayyaki da wuraren cin abinci idan aka cigaba da sa ido da martaba matakan tazara a tsakanin jama'a
Sai dai kuma yace akwai bukatar gwamnati ta bullo da dokar amfani da kyalen rufe baki da hanci ga al'umma idan suka fita bainar jama'a.
</doc>
<doc docid='dw_53118790' lang='hau' type='mono' source='https://www.dw.com/ha/ha/yara-a-duniya-na-fuskantar-barazanar-kyanda/a-53118790' term='COVID'>
Majalisar Dinkin Duniya ta ce kananan yara kimanin miliyan 117 a fadin duniya na fuskantar hadarin kamuwa da cutar kyanda saboda kasashe da dama sun takaita allurar rigakafin cutar yayin da suka mayar da hankali ga yaki da annobar COVID 19.
Hukumarr lafiya ta duniya da asusun kula da kananan yara ta Majalisar Dinkin Duniya UNICEF sun ce a halin da ake ciki kasashe 24 da suka hada da wadanda ke fama da cutar kyanda sun dakatar da allurar rigakafin.
A shekarar 2018 mutane dubu 140 ne suka mutu a dalilin cutar kyanda yawancinsu kananan yara.
Musamman ana fama da cuatar ta kyanda a kasashen Bangaladesh da Brazil da Jamhuriyar Dimukuradiyyar Kongo da Sudan ta Kudu da Najeriya da Ukraine da kuma Kazakhstan
</doc>
<doc docid='dw_53112169' lang='hau' type='mono' source='https://www.dw.com/ha/ha/covid-19-gwamnatin-najeriya-ta-tsawaita-dokar-hana-fita/a-53112169' term='COVID'>
A wannan Litinin Shugaban Najeriyan ya yi wa 'yan kasar jawabi a game da yakin da kasar keyi da cutar Coronavirus, da yanzu haka ke ci gaba da yaduwa a kasar, ya tabo batun ragewa talakawa radaddin kuncin da suke ciki a sakamakon hana zirga-zirga don neman abinci, ya ce ana kokarin ganin kowa ya sami tallafin da gwamnati ta tanadar. Shugaba Buhari ya ce, za a tsawaita dokar hana fita a jihohin Legas da Ogun da kuma Abuja babban birnin kasar da karin makonni biyu.
Hukumar Lafiya ta Duniya(WHO) ta shawarci gwamnatoci da suyi taka tsantsana wajen sassauta matakan da suke dauka na hana yaduwar cutar Coronavirus. Shugaban hukumar Tedros Adhanom Ghebreyesus ya ce, akwai bukatar a kara matsa kaimi a fannin yin gwajin cutar da kuma kebe majinyatan da bincike ya tabbatar suna dauke da cutar. Mista Adhanom ya kara jan hankula a game da annobar da ya ce na tattare da hadura fiye da duk wata annoba da duniya ta fuskanta a can baya.
A Koriya ta Kudu, hannun agogo ne ya koma baya, bayan da aka gano wasu da suka warke daga cutar ta Coronavirus na dauke da kwayoyin cutar ta Covid-19. Lamarin ya zo ma Jami'an kiwon lafiya da mamaki inda tuni suka soma wani sabon bincike kan gwanman da aka gano suna da dauke da cutar a karo na biyu.
Wannan na zuwa ne a daidai lokacin da wasu daga cikin kasashen duniya, da suka ayyana tsauraran matakan yakar cutar, suka soma baiyana anniyarsu ta sassauta matakan da aka aza na hana yaduwar cutar da suka hada da dage dokar hana fita ya zuwa bude wasu kananan kamfanoni.
</doc>
<doc docid='dw_53102495' lang='hau' type='mono' source='https://www.dw.com/ha/ha/an-sallami-boris-johnson/a-53102495' term='COVID'>
Mr. Boris Johnson dai ya yi jinyar cutar ne na mako guda kafin sallamo shi da aka yi a yau Lahadi, sai dai babu kuma labarin komawarsa aiki nan take.
Tun a karshen watan jiya ne kuwa ya sanar da killace kansa bayan ya kamu da matsalar.
An dai sha zargin Firamnistan na Birtaniya da jan kafa tun da fari, wajen daukar tsauraran matakai a kan cutar, musamman ma lokacin ta fara bayyana a kasar cikin watan Fabrairu.
Sama da mutum dubu 10 ne dai wannan annoba ta kashe a Birtaniyar, kamar yadda alkaluman hukumomi suka tabbatar a yau.
</doc>
<doc docid='dw_53097055' lang='hau' type='mono' source='https://www.dw.com/ha/ha/covid-19-jamus-ta-bukaci-hadin-kan-duniya/a-53097055' term='COVID'>
Shugaban na Jmaus, Frank-Walter Steinmeier,na fadin hakan ne a jawabinsa na farko a hukumance bayan wanda ya yi lokacin Kirsimeti, inda ya jaddada bukatar taimakekeniya tsakanin jama'a.
Ya yi bayanin cewa Jamus ba za ta iya fita daga kangin wannan annoba ba, har sai ta taimaka wa makwabtanta da ke cikin ja'ibar cutar, a saboda hakan ne ya nuna muhimmancin hadin kai a tsakanin kasashen duniya.
Da yake martani kan wadanda ke cewa duniya na yanayi na yaki kuwa, Steinmeier, ya musanta hakan, inda ya ce babu kasar da ke fito-na-fito da wata a wannan lamarin, kawai dai gwaji ne ga imaninmu.
</doc>
<doc docid='dw_53095266' lang='hau' type='mono' source='https://www.dw.com/ha/ha/corona-mutum-fiye-da-2000-sun-mutu-a-amirka-cikin-saoi-24/a-53095266' term='COVID'>
Kididdigar ta ce ko baya ga mamatan cutar ta kuma kama mutane fiye da miliyan daya da dubu dari bakwai a daukacin kasashe 193 da suka bayyana samun bullar cutar.
A yanzu kasar Italiya, ita ce ke kan gaba a jerin kasashen da suka fi samun mace mace sakamakon cutar ta Covid-19, inda kididdigar kamfanin dillancin labarai na AFP ya nuna ta rasa 'yan kasarta kimanin mutum dubu 18, 849. sannan sai kasar Amirka wacce ya zuwa yanzu mamatantan suka kai dubu 18, 777 haka nan sai kuma kasar Birtaniya da ke da adadin mutanen da suka mutu kimanin dubu 8, 958 duk da yake a kasar Spain, kusan kwanaki uku a jere an sami raguwar adadin mamata a sakamakon cutar ta COVID 19.
Hukumar lafiya ta Majalisar Dinkin Duniya WHO ko OMS ta yi gargadi ga kasashen duniya da kadda su yi gaggawar dage dokar takaita zirga zirgar jama'a da suka yi, inda ta ce yin hakan na iya kara dagula al'amurra musamman kara yawan wadanda za su kamu da cutar.
</doc>
<doc docid='dw_53089287' lang='hau' type='mono' source='https://www.dw.com/ha/ha/afirka-a-jaridun-jamus-10042020/a-53089287' term='COVID'>
Yankunan da ke fama da ayyukan ta’addanci a Sahel na kara fadada, wannan shi ne taken labarin da jaridar Die Tageszeitung ta buga tana mai nuni da yadda masu ikirarin jihadi ke amfani da halin da duniya ke ciki suna zafafa ayyukansu. Jaridar ta ce hatta rundunar kasar Chadi da ke da karfin gaske, ba ta tsira daga hare-haren ‘yan ta’addan ba, inda a karshen watan Maris rundunar tab fuskanci hari mafi muni cikin shekaru a yakin da take yi da ta’addanci. A ranar 23 ga watan na Maris mayakan  Boko Haram suka afkawa sansanin sojin Chadin da ke yankin tsibirin Boma a tafkin Chadi inda suka halaka sojojin kusan 100. Wannan dai ya yi wa shugaban Chadi Idris Deby zafi matuka, inda dalilina haka ya mayar da fadarsa wannan yanki ya kuma karbi ragamar kwamandan rundunar sojojin kasarsa. Bisa ga alamu kuwa wannan mataki da shugaban ya dauka kwalliya na mayar da kudin sabulu, domin sojojinsa na yi ta samun galaba kan ‘yan ta’addan da suka addabi yankin na tafkin Chadi
#A labarin da ta buga mai taken cutar Coronavirus na haddasa matsaloli da dama a fannin kiwon lafiya ba tare da mutum ya harbu da ita, jaridar Süddeutsche Zeitung ta ce a kasar Jamhuriyar Dimukuradiyar Kwango yara 6500 ne suka rasu sakamakon wata kwayar cuta dabam. Ba sabuwar cutar nan ta Corona ce ta yi ajalin yaran ba, sun rasu ne sakamakon kamuwa da kyanda. Sai dai yanzu da kyandar da Covid-19 da ba a tabbatar suna da dangantaka da juna ba, amma masana kiwon lafiya da dama na fargaba kyandar ka iya sake bulla saboda Covid-19, a daidai lokacin da kasashen Afirka fiye da 20 ba su da sauran allurar riga-kafin kyandar, yayin ma’aikatan lafiya suka dukufa wajen yaki da cutar Corona. Jaridar ta ce kyanda daya ce a cikin misalai na cututtuka da Corona din za ta janyo yaduwarsu cikin sauri, saboda hankali yanzu ya koma kanta. Jaridar ta yi kira musamman ga hukumomin Afirka da kar a manta da sauran bangarori na kiwon lafiya da za su fuskanci koma baya sakamakon yadda aka karkata kacokan a kan Corona.
#Ita kuwa jaridar Neue Zürcher Zeitung a wannan makon cewa ta yi a bara miliyoyin ‘yan Afirka ne suka fantsama kan tituna, amma matsalar Corona ta sa a dole an dakatar da zanga-zangar neman sauyi a wasu kasashen na Afirka. Jaridar ta ce a bara Afirka ta zama wani dandalin gudanar da zanga-zangar lumana a duniya. Tab a da misali da kasar Aljeriya, inda a makonnin baya dubban ‚‘yan kasar ke hallara a tsakiyar birnin Aljiyas don gudanar da zanga-zanga. Kana sun shafe makonni 56 babu fashi a kowace ranar Jumma’a  suna gangamin neman sauyi. Amma sai dai gaba daya cutar Corona ta barke lamarin da ya sa mahukunta suka dauki matakan hana gangami da taron jama’a a wuri daya. Sai dai jaridar ta ce nan ba da jimawa ba za a koma gidan jiya, matukar ba a samun shugabanci na gari da sama wa matasa aikin yi da rage radadin talauci a da yawa na kasashen Afirka ba.
</doc>
<doc docid='dw_53088760' lang='hau' type='mono' source='https://www.dw.com/ha/ha/shirin-bukukuwan-ista-a-yanayin-covid-19/a-53088760' term='COVID'>
Miliyoyin mabiya addinin Kirista a duniya na a wannan Juma'a shirye-shiryen gudanar da bikin Ista a karshen mako a cikin yanayin annobar cutar Covid 19 a wacce kawo yanzu ta halaka mutane kusan dubu 100 a duniya.
Sai dai bikin istan na bana zai kasance ba armashi a wurare da garuruwa masu tsarki inda mabiya addinin Kiristan suka saba taruwa kamar dandalin Saint-Pierre na birnin Roma inda sai ta hanyar majigi da kuma talabijin ne mabiya za su kalli da kuma sauraren hudubar bikin Istan wanda Paparoma Farancis zai gabatar.
A birnin Jeruzalem a karon farko a cikin sama da karni daya, mujami'ar Saint-Sepulcre da ke zama wajen da mabiya addinin na Kirista ke ayyanawa a matsayin wajen da aka aje gawar Annabi Isa bayan kashe shi, inda kuma ya taso, za ta kasance a rufe.
A kasar Bosniya ma cocin Medjugorje inda mahaifiyar Annabi Isa ta taba bayyana, cocin da ga al'ada ke kasancewa makare da mabiya a wanan mako mai tsarki ga Kiristocin, za ta kasance a rufe a wannan karo a bisa dalillin annnobar Coronavirus.
</doc>
<doc docid='dw_53088858' lang='hau' type='mono' source='https://www.dw.com/ha/ha/covid-19-ghana-ta-yafe-kudin-lantarki-ga-yan-kasa/a-53088858' term='COVID'>
Gwamnatin Ghana ta sanar da tsawaita dokar kulle da mako daya a biranen Accra da Kumasi. Wannan na zuwa ne a daidai loakcin da wa'adin zaman gidan na tsawon makonni biyu da ta dauka a a matakin hana yaduwar annobar Covid 19 ke shirin kawo karshe.  A wani jawabi da ya gabatar a gidan talabijin na gwamnatin kasar a daren jiya Alhamis Shugaban kasar ta Ghana Nana Akufo-Addo yace matakin zai soma aiki daga ranar Litinin mai zuwa
Kazalika shugaban kasar ta Ghana ya kuma sanar da dauke wa 'yan kasar masu karamin karfi kudin wutar lantarkin watanni uku. Sauran 'yan kasar masu galihu da kamfanoni suma an dauke masu kaso 50 cikin dari na kudin wutar a tsawon watanni uku. Ya zuwa  wannan Juma'a dai mutane 378 suka harbi da cutar Corona a kasar ta Ghana daga ciki shida cutar ta yi ajalinsu.
</doc>
<doc docid='dw_53076415' lang='hau' type='mono' source='https://www.dw.com/ha/ha/barazanar-karancin-abinci-saboda-coronavirus/a-53076415' term='COVID'>
Ba agajin jinkai kadai ba, an ma samu nasarrorin bunkasar tattalin arziki da na siyasa a kasashe masu yawa da suka shiga wannan matsala. Misali hanyar samar da abinci ya janyo an samu matsala a wasu yankunan saboda akwai tsare-tsare, inda kananan kasuwanni suka hade da na kasa gami da kasashen duniya, abin da ya janyo samar da abinci tsakanin kasashen duniya. Wannan ya tabbatar da duniya a matsayin bai daya.
Fargabar komawa gidan jiya
Hukumar samar da abinci ta Majalisar Dinkin Duniya FAO, ta yi gargadin shiga matsala sakamakon annobar cutar numfashi ta Coronavirus da ake kira Covid-19. Wannan ya faru sakamakon kusan rufe kasashe da dokokin hana fita da aka sanya, saboda wannan annoba kamar yadda Simone Pott mai magana da yawun kungiyar yaki da yunwa ta duniya ta bayyana.
Simone Pott mai magana da yawun kungiyar yaki da yunwa ta duniya
A cikin kasashe ake samar da abinci da ke bin matakai domin kai wa sauran mutane a sauran sassa, sai dai hukumar samar da abinici ta Majalisar Dinkin Duniyar ta ce yanayin na cikin rudani saboda cutar Coronavirus. Hukumar ta ce a yanzu ba za ta iya gudanar da tarurruka na samar da kudi ba, kamar yadda Larissa Probst daraktar gudanarwa a wata kungiyar Jamus mai aikin tara kudin tallafi ga kungiyoyin ke cewa: "Samun taimako wajen shiryi wani biki da jawabi, duk wannan damar babu."
Ayyukan kungiyoyin agaji sun tabu
Su kansu kungiyoyin jin kai suna sake tunani saboda halin da ake ciki ya shafi aikinsu kai tsaye na matsakaici da dogon lokaci, kamar bunkasa samar da abinci mai gina jiki da horas da manoma hanyoyin inganta lafiya da ke zama mai muhimmancin a wannan lokaci, kamar yadda Simone Pott mai magana da yawun kungiyar yaki da yunwa ta yi karin haske:
Tsada na sanya wasu kwana da yunwa
Kasashe kamar Jamus na taimakon miliyoyin mutane da abinci kafin lokacin daina aiki da shi da aka tanada saboda kauce wa zubarwa. Sai dai a kasashe masu tasowa da wadanda suka fara kosawa hakan bai wadatar ba. A kasashen Indiya da Brazil annobar cutar Coronavirus ta janyo masu karanmin karfi na rasa abinci mai arha. Simone Pott mai magana da yawun kungiyar yaki da yunwa ta duniya ta yi karin haske tana mai cewa: "Wannan kai tsaye ya shafi yanayin samun abincin iyalai lokacin da dabu kudin shiga."
Mutane da yawa masu kananan ayyuka sun rasa saboda annobar ta Coronavirus, inda ake kara shiga mawuyacin hali.
</doc>
<doc docid='dw_53066922' lang='hau' type='mono' source='https://www.dw.com/ha/ha/tallafi-bai-kai-ga-talakawan-najeriya-ba/a-53066922' term='COVID'>
Kama daga Kwali da ke Abuja ya zuwa garuruwa kamar Jalingo a jihar Taraba da sauran sassan kasar daban-daban dai, ma'aikatar  jin kai da agajin gaggawa na fadin tai nisa, a kokari na tallafawa al'ummar da ke ji a jikinsu sakamakon dokar zaman gida da nufin kaucewa yaduwar COVID-19. To sai dai kuma rikici na neman ballewa tsakanin talakawa na kasar da ma wakilansu a majalisun kasar guda biyu da ke fadin taimakon ya bi ruwa kuma bai kai ga talakawan da ake fatan sauya rayuwarsu a yanzu ba.
Talakawa cikin tsaka mai wuya
Hana zirga-zirga saboda Coronavirus a Abuja Najeriya
Usman gambo dai na zaman wani dattijo dan shekaru 72 da kuma ya shaidawa DW ta wayar tarho cewar, har yanzu yana zaman jira na agajin a garin Gwagwalada, amma kuma bai kai ga samun nasara a burin nasa ba yana mai cewa: "Ba ni da abun da zanci yanzu balle na an jima, sannan kuma ga marayu, 'yata ce mijinta ya rasu ya barmun. In na kalle su kuka nake. Wallahi har yanzu da nake maka magana ban karya ba ina jira in dan yi wata dabarar, amma ban karya ba. Sabo da haka ina rokon wannan mata ta yi amfani da matsayinta ta taimaka mana.
Tallafin gwamnati bai kai ga talakawa ba
Duk da cewar dai an rika nuna masu amfana daga agajin ta gidan talabijin mallaki na gwamnatin kasar, jam'iyyun adawar kasar sun ce ana siyasa da agajin da ke karkata zuwa magoya bayan jam'iyya mai mulki.
Yiwuwar bijirewa doka
To sai dai kuma a fadar Hajiya Fatima Goni da ta jagoranci wata kungiyar magoya baya ta shugaban kasar a zaben da ya shude,  tallafin na gwamnatin kasar bai isa hannusu ba. Ko baya na magoya baya dai  su kansu 'yan majalisun kasar da ke zaman wakilan al'aumma sunce masu tallafin na rawa da kidansu ne ba tare da tunanin zahirin da ke cikin kasar a halin yanzu ba, a fadar Mansu Ali Mashi da ke zaman dan majalisar wakilan kasar daga Katsina. Tuni ma dai a wasu wuraren 'yan kasar suka fara nuna alamun bijirewar umarnin 'yan mulkin, bayan barazanar fadawa a cikin yunwar da ke wucewa da sanin hatsarin COVID-19 a garesu.
</doc>
<doc docid='dw_53063361' lang='hau' type='mono' source='https://www.dw.com/ha/ha/covifd-19-koma-bayan-tattalin-arziki-a-jamus/a-53063361' term='COVID'>
Rahoton wanda cibiyar nan ta IFO da wasu takwarorinta da ke sanya idanu kan tattalin arzikin Jamus suka saba fidda shi a karshen lokacin sanyin hunturu, ya nuna cewar tattalin arzikin kasar a rubu'i na biyu na wannan shekarar zai samu koma baya da sama da kaso tara cikin 100, kuma a cewarsu hakan na da nasaba da bullar annobar COVID-19 wadda ta sanya da dama daga cikin kamfanoni da hukumomi da ma'aikatu a Jamus din, suka takaita ayyukan nasu ko ma dakatar da su baki daya, a wani mataki na daklile bazuwar cutar ta COVID-19 da ta zama ruwan dare gama duniya. Wannan yanayi da tattalin arzikin ke shirin shiga inji rahoton shi ne mafi muni da za a gani tun bayan da IFO din ta fara fidda rahoto kan tattalin arzikin kasar a cikin shekarar 1970.
Ministan kudin Jamus Peter Altmaier
Minsitan kudin kasar Peter Altmaier ya ce kasar za ta fuskanci durkushewar tattalin arzikinta bayan da ya shafe shekaru 10 yana bunkasa, to amma a ganinsa lamura fa za su iya sauyawa idan aka dauki wasu matakai wadanda suka hada da janye dokar da hukumomi suka sanya ta takaita zirga-zirga da gudanar da ayyuka a masana'antu da ma'aikatun kasar.
Masassarar tattalin arziki
Duk da cewar ministan kudin Jamus din na ganin warware wannan matsala ta samun koma bayan tattalin arzikin kasar ka iya kasancewa mai sauki, a bangare guda masana tattalin arziki na cewar abin fa ya wuce yadda ake tunani. Farfesa Rolf Langhammer na cibiyar nan ta Institute for World Economy da ke cikin jerin wadan suka fidda wannan rahoton, na ganin lamarin fa na wannan jikon ya sha banban da irin wanda aka gani a baya.
Yayin da Farfesa Rolf Langhammer ke nuni da irin jan aikin da ake da shi a gaba na dawo da tattalin arzikin kasar kan diga-digansa, tuni hukumomin Berlin suka fara daukar matakai na ganin sun yi wa wannan matsala dabaibayi, inda suka fidda tsabar kudi da yawansu ya kai triliyan guda na Euro domin tallafawa kamfanoni da ma'aikatu da ma 'yan kasuwa da suka fara ji a jika.
Masanin tattalin arziki Rolf Langhammer
Matakan ceto tattalin arziki
Wannan mataki da gwamnatin kasar ta dauka ya sanya wasu daga cikin masana tattalin arziki a kasar irinsu Timo Wollmershaeuser hasashen ficewar kasar daga wannan kangi na koma bayan tattalin arziki cikin kankanin lokaci, musamman ma idan aka yi la'akari da irin yadda ya samu bunkasa da ma girkuwa a tsukin shekaru 10 da suka gabata. Tuni ma dai Mr. Wollmershaeuser ya yi hasashen cewar a shekara mai kamawa, tattalin arzikin Jamus din zai iya farfadowa da sama da kaso biyar cikin 100.
</doc>
<doc docid='dw_53063344' lang='hau' type='mono' source='https://www.dw.com/ha/ha/iran-ta-nemi-rancen-gaggawa-daga-asusun-imf-don-yakar-corona-da-ke-ci-gaba-da-kashe-yan-kasar/a-53063344' term='COVID'>
Shugaban kasar Iran Hassan Rouhani ya yi kira ga Asusun Bada Lamuni na Duniya, IMF, da ya ba wa kasarsa mai fama da annobar Corona, bashin gaggawa na dala miliyan dubu 5 don yaki da cutar.
Kasar ta Iran dai na a jerin kasashen duniya da suka fi jin jiki sakamakon Covid-19, da yanzu ta ce ta yi sanadin rayukan mutane kusan 4,000 a kasar sannan fiye da mutum dubu 64 da 500 sun harbu da kwayar cutar. Sai dai akwai jita-jita a duniya cewa yawan wadanda cuta ta yi ajalinsu da wadanda suka harbu da ita ya zarta adadin da mahukuntan Iran din suka bayar.
Iran dai ta ce tana bukatar abin da zai iya zama bashin farko daga IMF cikin shekaru fiye da 50 don ta ci gaba da yakar cutar Corona. Sai dai rahotanni sun ce kasar Amirka da ke zama babbar abokiyar gabatar Iran, da kuma ke da ikon hawa kujerar naki a IMF, za ta hana ba da rancen, bisa zargin cewa Iran za ta yi amfani da su a fannin aikin sojinta.
</doc>
<doc docid='dw_53063123' lang='hau' type='mono' source='https://www.dw.com/ha/ha/an-dage-taron-ministocin-kudin-kasashen-eu-kan-tallafi-na-corona/a-53063123' term='COVID'>
A saboda takaddama da ake kan iya yawan tallafin da za a bayar don rage radadin Coronavirus, ministocin kudi na kasashen kungiyar tarayyar Turai EU sun dage zaman tattaunawarsu bayan sun shafe sa'o'i 16 ba tare da sun cimma matsaya ba.
A cikin wani sako da ya wallafa a shafinsa na Twitter, shugaban kungiyar Eurogroup, Mario Centeno ya ce a ranar Alhamis za su ci gaba da tattaunawar. Ya kara da cewa an kusa cimma matsaya, amma har yanzu ba a kai gaci ba.
Manufa ita ce samar da kwakkwaran shirin yaki da annobar Covid-19. Shirin dai ana sa ra zai ci kudi Euro miliyan dubu 500. Babban cikas kamar yadda mahalarta taron suka nunar shi ne takaddama game da daukar nauyin biyan bashi da kungiyar gaba daya za ta yi.
</doc>
<doc docid='dw_53053909' lang='hau' type='mono' source='https://www.dw.com/ha/ha/coronavirus-shirin-eu-na-tallafawa-kasashe-matalauta-da-kudadde/a-53053909' term='COVID'>
A Amirka, mutum fiye da dubu daya ne suka mutu a wannan rana ta Talata a sakamakon cutar Coronavirus, gwamnan New York Andrew Cuomo ya ce, alkaluman mamata a sanadiyar cutar mai kama numfashi a jihar, ya zarta adadin wadanda suka mutu a yayin harin ta'addanci na ranar sha daya ga watan Satumba a kasar. Britaniya na biye wa Amirka a yawan mamata daga annobar, na yau Talata, a daidai lokacin da hankulan al'ummar kasar suka karkata kan tsananin rashin lafiyan Firaiministan kasar Boris Johnson da yanzu haka ke kwance a asbiti inda likitoci ke ba shi kulawa ta musanman.
A Najeriya, inda masana ke baiyana damuwa kan halin ko-in kula da jama'a ke nunawa a yaki da ake da cutar ta Covid-19, gwamnatin jihar Katsina da ke arewacin kasar, ta sanar da mutuwar wani likita mai suna Dakta Aliyu Yakubu mazaunin garin Daura, bincike ne ya tabbatar, cutar ce ta kashe likitan da ke da wani asibiti mai zaman kansa a jihar kamar yadda gwamnan Aminu bello Masari ya tabbatar a dazun nan a wani taron manema labarai
Kungiyar tarayyar Turai ta EU, ta ce ta ware kimanin yuro biliyan goma sha biyar, don tallafawa kasashe matalauta don su yaki annobar Coronavirus, Shugabar hukumar zartsawa ta EUn, Ursula von der Leyen, ta ce kudadden zasu taimaka wajen inganta fannin lafiya da tattalin arzikin wadannan kasashen da tuni ya kara tabarbarewa a sakamakon wannan annobar.
Matakan hana yaduwar cutar a nahiyar Turai kadai ba zata iya yin tasiri ba, inji kungiyar, muddun aka bari cutar ta ci gaba da yaduwa a sauran sassan duniya. Ba a dai kai ga baiyana sunayen kasashen da zasu ci gajiyar kudadden ba tukun na, amma mambobin kungiyar na ganin nahiyar Afrika ce sahun gaba saboda dangantakarta da Turai da kuma rashin ingancin tsarin lafiyar kasashen yankin. A gobe Laraba za a kamalla tattaunawar kan yadda za a raba wadannan kudadden ga kasashe mabukata.
A nan Jamus kuwa, masu shigar da kara sun ce, sama da yuro miliyan goma sha hudu da aka ware don siyan kyallayen rufa fuska ne suka fada hannun 'yan damfara. An bayar da odar tun a watan Maris din da ya gabata, a yayin karbo kayayyakin ne aka gane akwai lauje cikin nadi. Jamus na ci gaba da daukar matakan yakar cutar da tuni ta lakume dubban rayuka.
</doc>
<doc docid='dw_53050359' lang='hau' type='mono' source='https://www.dw.com/ha/ha/covid-19-illar-shan-maganin-gargajiya/a-53050359' term='COVID'>
Duk da yake ya zuwa yanzu ba a kai ga tabbatar da samun maganin riga kafin cutar ta COVID-19 ba, fargabar kamuwa da cutar da jama'a suke da ita na sa mafi yawansu na amfani da magungunan gargajiya a Kamaru, wannan kuwa duk da illolin da haduran da ke tattare da hakan. Ana iya cewa dai jimawar da aka yi ba tare da samun wani magani da ka iya yin garkuwa ko riga kafin kamuwa da cutar Coronavirus ba, na daya daga cikin abubuwan da ke kara taimakawa wajen yaduwar magunguna kala-kala irin na gargajiya a shafukan Internet.
Kasuwar magungunan gargajiya
Sayen magunguna ba bisa u, na da illa
Dr Abanké kamar yadda ake kiransa na zaman guda dga cikin wadanda suka kira kansu masu bayar da magani na kamuwa da cutar ta covid-19 da ke cewa yana bayar da ke kara garkuwar jiki yana mai cewa za su hana mutum kamuwa da cututtuka, kasancewar cuta na shiga jikin mutum ne sakamakon karancin garkuwar jikin.
Kamar Dr Abanke dai mutane da dama ne ke tallata magungunansu irin na gargajiya a shafukan sada zumunta na Intanet, da suke ikirarin cewa suna iya bayar da maganin Coronavirus din.
Illar shan magani barkatai
Marie Marie Cécile na amfni da hade-haden na gargajiya ta kuma ce idan har an ce wadannan jike-jiken na iya warkar da duk wata cuta ta huhu ko mura da dangoginsu, to za su iya warkar da Coronavirus. Amfani da magunguna da jike-jiken ko yin surace da itatuwan gargajiya ya zarta kima, kana kuma sayen magunguna na asibitoci a gidajen sayar da magani ba tare da shawarar likita ba shi ma ya karu, tun lokacin da cutar ta Coronavirus ta bullu a kasar Kamaru.
</doc>
<doc docid='dw_53038113' lang='hau' type='mono' source='https://www.dw.com/ha/ha/covid-19-najeriya-za-ta-karbo-rance/a-53038113' term='COVID'>
Najeriya ta bukaci rancen kudade ne da suka kai dala miliyan dubu shida da 900 da ta ce za ta yi amfani da su wajen yaki da annobar coronavirus.
Minstar kudin kasar Zainab Ahmed, wadda ta bayyana bukatar kudaden yau a Abuja, ta ce kasar za ta ranto kudaden ne daga Bankin Duniya da Asusun bayar da Lamuni na duniya IMF, da ma bankin bunkasa kasashen Afirka, wato Afrcian Development Bank.
A cewarta kasar za ta karbo dala miliyan dubu uku da miliyan 400 ne daga bankin duniya, sai asusun IMF dala miliyan dubu biyu da miliyan 500, sai kuma dala biliyan guda daga bankin raya kasashen na Afirka.
Mutum 232 ne dai aka tabbatar sun kamu da cutar a sassan kasar daban-daban, wasu biyar din kuma suka mutu da ita.
</doc>
<doc docid='dw_53035405' lang='hau' type='mono' source='https://www.dw.com/ha/ha/covid-19-najeriya-ta-kira-likitocin-chaina/a-53035405' term='COVID'>
Akalla kwararrun likitoci har 18 ne dai ma'aikatar lafiya taTarayyar Najeriyar ta ce tana shirin karbar bakunci daga Chainan, da nufin hada hannu a cikin yaki da COVID-19 da ke ta nuna alamu na karuwa cikin kasar ya zuwa yanzu. To sai dai kuma kungiyar likitocin Najeriyar ta NMA ta ce kasar na da kwararrun likitoci kayan aiki kawai suke da bukata domin tunkarar annobar, maimakon likitoci na waje.
Likitocin Najeriya na bukatar kayan aiki
Duk da gazawar kayan aikin da ma rashin kyawun yanayin aikin dai, NMA ta ce likitoci da ma ragowar jami'ai na lafiya na nuna kwarewa a wajen wannan yakin, kuma babu bukatar wani taimakon da a cewar Francis Adedayo da ke zaman shugaban kungiyar likitocin, ka iya zama mai hatsari ga kasar:
Tallafi daga nesa
"Babu wani abu sabo da 'yan Chaina za su iya bamu, in ma akwai mun sha nanatawa cewar fasaha ta zamani ta saukaka lamura, ba sai sun hada fuska da marasa lafiyarmu ba, ba sa bukatar zuwa kasarmu, ba sa bukatar killace kai na tsawon makonni biyu kamar yadda dokarmu ta tanada. Muna iya nazari ta kafar Skype ko kuma ragowar kafafen sadarwa na zamani, sannan kuma mu dora daga nan. Ba dole ba ne sai sun kasance a nan,   sannan kuma abu ne da ya shafi dokokin aikin ya kuma shafi tsarin tsaron kasarmu, dole ne kuma mu kare yankinmu."
Likitocin Chaina na zuwa wasu kasashe domin kai dauki
Kokarin tsare gida ko kuma agaji na dolen-dole, ra'ayi ya banbanta ko a tsakani na kwararrun likitocin kasar. Farfesa  Abdusallam Nasidi na zaman tsohon shugaban cibiyar kula da cututtuka ta kasar mutumin kuma da ya jagoranci yakin kasar da Ebola, a tunaninsa akwai bukata ta taimakon da ma kila komawa cikin gida da nufin sake zakulo kwararrun da suka taka rawa wajen kai karshen annobar ta Ebola.  Hada hannu domin yakar cutar
Duk da cewar dai Najeriyar na nuna alamun nasara tare da samun warkewar da ta kai kusan kaso 14 cikin dari  na masu dauke da cutar da kuma asara ta rayukan da ba ta wuci kaso biyu a cikin dari ba dai, sabuwar dabara ta duniya a fadar Dr Ado Mohammed da ke bai wa kasashen D8 shawara a harkar lafiyar, na zaman hada hannu da kafada cikin sabon yakin. Ya zuwa yanzu dai, mutane 232 ne a fadar cibiyar kula da cutakan Najeriyar ta ce sun kamu da wannan cuta cikin kasar, a yayin kuma da 33 suka warke. To sai dai kuma kasar ta shiga sabon mako kila  ma makon karshe na a zauna a gida da asarar mutane  biyar sakamakon annobar ta COVID-19.
</doc>
<doc docid='dw_53025758' lang='hau' type='mono' source='https://www.dw.com/ha/ha/jamus-masu-coronavirus-sun-doshi-100000/a-53025758' term='COVID'>
Wannan dai shine karo na hudu a jere da ake samun raguwar wadanda suka kamu da cutar a Jamus kamar yadda alkaluma da cibiyar yaki da cutattuka masu yaduwa ta Robert Koch suka nunar a wannan Litinin.
Tun daga  farko a ranar Lahadi Jami'ar Johns Hopkins ta Amirka ta ce kasar Jamus ta doshi adadin mutun dubu 100 da suka kamu da kwayar cutar Covid-19 a yanzu haka, a yayin da ta ke wallafa wani binciken da ta gudanar.
Rahoton ya ce adadin wadanda suka gamu da ajalinsu sakamakon cutar ta Coronavirus a kasar ta Jamus sun haura mutum 1,570
Jami'ar ta Johns Hopkins  na gudanar da nata binciken ne da ya sha bam-bam da na cibiyar Robert Koch Institut, ta kasar Jamus wacce tun daga farko ta ce za a iya samun adadi mafi karanci na wadanda suka kamu da cutar corona a yamacin lahadi.
</doc>
<doc docid='dw_53024415' lang='hau' type='mono' source='https://www.dw.com/ha/ha/amirka-covid-19-za-ta-yi-barna-sosai-a-mako-mai-zuwa/a-53024415' term='COVID'>
Jerome Adams  ya ce abubuwan da kasar za ta shaida daga annobar coronavirus za su kasance tamkar na harin kunar-bakin waken da aka kai mata na ranar 11 ga watan Satumba na shekara ta 2001.
Likitan ya yi hasashen cewa a wannan mako da za a shiga, Coronavirus za ta kashe Amirkawa kuma ba wai a jiha guda daya kawai ba, za a samu rasa rayuka a dukkanin sassan kasar.
Kawo yanzu dai Amirka na da mutane sama da 312,000 da suka kamu da Coronavirus, kuma cutar ta kashe akalla mutum 8,500.
</doc>
<doc docid='dw_53010514' lang='hau' type='mono' source='https://www.dw.com/ha/ha/senegal-ta-shekara-60-da-samun-yanci/a-53010514' term='COVID'>
A wani jawabi da ya yi wa 'yan kasar ta Senegal a ranar 23 ga watan Maris din da ya gabata, shugaban kasa Macky Sall ya yi nuni da mawuyacin halin da ake ciki saboda cutar Coronavirus ko Covid-19, da ke ci gaba da yaduwa a duniya har ma da yammacin Afirka, yana mai cewa: "Ya ku al’umar kasata ina janyo hankulanku da cewa, ana cikin mawuyacin hali na rashin sanin tabbas. Cutar na yaduwa da sauri, abin da ya tilasta mana daukar matakai da suka dace, idan ba haka ba wani bala'i zai afka mana."
Dage bikin samun 'yanci
Shugaban ya ayyana dokar ta-baci, sannan ya sanya dokar hana fita da daddare da ta fara aiki nan-take. Musulmi a kasar ba sa iya zuwa sallar Jumma'a, an kuma haramta taruwa a Majami'u kana an rufe makarantu da jami'o'i. Sannan an soke bikin cikar kasar shekaru 60 da samun 'yancin kai da ya kamata a yi a ranar hudu ga watan nan na Afrilu. Sojojin kasar ne kadai za su yi wani fareti.
Alkaluman tsawon rai da mace-macen kananan yara a Senegal
Sai dai duk da haka kasar ta Senegal na da dalilai da dama na nuna farin ciki, inji Ute Gierczynski-Bocande mai kula da ayyukan gidauniyar Konrad-Adenauer ta Jamus a Senegal din, ta na mai cewa kasar ta samu gagarumin ci-gaba a fannin ilimi da fannin tattalin arziki. Ta kara da cewa koda yake bunkasar tattalin arzikin ta fi yin tasiri a Dakar babban birnin kasar, sai dai kuma gwamnati na yin wasu ayyuka domin rage tazarar ci-gaban tattalin arzikin tsakanin Dakar din da sauran yankunan kasar.
Tun kimanin shekaru 30 ke nan jami'ar ta gidauniyar Konrad-Adenauer ke zaune a Senegal, a cewar Ute Gierczynski-Bocande duk da ci-gaban har yanzu kasar na fama da talauci da rashin daidaito a cikinta, inda mizanin auna ci-gaban al'umma na Majalisar Dinkin Duniya ya saka kasar a matsayin ta 166 daga cikin kasashe 189.
Arzikin dan Ghana ya zarta na dan Senegal, kasar na samun ci-gaba
Shugaba Sall ya yi tazarce
A bara mafi rinjaye na al'ummar kasar sun sake zabar Shugaba Macky Sall a wa'adi na biyu. A dangane da sauyin mulki ta hanyar dimukuradiyya da tsarin ja'iyyu da yawa da kuma kwanciyar hankali da lumana musamman a siyasance, masana na masu cewa kasar ta Senegal ka iya zama abar koyi a yankin yammacin Afirka da ma wasu kasashen na nahiyar.
</doc>
<doc docid='dw_53005792' lang='hau' type='mono' source='https://www.dw.com/ha/ha/wasu-sun-warke-daga-covid-19-a-najeriya/a-53005792' term='COVID'>
Ya zuwa yanzu dai mutane 20 cikin mutane sama da 184 da suka kamu da cutar a Najeriyar ne, aka bayyana cewa sun warke sumul kuma har an sallame su daga asibiti, abin da a zahiri ke samar da kwarin gwiwa da kwantar da hankali a tsakanin al'umma, musamman wadanda suka shiga cikin hali na tsoro da firgici kan cutar.
To sai dai a daidai lokacin da ake murna da samun nasara, tuni aka fara kira ga jama'a da su guji nuna kyama ga wadanda suka warke kuma suke komawa cikin al'umma, kamar yadda ake nuna kyama ga masu dauke kwayar cutar HIV/AIDs ko kuma SIDA, inda kwararru ke bayyana cewa akwai bukatar mayar da hankali wajen wayar da kan jama'a kan batun na gujewa nuna kyama. Kokari na ci gaba da bin ka'idojin da aka gindaya don yaki da yaduwar cutar ta Coronavirus dai, muhimmi ne ga alumma.
</doc>
<doc docid='dw_53004295' lang='hau' type='mono' source='https://www.dw.com/ha/ha/afirka-a-jaridun-jamus-03042020/a-53004295' term='COVID'>
A labarin da ta buga mai taken shugaban Tanzaniya da ya yi imani da Allah, jaridar Die Tageszeitung ta ce yayin da a kasashe da dama aka rufe majami’u da masallatai da sauran wuraren ibada saboda hana yaduwar cutar Coronavirus, a Tanzaniya sun kasance a bude bisa umarnin Shugaba John Magufuli, wanda ya shawarci masu ibada da su hallara domin yin addu'o'i tare, yana mai cewa Corona ba za ta iya shiga wurare masu tsarki irin Masallatai da Coci-coci ba.
Cikowa a Masallatai da Majami'u
Dubun dubatan magoya bayansa ne dai suka halarci Majami'ar Katholika St. Paul da ke babban birnin kasar, inda aka hana su saka wata kariya a fuska ko hannu. A wasu yankuna na kasar ma, Masallatai da Majami'u sun cika da jama'a. Da ma Hukumar Lafiya ta Duniya ta sha sukan matakan gwamnatin Tanzaniya, kuma yanzu ta damu matuka da halin da kasar za ta iya shiga ciki sakamakon take-taken Shugaba Magufuli.
Duk da kokarin mahukunta, ana samun 'yan damfara a senegal
Ita kuwa jaridar Neue Zürcher Zeitung ta leka kasar Senegal tana mai cewa kamar a ko ina a wannan mawuyacin lokaci, a Senegal mayaudara da masu cewa su masana ne da likitocin bogi na damfarar mutane. Jaridar ta ba da misali da wani wai shi Dr. Samba da ya yi wa manyan kamfanoni a Dakar babban birnin kasar tayin yi wa ma'aikatansu gwajin cutar COVID-19. Abin bakin ciki da dama sun fada tarkonsa sun kuma ba shi kudi masu yawa. Sai dubunsa ta cika har ma ya shiga hannun mahukunta. Akwai masu maganin gargajiya da dama da ke ikirarin samun maganin warkar da COVID-19 duk da cewa har yanzu babu riga kafi ko maganin cutar.
A karshe za mu leka birnin Maiduguri na jihar Bornon Najeriya, inda jaridar Frakfurter Allgemeine Zeitung ta labarto yadda jami'ar Maiduguri ke ci gaba da aiki duk da ta'addancin kungiyar Boko Haram. Jaridar ta ce yanzu haka jami'ar na bincike kan musabbabin ta'addancin na Boko Haram. Duk da dan kwarya-kwaryar zaman lafiya a yankin, masanan sun ce dole a yi nazari a kimiyyance na shekarun ta'addancin.
Kin bayar da kai ga 'yan ta'adda
Da ma dai tun a 2011 lokacin da rikicin Boko Haram din ya faro, jami'ar ta yanke shawarar ci gaba da aikinta, domin rufe jami'ar zai zama tamkar mika wuya ne ga ta'asar masu tada kayar bayan. Bisa tallafin masanin kimiyyar wakoki na jami'ar Hildesheim da ke nan Jamus, Nepomuk Riva an yi wani aikin hadin gwiwa da kwararrun masana na Maiduguri, inda suka wallafa wani littafi na wakokin al'ummar yankin na Arewa maso Gabashin Najeriyar. Jami'ar da ta kasance cikin dar-dar na tsawon shekaru saboda rikicin Boko Haram, yanzu ta farfado da aikin hadin gwiwa da takwarorinta na duniya ta kuma karfafa wannan aiki na binciken kimiyya.
</doc>
<doc docid='dw_53003741' lang='hau' type='mono' source='https://www.dw.com/ha/ha/coronavirus-ana-fuskantar-karancin-naurar-taya-numfashi/a-53003741' term='COVID'>
A kasar Spaniya, sabbin alkaluma sun nunar da cewa, an sami karin wasu mutum kimanin 900 da cutar Coronavirus ta kashe a kwana guda, hakan na nufin annobar ta yi sanadiyar rayuka fiye da dubu goma tun bayan bullar ta a cikin kasar da ke yankin Turai.
Kasar Habasha na daya daga cikin kasashen Afirka masu tasowa da cutar Coronavirus ta bulla inda yanzu haka ake da mutum akalla 29 da aka tabbatar na dauke da cutar a cikin kasar, likitoci sun baiyana damuwa kan halin da za a iya fadawa ciki muddun ba a tanadi na'aurar taya numfashi da aka fi sani da Ventilator ba, cutar Covid-19 mai kama numfashi na jefa marasa lafiya cikin yanayi na bukatar na'urar, wanda yanzu haka kasar mai al'umma fiye da miliyan dari ke cewa tana da Ventilator hamsin da hudu kacal.
Baya ga kasar Habasha sauran kasashen Afirka ya zuwa na nahiyar Turai da Asiya, duk sun dukufa a aikin kera sabbin Ventilators, na'aurar mai matukar mahinmanci a wannan yanayi da ake ciki na yakar annobar Coronavirus.
A yankin Hong Kong kuwa, jama'a sun shiga rudani bayan umarnin gwamnati na hana fita har tsawon makonni biyu da gwamnatin yankin ta sanar a daren jiya Alhamis. Jama'a da dama sun koka kan rashin fayyace musu yadda dokar za ta yi aiki da kuma wadanda ta shafa. Tuni dai aka hana taron jama'a fiye da hudu da kuma rufe duk wuraren da ake sayar da barasa. Kawo yanzu mutum sama da dari takwas aka tabbatar sun kamu da cutar a Hong Kong, tuni hudu suka riga mu gidan gaskiya.
Yawan mutanen da cutar Covid-19 ta kashe a sassan duniya tun bayan bullarta a Disambar bara, sun haura miliyan daya kamar yadda alkaluma na jiya Alhamis suka nunar, cutar na ci gaba da yaduwa kamar wutar daji a Amirka a yayin da alkaluman mamata ke ci gaba da haurawa a kasar Spaniya.
</doc>
<doc docid='dw_52996198' lang='hau' type='mono' source='https://www.dw.com/ha/ha/afganistan-gwamnati-ta-gana-da-taliban/a-52996198' term='COVID'>
Tun bayan isowar 'yan Taliban birnin Kabul a ranar Talatar da ta gabata dai, bangarorin sun gana sau biyu ta hanyar bidiyo. Tuni dai kafofin yada labaran Afganistan din suka sanar da cikakkun bayanai dangane da shirin musayar fursunoni tsakanin bangarorin biyu. Gwamnati za ta saki fursononi 100 na Taliban, a mamdadin jami'an sojojinta guda 20 daga kurkukun Taliban. Sai dai batun siyasa ba ya cikin ganawar.
An hana zirga-zirga saboda Coronavirus
Taliban dai na saka ran a sako mata mutanenta wajen 5,000 wadanda ke garkame a kurkukun gwamnatin Afganistan. Da fari dai shugaba Ashraf Ghani ya yi watsi da wannan bukata, sai daga bisani ya amince da sakin mayakan na Taliban kadan-kadan, a wani mataki na ganin cewar kasarsa ta samu zaman lafiya.
Hadin kai saboda Coronavirus
Sai dai har yanzu babu bayani dangane da ko yaushe za a fara tattaunawar gwamnatin cikin gida, kasancewar 'yan Taliban din sun ki amincewa da tawagar da gwamnati ta nada domin wakitarta a zaman. To sai dai yanzu gwamnatin Afganistan din da bangaren Taliban din nada abokin gaba daya, wata cutar Coronavirus, wadda ke ci gaba da yaduwa a kasar.
Wasu 'yan Taliban a gidan kaso a Afghanistan
Tuni dai Taliban din ta amince da matakan bayar da goyon bayanta wajen yakar cutar, ta wani gangami na bidiyo da ta yada a shafinta na Twitter. A hirarsa da kamfanin dillancin labaran AP, kakakin Taliban Sabihullah Mudschahed ya bayyana cewar, idan har cutar ta bulla a yankunan da ke karkashin ikonsu, to ko shakka babu zasu dakatar da fada.
Fursinoni sun shaki iskar 'yanci
A wani mataki na kare yaduwar cutar Coronavirus a gidajen yarin kasar dai, a farkon wannan makon ne hukumomin Afganistan din suka saki daruruwan fursunoni da suka aikata miyagun laifuka, sai dai babu na Taliban da wasu masu laifukan ta'addanci. A hukumance dai, a yanzu haka akwai mutane wajen 180 da suka kamu da COVID-19, kuma tuni wasu hudu suka rasa rayukansu.
</doc>
<doc docid='dw_52990143' lang='hau' type='mono' source='https://www.dw.com/ha/ha/covid-10-saliyo-ta-sanya-dokar-hana-fita/a-52990143' term='COVID'>
Ministan tsaron kasar kana jami'in da ke kula da kwamitin da ke yaki da cutar ta Covid-19 a Saliyo din Kellie Conteh ne ya ambata hakan a jiya Laraba, kuma ya ce dokar ta hana fita za ta fara aiki ne daga ranar Lahadin da ke tafe.
A cewar ministan, hukumomi za su raba kayan aiki wadanda suka hada da kyallen rufe fuska da sauran kaya na kare kai daga kamuwa da cutar ga jami'an kiwon lafiya kasar sannan ya yi kira ga 'yan kasar da su dauki matakai na kariya daga cutar ta Covid-19.
'Yan Saliyo din dai na nuna fargaba game da yadda za a tinkari wannan annoba kasancewar kasar na kalubale babba a fanninta na kiwon lafiya.
</doc>
<doc docid='dw_52989805' lang='hau' type='mono' source='https://www.dw.com/ha/ha/corona-iaea-za-ta-bawa-kasashen-tallafi/a-52989805' term='COVID'>
A wata sanarwa da ta fidda a jiya Laraba, hukumar ta ce ta dau wannan matakin ne domin ganin an samu kayan aiki masu inganci wajen gwajin cutar ta Covid-19 wanda a cewarta hakan ita ce guda daga cikin hanyoyi na gano masu dauke cutar cikin hanzari da kuma dakile bazuwarta.
Kasashen da za su ci moriyar wannan shiri sun hada da Najeriya da Masar da Kenya da Thailand. Sauran su ne Vietnam da Cuba da kuma Peru. Hukumar ta IAEA ta ce wadannan kasashe su ne na farko da za su ci moriyar wannan shiri, kuma a cewarta ta kashe kudin da suka kai dala miliyan hudu da rabi waje samar da kayan gwajin da kuma aikewa da su ga kasashen da ke bukata.
</doc>
<doc docid='dw_52970447' lang='hau' type='mono' source='https://www.dw.com/ha/ha/coronavirus-thailand-ta-hana-shan-barasa/a-52970447' term='COVID'>
Kasar Saliyo da ke yankin yammancin Afrika ta sanar da samun mutum na farko da ya kamu da cutar ta Coronavirus a kasar. Shugaban kasar Julius Maada Bio ya tabbatar ma manema labarai cewa, mutumin mai shekaru talatin da bakwai da haihuwa, ya shigo kasar ce daga kasar Faransa. Kasar da ta tafka asarar rayuka daga annobar cutar Ebola ta dade da daukar matakan riga-kafi daga cutar Coronavirus, inda tuni ta rufe kan iyakokinta da sauran matakai na cikin gida don hana yaduwar cutar.
A nan Jamus kuwa, a mako mai zuwa ake shirin aiwatar da dokar amfani da kyalen rufe baki da hanci a karin matakan hana yaduwar cutar numfashi ta Covid-19. Ana sa ran aiwatar da dokar a yankin Thuringa da ke a gabashin Jamus,  bisa shawarwari daga jami'an kiwon lafiya da ke ganin hakan zai taimaka wajen kare daidaiku da ya zame musu dole su fita aiki duk da dokar hana fita da gwamnatin kasar ta aiwatar.
An shawarci jama'a da su yi amfani da kowanne irin kyale a duk lokacin da za su fita.Alkaluma na jiya Litinin na nuni da cewa, mutum fiye da dubu sittin da biyu Coranavirus ta kama a Jamus, dari biyar da sittin da shida sun riga mu gidan gaskiya.
Kasar Thailand ta zama kasa ta farko a duniya da ta aiwatar da dokar hana sayar da barasa a kokarinta na hana yaduwar cutar Coronavirus. Dokar za ta soma aiki daga wannan rana ta Talata har zuwa sha shida ga wata mai kamawa. Dokar ta fi karfi a yankin Sakon Nakon inda duk wanda aka samu da laifin karya dokar, zai fuskanci hukuncin zaman gidan yari na shekara guda ko tarara kudi.Tuni kasar ta ayyana dokar ta bacci bisa annobar da ta karadde duniya.
Kawo yanzu dai babu tabbaci ko shan giya dama wasu barasa ka iya asassa cutar ta Coronavirus.
</doc>
<doc docid='dw_52967832' lang='hau' type='mono' source='https://www.dw.com/ha/ha/sharhi-corona-ta-nuna-raunin-tsarin-turai/a-52967832' term='COVID'>
Annobar corona ta zama ruwan dare saboda ta ratsa duk sassa na duniya. Amma kuma ta fi ci tamkar wutar daji a kasashen yammacin duniya, domin tana lamshe dubban rayuka a Turai da Amirka, duk da ci gaban kimiya da fasaha da suka tinkaho da shi. Babu wani mahaluki da zai iya tunanin cewar kwayar cutar Corona za ta iya gagarar Kundila a arewacin Italiya ko gabashin Faransa ko ma a Spain, ballatana ma ta iya hana asibitocin New York na Amirka katabus: Dalili kuwa shi ne: suna da asibitoci na gani a fada, suna da likitoci da suka fi shahara kuma suna da kayan aiki na zamani. Amma sai ga shi Covid-19 ta shammaci kasashen na Turai da Amirka, kuma ta nuna masu gajiyarsu a fannin kiwon lafiya.
Kasashen Turai da Amirka sun shiga cikin kanun labaru a ko'ina a duniya sobada abin fallasa da suka yi: Likitocinsu sun shiga halin gaba kura baya siyaki sakamakon karancin kayan kare kai daga kamuwa da kwayar cuta, yayin da talakawa na wasu kasashen suka rasa kayyakin gwaje-gwajen don sanin ko suna dauke da Corona koko a'a. Sannan kuma a wannan karon gwamnatocin yammacin duniya ba su yanke shawarar daukan matakan kare kasashen daga yaduwar cutar cikin gaggawa ba, duk da shaidar da yanayin da China ta shiga bayan barkewar wannan annoba. Babban abin kunyar ma shi ne rashin cudeni in cudeka tsakaninsu, inda maimakon haka, kowa ya yi ta kai ta kai gobarar bera. Godiya ta tabbata ga 'yan hakin da kasashen yammacin duniya suka raina ciki har da Cuba da Rasha da China wadanda suka kai dauki Italiya a daidai lokacin da annobar corona ta sa kowa ya juya mata baya.
A gaskiya annobar Corona ta haifar wa tsarin rayuwar Turai da Amirka wani makeken gibi wanda cikeshi sai sun ja damara. Sun dade suna cikon baki cewa salonsu na tafiyar da harkokin mulki ba tare da rufa-rufa ba ya fi kowanne a duniya, amma kuma sai aka wayi gari kasashen da ke da matsakaicin karfi irin su Taiwan da Koriya da Kudu da Singapur da makamantansu sun sha gabansi inda suka ja wa Corona birki tun kafin ta fara barna.
Salon kasashen yammacin duniya na tinkarar Covid-19 ya bambanta da karfin gwiwa da hadin kai da suka samu wajen tinkarar kalubalen yakin cacar baka a shekarun baya, lamarin da ya sa akidarsu ta yadu a ko'ina cikin duniya. Sai dai bayan da kida ya sauya, rawar ma ta kama hanyar canjawa saboda tuni abokiyar hamayyarsu a fannin kasuwani da ci gaba wato Chaina ta nuna cewa da gaske take wajen kamanta tausiya, inda take taimakawa kasashen Turai da corona ke neman kassarawa duk da cewa ba ta gama kashe wutar gabanta.
Dole ne kasashen yammacin duniya su dau darasi daga halin gaba kura baya siyaki da annobar Corona ta jefa tsarin kiwon lafiyarsu tun ma kafin komai ya lafa. Da farko dai ya kamata sun koyi kaskantar da kansu, su yi aiki kafada da kafada da sauran kasashe a duk fannoni ba wai na kiwon lafiya kadai ba saboda durkusa wa wada ba gajiyawa ba ne. Sannan akwai bukatar Turai da Amirka sun san cewa bayan tiya akwai wata caca, ma'ana bayan bunkasar karfin tattakin arziki da karfin fada a ji a fannin siyasa, zamantakewa da tsarin rayuwa ma na da matikar muhimmanci a danganta tsakanin masu mulki da talakawa da kuma tsakanin kasa da kasa.
Kuma su san cewa don tuwo gobe ake hanke tunkuya wato su koyi hangen nesa ta hanyar tanadin karin kayan aiki a asibitoci tun kafin annoba ta kunno kai idan ba haka ba haka ba abin da zai bambamta su da kasashe 'yan rabbana ka wadatamu a wannan fanni, kuma daularsu da tsarin rayuwarsu za su kama hanyar rushewa tamkar dai yashi.
</doc>
<doc docid='dw_52964240' lang='hau' type='mono' source='https://www.dw.com/ha/ha/coronavirus-za-ta-haddasa-talauci-a-duniya/a-52964240' term='COVID'>
A wani sabon rahoto da bankin duniyar ya fitar, yace ko da al'amura sun kankama, mutane kalilan ne da basu wuce muliyan 24 ba za su kaucewa fadawa kangin talauci saboda da karayar tattalin arziki da kuma tafiyar hawainiya na harkokin hada hada.
A waje guda kuma harkokin  masana'antu a Chaina ya sami cigaba a watan Maris a wani abin da ya zo da ba zata yayin da harkokin kasuwanci suka koma bakin aiki bayan tsawon lokaci da suka kasance a rufe a sakamakon cutar COVID-19 wanda ya tilasta wa miliyoyin mutane zama a gida da kuma kusan tsayar da tattalin arziki.
Hannayen jari sun daga a Asia yayin da yan kasuwa suka yi maraba da bude harkokin masana'antu a China duk da cewa masana tattalin arziki na jan hankali da cewa har yanzu akwai sauran rina kaba game da matsalar tattalin arzikin duniya.
</doc>
<doc docid='dw_52955022' lang='hau' type='mono' source='https://www.dw.com/ha/ha/najeriya-martani-kan-jawabin-shugaban-kasa/a-52955022' term='COVID'>
Bayan dadewa ana masa kiraye-kiraye har ma da shagube, shugaban na Najeriya ya yi wa al'ummar kasar jawabi, inda ya tabo matakai sama da 14 da ya zayyana ana dauka domin dakile yaduwar cutar ta Coronavirus da ake wa lakabi da COVID-19. Jawabin da ya dauki hankalin 'yan Najeriya, ya sanya mayar da martani musamman kan hasashen tasirin da matakan zasu iya yi kai tsaye ga rayuwar mazauna jihohin Lagos da Ogun da kuma babban birnin tarayyar kasar Abuja. Daga karfe 11 na daren wannan Litinin din, za a dakatar da zirga-zirga har tsawon makonni biyu a johohin na Lagos da Ogun da kuma Abuja fadar gwamnatin kasar.
Akwai lauje cikin nadi a jawabin
Da yawan 'yan Najeriya sai sun fita kasuwa suke samun abin da za su ci
Sai dai masana na ganin akwai batutuwan da jawabin shugaban kasar bai tabo ba. Duk da muhimmancin matakan wajen katse hanzarin yaduwar cutar ta Coronavirus, ga Mallam Auwal Musa Rafsanjani na kungiyar CISLAC, na da ra'ayin cewa dungu shugaban ya yi a kan tallafin da za a bai wa marasa karfi a lokacin zaman gidan na makonnin biyu.
Ya tallafi zai isa ga talaka?
Ga mafi yawan 'yan Najeriyar dai, abin da yafi daukan hankalinsu shi ne yadda tallafin da aka ambata zai kai garesu, a lokacin hana zirga-zirgar. Ana dai cike da fatan wadannan matakai za su taimaka wajen dakile yaduwar cutar ta Coronavirus a Najeriyar, da a yanzu yawan wadanda suka kamu ya zarta mutane 100.
</doc>
<doc docid='dw_52951042' lang='hau' type='mono' source='https://www.dw.com/ha/ha/fargabar-tsaro-da-covid-19-a-zaben-mali/a-52951042' term='COVID'>
An dai gudanar da zaben cikin yanayi na fargaba ta la'akari da matsalar tsaro da kuma annobar Coronavirus da ke ci gaba da tafka ta'asa a sassan duniya, ga kuma madugun 'yan adawar kasar Soumaila Cisse da ake kyautata zaton yana hannun 'yan ta'adda da suka addabi kasar, bayan da wasu 'yan bindiga suka kai wa ayarinsa farmaki kuam har aka kamalla zaben ba a ji duriyarsa ba, lamuran da suka matukar ragewa zaben 'yan majalisun armashi. Sadou Diallo guda ne daga cikin wadanda suka tsaya takara a zaben 'yan majalisun, ya ce an kwashi fiye da shekara guda ana jinkirta shi, wanda kuma ya sabawa dokar kasar don haka ne ya zama wajibi a yi zaben a wannan karon kamar yadda aka tsara.
Coronavirus ba hujjar daga zabe ba ce
Zaben na zuwa ne bayan da a makon jiya, aka sami mutum na farko a kasar Mali da ya kamu da cutar Coronavirus, mai shekaru saba'in a duniya da ya dawo kasar ne daga kasar Faransa, lamarin da yanzu yasa aka killace wasu mutum kimanin ashirin da ake zaton sun yi mu'amala da datijjon. Wnnan dai bai isa hujjar dakatar da zaben ba a ganin wasu 'yan kasar. Ana sa ran hukumar zaben kasar za ta bayyana sakamakon zaben a 'yan kwanaki masu zuwa, yayin da ake sa ran gudanar da zagaye na biyu na zaben a ranar 19 ga watan Afrilu mai zuwa.
</doc>
<doc docid='dw_53347114' lang='hau' type='mono' source='https://www.dw.com/ha/ha/masu-bukata-ta-musamman-na-son-kulawa/a-53347114' term='Corona'>
Babban sakataren ya baiyana hakan ne a cikin wata sanarwa da ya fitar inda ya nuna goyon baya ga wani nazari da Majalisar Dinkin Duniyar ta gudanar kan mutane masu bukata ta musamman.
Mr Guterres ya ce annobar corona ta kara samar da wagegen gibi na rashin daidaito da haifar da sabbin barazana.
Ya kara da cewa ko a lokacin da hankalin duniya ke kwance ire-iren wadannan mutane masu bukata ta musamman akan manta da su, wanda hakan ke tauye musu hakkin samun ilimi da ingatancen tsarin lafiya da ma damar bada tasu gudumawa a yankunansu.
</doc>
<doc docid='dw_53332710' lang='hau' type='mono' source='https://www.dw.com/ha/ha/asusun-ba-da-lamuni-na-imf-ya-talafa-wa-kamaru/a-53332710' term='Corona'>
A wani mataki na tallafa wa kasashe da ke da raunin tattalin arziki daga durkushewa sakamakon annobar Corona, asusun ya rubanya tallafin da ma ba da umurnin bai wa kasashen kudin cikin gaggawa. Kasancewar kasar ta Kamaru ita ma tana fuskantar matsin tattalin arziki. Gwamnatin  ta Kamaru na kokarin yaki da wannan annoba ta hanyar inganta harkar lafiya da ma  farfado da tattalin arzikin kasar.
</doc>
<doc docid='dw_53319052' lang='hau' type='mono' source='https://www.dw.com/ha/ha/nijar-minista-ben-omar-ya-rasu/a-53319052' term='Corona'>
Duk da yake kawo yanzu ba a kai ga tabbatar da dalilan mutuwarsa ba, wakilin DW Hausa a birnin Niamey Mahaman Kanta ya tabbatar da rasuwar Ben Omar din wanda gabannin rasuwarsa yake rike da mukamin ministan kwadagon kasar.
A wata hira da yayi da DW a kwanakin baya, Minista Ben Omar Mohamed ya bayyana matakan da gwamnatin Nijar ke  dauka wajen dakile yaduwar Corona ga ma'aikata.
Mamba a kawancen jam'iyyun da ke mulki kuma shugaban PSD Basira kana tsohon malamin jami'a, Ben Omar Mohamed ya taka muhimiyar rawa wajen tabbatar da dorewar dimukradiyar kasar.
</doc>
<doc docid='dw_53297618' lang='hau' type='mono' source='https://www.dw.com/ha/ha/jamus-ta-sassauta-tarnaki-kan-corona/a-53297618' term='Corona'>
Hukumomin Jamus sun sake bude wuraren wasan yara da coci coci da masalatai da sauran wuraren ibada da cibiyoyin raya al'adu da gidajen tarihi da kuma gidajen kula da namun daji wadanda aka rufe saboda barkewar annobar corona.
Sai dai kuma hukumomin sun dage yanke shawara akan bude gidajen cin abinci da otel otel da kuma makarantun rainon yara.
Shugabar gwamnati Angela Merkel ta ce za a samu bambanci a wasu yankuna saboda yanayin tsarin tarayyar kasar, to amma muhimmin burin shine tabbatar da cewa tsarin lafiyar kasar zai iya tunkarar barkewar annobar. Tana mai cewa ya zuwa yanzu an yi nasarar dakile annobar cutar.
</doc>
<doc docid='dw_53287672' lang='hau' type='mono' source='https://www.dw.com/ha/ha/dakatar-da-tara-kudin-yaki-da-corona-a-kamaru/a-53287672' term='Corona'>
Gwamnatin ta bayyana shirin da kasancewa haramtacce tare kuma da bai wa kamfanonin salula guda biyu na Orange Cameroun da na MTN Cameroun wadanda ke aikin tattarar kudin da su rufe asusun ajiyar kudin wanda aka bude a karkashin shirin domin ajiyar kudaden taimakon.
A watan Aprilun da ya gabata ne dai madugun 'yan adawar kasar ta Kamaru ya kaddamar da wannan shiri nasa na neman tallafi kudi a ciki da wajen kasar ta Kamaru domin gudanar da ayyukan yaki da annobar Coronavirus a kasar inda kawo yanzu cutar ta harbi mutun dubu daya da 830 ta kuma halaka 61 daga cikinsu.
</doc>
<doc docid='dw_53273379' lang='hau' type='mono' source='https://www.dw.com/ha/ha/merkel-ta-bukaci-mataki-kan-sauyin-yanayi/a-53273379' term='Corona'>
Shugabar gwamnatin Jamus Angela Merkel da sakataren Majalisar Dinkin Duniya Antonio Guterres da kuma jami'ai daga kasashe talatin sun tattauna yadda annobar corona ke shafar manufofin kasashen duniya kan sauyin yanayi.
Taron kolin kan sauyin yanayi karo na goma sha daya da aka yiwa lakabi da Petersberg Climate Dialog a turance wanda aka gudanar ta hanyar bidiyo ya tattauna halin da kasashe ke ciki game da batun sauyin yanayin.
Shugabar gwamnatin Jamus Angela Merkel ta ce kasarta a shirye ta ke ta bada goyon baya na rage hayakin masana'antu ga kasashen tarayyar turai daga kashi 40 cikin dari zuwa kashi 55 cikin dari.
A jawabinsa sakataren Majalisar Dinkin Duniya Antonio Guterres ya yi kira ga dukkan kasashe su jaddada kudirinsu na rage fidda hayakin Carbon dioxide da ke gurbata muhalli. .
"Yace kada mu manta cewa kasashe 20 masu cigaban masana'antu na duniya baki dayansu su ke da alhakin kashi 80 cikin dari na hayakin masana'antu da ake fitarwa a duniya su ne kuma ke da kashi 85 cikin dari na arzikin duniya. Wajibi ne dukkaninsu su rage hayakin masana'antu nan da shekara ta 2050."
</doc>
<doc docid='dw_53271042' lang='hau' type='mono' source='https://www.dw.com/ha/ha/coronavirus-karuwar-sabbin-kamu-a-jamus/a-53271042' term='Corona'>
Shugaban cibiyar yaki da cutattuka masu yaduwa ta Jamus ya bukaci al'umma su ci gaba da bin dokokin da aka tsara don sassaunta yaduwar cutar coronavirus bayan da wasu alkaluma suka nuna har yanzu ana samun wadanda ke kamuwa da cutar a cikin kasar.
Lothar Wieler shugaban cibiyar yaki da cutattuka masu yawa ta Robert Koch, yayin wani jawabi da ya yi a Berlin ya jaddada muhimmancin bin dokokin bada taraza da kuma amfani da kyalen rufe baki da hanci.
"Yace kawo yanzu mun yi kokarin dakile annobar baki dayan mu, kuma wannan hadin kai ya na da muhimmanci a gare ni. To amma kwayar cutar za ta cigaba da kasancewa tare da mu tsawon watanni, amma dai muna iya cewa mun yi nasara."
Dukkanin jihohi 16 na tarayyar Jamus sun sanya dokar tilasta amfani da kyalen rufe baki da hanci yayin dukkan wata mu'amala a bainar jama'a kamar zuwa kantuna da shiga motar haya.
</doc>
<doc docid='dw_53264221' lang='hau' type='mono' source='https://www.dw.com/ha/ha/zanga-zanga-ta-barke-a-burkina-faso/a-53264221' term='Corona'>
Tun a ranar 20 ga watan Aprilu ne hukumomin kasar Burkina Faso suka bayyana matakin rufe manyan kasuwannin birnin Ouagadougou da Bobo-Dioulasso birni na biyu mafi girma a kasar a wani mataki na takaita yaduwar Corona, wacce ta yi sanadiyar mutuwar mutun 42 a kasar.
Dauke da allunan da ke nuna fushinsu kan matakin ci gaba da rufe kasuwannin, 'yan kasuwar na Burkina Faso sun ce shirye suke da su girmamam duk wasu matakan da likitoci suka gindaya na kariya muddin hukumomin kasar suka sake bude kasuwannin.
</doc>
<doc docid='dw_53264220' lang='hau' type='mono' source='https://www.dw.com/ha/ha/jamus-dokar-amfani-da-kyalen-kare-fuska/a-53264220' term='Corona'>
A daukacin kasar dai ciki har da nan birnin Bonn an soma aiki da dokar a yau din nan , sai dai dokar na da dan sassauci a wasu yankunan musamman a birnin Berlin inda duk da tilasta wa jama'a saka kyalen a wuraren sufrin jama'a, abin ba haka ayake ba a shagunan sayen kayayaki.
Sannan rahotanni sun ce akwai matakin ladabtarwa ga wadanda suka gujewa aiwatar da dokar inda a Jihar Bayern hukumomi ke iya cin mutun tarar da ta kai kimanin euro 150.
Wannan dai wani ne daga cikin wasu muhimman matakan da hukumomin kasar suke dauka na sakin mara ga dokar takaita zirga-zirga, inda kawo yanzu wasu shagunan suka kasance a bude baya ga matakin bude wasu makarantu a farkon watan gobe.
Ya zuwa yanzu fiye da mutn 5. 750 ne suka rasa ransu daga cikin fiye da dubu 155  da suka kamu da Corona a nan Jamus.
</doc>
<doc docid='dw_53262263' lang='hau' type='mono' source='https://www.dw.com/ha/ha/corona-na-ci-gaba-da-yin-kisa/a-53262263' term='Corona'>
Kididdigar ta nuna cewa baya ga wadanda suka mutu, wasu fiye da mutun miliyan 2. 96. 540 sun kamu da cutar a kasashe 193 tun bayan bayyana bulluwarta a duniya.
Amerika ita ce ke kan gaba ya zuwa yanzu da wadanda cutar ta fi yiwa kisan mumuke, inda ta ke da mamata fiye da dubu 54 da 800. Italiya na da mamata akalla dubu 26 da 644. Spain dubu 23 da 521 a yayin da Faransa ke da mamata fiye da dubu 22 da 800 sai Birtaniya mai mata dubu 20 da 732.
Alkaluman kamfanin sun kuma ce nahiyar Afirka a yanzu ita kadai ce cutar take da dan sauki-sauki inda aya zuwa yanzu akalla mutum dubu 1.425 suka hallaka daga cikin mutun fiye da dubu 32 da suka kamu da Corona.
</doc>
<doc docid='dw_53255445' lang='hau' type='mono' source='https://www.dw.com/ha/ha/kano-sankarau-da-hawan-jini-ne-ke-kashe-mutane/a-53255445' term='Corona'>
Wannan bayani na gwamnatin Kanon ya biyo bayan rahoton da wata jarida a kasar ta bayar na cewa akalla mutum 150 ne suka mutu cikin kwanaki kalilan a birnin Kano. Sai dai wata sanarwa da gwamnatin ta fitar ta ce binciken da ta gudanar ya nuna cewa mutanen sun mutu daga cututtuka irinsu hawan jini da ciwon suga da sankarau da kuma maleriya, tana mai jaddada cewa ba corona ce ta kashe mutanen ba.
Jihar ta Kano dai na da mutum 77 masu coronavirus a cikin mutane 1,273 da suka kamu da cutar a kasar, a cewar hukumar NCDC mai yaki da cututtuka a kasar.
Jihar Kaduna da ke makwabtaka da jihar Kanon ta sanar cewa ta kara wa'adin kwanaki 30 na jama'a su ci gaba da zama a gida ba tare da sun fito waje ba, don gudun kada cutar corona ta bunkasa a jihar kamar yadda ake gani a jihar Kano da Abuja shelkwatar Najeriya.
</doc>
<doc docid='dw_53236563' lang='hau' type='mono' source='https://www.dw.com/ha/ha/imf-na-nazarin-bai-wa-najeriya-rance/a-53236563' term='Corona'>
Asusun bada lamuni na duniya ya tsayar da ranar 28 ga wannan watan na Afirilu don duba bukatar mahukuntan Najeriya na neman rancen kudi na gagawa na dala biliyan uku da miliyan dari hudu don fidda kasar daga halin da ta sami kanta a ciki na annobar Corona.
Kanfanin dillancin labarai na Reuters, ya ruwaito cewa tsayar da ranar tataunawar wata babar alama ce da ke nuna kasar zata sami rancen.
Ko baya ga halin ha'ulain da annobar ta corona ta jefa Najeriya a ciki dama ta shiga halin tsaka mai wuya tun bayan da farashin danyan mai ya fadi a kasuwannin duniya.
Yanzu dai Ministan kudi ta Najeriya Zainab Ahmed na nemawa kasar rancenn kudi da jimillar su suka kai biliyan shidda da miliyan dari tara daga bankin bada lamunin da kuma wasu manyan hukumomin masu bada rance.
A cewarta za a yi amfani da kudin ne wajen biyan wasu bukatun gagawa da kuma inganta harkar lafiyar kasar.
</doc>
<doc docid='dw_53233525' lang='hau' type='mono' source='https://www.dw.com/ha/ha/saudiyya-tsagaita-wuta-a-yakin-yemen/a-53233525' term='Corona'>
Kamfanin dillancin labaran Saudiyya SPA ya rawaito mai magana da yawun dakarun hadin gwiwa Turki al-Malili na cewar an tsawaita wa'adin ne bisa bukatar manzon musamman na Majalisar Dinkin Duniya Martin Griffiths, domin samun damar ci gaba da tattaunawa.
Har wa yau daukar wannan mataki na da nasaba da kokarin da ake yi na ganin an dakile yaduwar cutar Corona a wannan wata na azumin Ramadana.
</doc>
<doc docid='dw_53226774' lang='hau' type='mono' source='https://www.dw.com/ha/ha/an-fara-binciken-dalilan-mace-macen-kano/a-53226774' term='Corona'>
Sani Aliyu jami'in da ke jagorantar kwamitin yaki da coronavirus a kasar ne ya tabbatar da haka ga kamfanin dillancin labarai na Reuters.
Aliyu ya ce gwamnati na karbar bayanan mamatan don gano ko cutar coronavirus ce ta yi ajalinsu. A ranar Talata wata jarida a Najeriya ta ruwaito cewa akalla mutane 150 suka mutu a birnin Kano a cikin kankanin lokaci. Sai dai babu wanda zai iya tabbatar da ko coronavirus ce tayi ajalinsu ko kuma a'a.
Bayanai na karshe daga gwamnatin Najeriya na nuni da cewa akwai mutane 873 da suka kamu da corona a kasar. A cikin wannan adadin mutum 73 na jihar Kano, kuma gaba daya a kasar mutum 197 suka warke yayin da cutar ta yi ajalin mutum 28.
A wannan Alhamis dai gwamnoni 36 na kasar sun ce za su sanya dokar hana zirga-zirga wace za ta hana duk wata hada-hada da ba ta zama dole ba a jihohin kasar. Matakin da suka ce na tsawon makonni biyu ne ana fata ya dakile bazuwar corona wace ke ci gaba da bulla a jihohin kasar.
</doc>
<doc docid='dw_53210400' lang='hau' type='mono' source='https://www.dw.com/ha/ha/jamus-za-a-fara-gwajin-maganin-corona/a-53210400' term='Corona'>
Wannan shi ne gwaji na hudu a fadin duniya na samfurin maganin kariya game da cutar Corona. A matakin farko na gwajin, za a gudanar da shi ne a kan mutane masu koshin lafiya kimanin 200 wadanda shekarunsu ya kama daga 18 zuwa 55 kafin daga bisani gwajin ya kai ga mutane da ke da hadarin kamuwa da cutar.
Kamfanin na Biontech ya sanar da cewar nan bada jimawa ba za a fara wannan gwajin.
Kawo yanzu dai kasashe na ta fadi tashin ganin sun sami rigakafin wannan annobar. Kasar Amirka ma na gab da fara irin wannan gwajin a kan mutane.
</doc>
<doc docid='dw_53205578' lang='hau' type='mono' source='https://www.dw.com/ha/ha/trump-dokar-hana-baki-shiga-amirka/a-53205578' term='Corona'>
Shugaba Donald Trump ya ce matakin ba zai shafi ma'aikata da ke neman iznin shiga kasar ta Amirka a cikin wani dan takaitacen lokaci ba.
A yayin taronsa da ya saba yi da manema labarai a ko-wace rana, shugaban ya jaddada matsayinsa na daukar dokar, tare da nuna cewar akwai yiwuwar sake tsawaitata idan har bukatar hakan ta taso a wani yunkuri na kare aiyukan Amirkawa.
A yau dinnan ne ake saran zai rattaba hannu kan dokar.
</doc>
<doc docid='dw_53199429' lang='hau' type='mono' source='https://www.dw.com/ha/ha/corona-na-barazana-ga-yancin-aikin-jarida/a-53199429' term='Corona'>
Kungiyar kare hakkin 'yan jarida ta kasa da kasa Reporters Sans Frontieres ta bayyana cewa matsalar tauyen 'yancin aikin jarida za ta karu a duniya a shekaru 10 masu zuwa sakamakon yadda annobar Coronavirus za ta haddasa matsaloli tattalin arziki da rigingimun siyasa ga kasashe da kuma kara girman zaman doya da man ja da ake yi tsakanin 'yan jarida da gwamnatoci a wasu kasashen duniya.
Kungiyar ta Reporters Sans Frontieres ta bakin babban sakatarenta Christope Deloire ta bayyana damuwarta kan yadda wasu kasashen wadanda dama suka yi kaurin suna wajen tauye 'yancin aikin jarida suke fakewa a yau da wannan annoba wajen daukar matakan da ba za su iya dauka ba idan ana zaune lami lafiya wajen kuntatawa 'yan jarida da ma sauran al'umma.
Kungiyar ta ba da misalin kasashen Chaina da Iran wadanda suka fake da annobar ta Corona wajen daukar matakan toshe wasu kafofin yada labarai a yayin da kasar Hungary ta tanadi dokar hukuncin zaman kaso na shekaru biyar ga wanda ya yada labaran karya kan annobar.
</doc>
<doc docid='dw_53199505' lang='hau' type='mono' source='https://www.dw.com/ha/ha/tsare-masu-adawa-da-matakan-corona-a-nijar/a-53199505' term='Corona'>
A Jamuriyar Nijar 'yan sanda sun kame wasu mutane 108 a lokacin wata zanga-zangar da suka gudanar a Yamai babban birnin Kasar tsakanin ranaikun 17 zuwa 19 ga wannan watan na Afrilu domin nuna rashin amincewarsu da dokar hana yawon dare da ta hana jam'i a masallatai wacce hukumomin kasar suka kafa domin yaki da yaduwar annobar cutar Coronavirus.
Kamafanin dillancin Labaran Faransa na AFP ya ce tuni ma dai Hukumomin kasar ta Nijar sun iza keyar wasu mutane 10 daga cikin wadanda aka kama zuwa babban gidan kurkuku mai tsattsauran matakan tsaro na garin Koutoukale da ke nisan kilomita 60 daga birnin Yamai.
Kwanaki uku ne dai a jere a kowane dare ake dauki ba dadi tsakanin jami'an tsaro da mazaunan wasu unguwannin birnin na Yamai wadanda suka tayar da tarzoma tare da kone-konen tayoyi domin nuna adawarsu da matakan da hukumomin kasar suka dauka na neman hana yaduwar annobar Corona a kasar baki daya. Ya zuwa yanzu dai cutar ta harbi mutane 655, kana ta halaka mutane 20 a kasar ta Nijar
</doc>
<doc docid='dw_53177928' lang='hau' type='mono' source='https://www.dw.com/ha/ha/zabe-zagaye-na-biyu-a-mali/a-53177928' term='Corona'>
'Yan Malin sun kada kuri'arsu a zagayen farko na zaben 'yan majalisar a ranar 29 ga watan Maris cikin mawuyacin hali, inda baya ga kalubalen yaduwar annobar Corona, an sace madugun 'yan adawar kasar Soumaila Cissé.
Saboda haka ne a wannan karon shugaban kasar, Ibrahim Boubacar Keita, ya karfafa wa talakawa gwiwar zuwa runfunan zabe domin zaben wakilansu.
Akalla mutane miliyan 19 za su kada kuri'u, don zaben wakilai 147 a zagayen karshe, bayan jinkirin da aka samu a baya.
Wannan ne dai zaben majalisa kasa na farko tun shekarar 2013 wanda jam'iyyar Shugaba Ibrahim Boubacar Keita ta sami gagarumin rinjaye.
</doc>
<doc docid='dw_53174338' lang='hau' type='mono' source='https://www.dw.com/ha/ha/corona-ta-kashe-dubban-tsoffi-a-birtaniya/a-53174338' term='Corona'>
Adadin rayukan da cutar Corona ta salwanta a gidajen kula da sun Birtaniya kadai, sun kai akalla 7,500, ninki biyar ke nan daga alkaluman da hukumomi suka kiyasta. Gidauniyar Care England, wadda ta hada kananan gidajen kula da gajiyayyu a Birtaniya, ta shaida wa jaridar Daily Telegraph, cewar tsoffin da suka wannan adadin sun mutu ne daga ranar daya ga wannan wata zuwa halin da ake ciki.
Dama a farkon wannan makon ne, hukumomi a Birtaniyar suka ce dattawan dubu daya da 400 cutar ta kashe. A halin da ake ciki dai akwai mutum dubu 14 da 576 da corona ta yi sanadin salwantarsu a kasar.
</doc>
<doc docid='dw_53171023' lang='hau' type='mono' source='https://www.dw.com/ha/ha/abba-kyari-jigo-a-gwamnatin-shugaba-buhari-ya-rasu/a-53171023' term='Corona'>
Babban jami'i mai bai wa shugaban kasar shawara kan harkokin watsa labarai Femi Adesina ne ya sanar da wannan labarin a shafinsa na twitter a tsakar daren da ya gabata. Marigayi Malam Abba Kyari, wanda dan saba'una ne, ya kwanta jinyar cutar ta COIVD-19 ne a Legas kafin Allah Ya yi masa wa'adi, bayan komawa kasar daga Jamus da ma ziyarar da ya kai kasar Masar.
Fadar shugaban na Najeriya ta bayyana kaduwarta da rashin jami'in da ake ganin wani mai fada a ji ne daga cikin mukarraban Muhammadu Buhari a gwamnatin kasar. Malam Abba Kyari wanda da make da wasu matsaloli na lafiya, shi ne dai babban jami'i na farko da ya rasa ransa sanadin wannan annoba a nahiyar Afirka baki daya.
Cutar ta Corona ta kashe mutum 17 ke nan a Najeriyar, yayin da wasu 493 ke jinyarta.
</doc>
<doc docid='dw_53159065' lang='hau' type='mono' source='https://www.dw.com/ha/ha/maganin-gargajiya-na-corona-a-indiya/a-53159065' term='Corona'>
Wannan dabi'a tafi samun karbuwa a kasar Indiya da China masu yawan jama'a kuma da suka kwashe shekaru masu yawa suna amfani da maganin gargajiya.
Sai dai ana samun mabanbantan ra'ayoyi. A Indiya gwamnati na shan suka bayan da ta sanar da cewa akwai wani maganin gargajiya da ka iya kare mutum daga Coronavirus. A kasar China inda cutar ta fara bulla, hukumomi sun ce maganin gargajiya na aiki sosai wurin tunkarar cutar. A kasar Venezuela kuma shugaba Nicolas Maduro ya bayar da fatawar shan wani shayi na gargajiya zai iya kawo sauki ga cutar Coronavirus.
Hukumar Lafiya ta Duniya, WHO, dai ta yi gargadi sosai a kan amfani da irin wadannan magunguna. Sai dai ta ce akwai yiwuwar maganin gargajiyar ya rage radadin cutar amma ba warkarwa ba.
</doc>
<doc docid='dw_53147553' lang='hau' type='mono' source='https://www.dw.com/ha/ha/corona-ta-halaka-mutane-fiye-da-dubu-137-a-duniya/a-53147553' term='Corona'>
Kididdigar ta ce har ya zuwa  yau da misalin karfe 11 na safe fiye da mutun milliyan 2. 083.820 ne sabbin kamuwa da cutar a kasashe193 tun bayyanar annobar a duniya. Amirka ita ce ke kan gaba da mamata dubu 30 da 985 daga cikin mutane dubu fiye da dubu 639 dfa suka kamu da cutar. Italiya ita ce ta biyu da mamata dubu 21 da 645, sai kasar Spain mai mutane dubu 19 da 130, Faransa na bioye mata da mamata dubui 17 da 167 daga karshe sai kasar Birtaniya wacce ta kiddige mamatanta da suka kai dubu 12 da 868 daga cikin mutn fiye da dubu 98 da suka kamu da cutar.
Kididdigar ta kamfanin AFP ta ce a nahiyar Afirka mutun 910 ne suka mutu sakamakon cutar, daga cikin dubu 17 293 da suka harbu da ita.
</doc>
<doc docid='dw_53128645' lang='hau' type='mono' source='https://www.dw.com/ha/ha/trump-ya-janye-tallafi-ga-who/a-53128645' term='Corona'>
Shugaban na Amirka Donald Trump dai na zargin WHO ne da fifita kasar China a halin na annoba tare da zarginta da rufa-rufa da bayyanai kan hadarin wannan cuta tun da farko.
''Hukumar Lafiya ta Duniya ta ki bincika halin da ake ciki a Wuhan, musamman bayanai mau skaro da juna da aka samu daga gwamnatin China kan wannan cuta. Akwai sahihan bayanan da suka tabbatar da yaduwar cutar daga mutum zuwa mutum cikin watan Disamba, amma sai ta ki hakan nuna har cikin watan Janairu, ta kuma biye wa China da ke cewa ba haka abin yake ba.''
Shugaba Trump dai ya ce gwamnatinsa za ta yi bitar yadda hukumar take tafiyar da batun cutar ta Corona.
A bara dai Amirkar ta bai wa WHO dala miliyan 400 a matsayin tallafinta.
Sai dai wasu masu nazarin al'amura sun karyata zargin Mr. Trump, inda suka nuna cewar hukumar ta yi wa duniya bayani kan cutar a watan na Disamba lokacin ta bulla a birnin Wuhan na Chinar.
</doc>
<doc docid='dw_53090776' lang='hau' type='mono' source='https://www.dw.com/ha/ha/corona-ayyukan-ista-da-azumin-ramadana/a-53090776' term='Corona'>
Shin ya yi mabiya addinai dabam-dabam ke tafiyar da ayyukansu na ibada a wannan lokaci kasancewa an haramta haduwar mutane da yawa a wuri don yin ibada ko cin abinci ko biki?.
An dai hana haduwa ta ibada a majami'u da masallatai amma duk da haka babbar kofar shiga majami'ar Holy Ghost ko Ruhi mai tsarki ta Katholika da ke birnin Berlin na tarayyar Jamus, ta kasance a bude, domin a wannan lokaci na Corona coci na zama wani wurin samun nitsuwa ga mabiya da ke zuwa yin addu'o'i. Sai dai dab da shiga cocin akwai bayanai da nuna wa mabiya yadda za su zauna gida su yi ibada su kuma gudanar da bikin Ista. Haka yake a shafin intanet na coci da ma sauran majami'u a Jamus. Hakazlika limamin cocin Gerald Tanye yana gabatar da wa'azi ta shafin Youtube:
Ya ce: "Ya ku 'yan uwa mabiya ina yi muku marhabin da wannan lokaci. Ina fata kuna lafiya. Muna cikin wani lokaci mawuyaci da muke wa junanmu tambaya yadda za mu ci gaba da aikinmu har zuwa lokacin da abubuwa za su lafa."#
Da yawa daga cikin majami'un na amfani da intanet da kafafan talabijin wajen gabatar da sajada kai tsaye ga mabiya. Sai dai a addinin Muslunci bai kamata a samu shamaki tsakanin liman da mamu a lokacin salla kamar Jumma'a ba. Saboda haka babu damar gabatar da limancin ta intanet ko talabijin, mamu kuma su bi. A dalilin haka masalatai za su ci gaba da zama a rufe babu sallar jam'i a cikinsu.
Sai dai ba ya ga sallar su ma Musulmin suna gabatar da wa'azi da fadakarwa ta addini a intanet da sauran kafafan sada zumunta na zamani a cewar Odette Yilmaz shugabar kungiyar Musulmi masu sassaucin ra'ayi a Jamus.
#Ta ce: "Muna gabatar da wa'azi ta Youtube, muna amfani da wannan dama muna sanar da jama'a halin da ake ciki muna kuma kwantar musu da hankali. Yanzu a nan muka mayar da hankali kasancewa babu haduwa da juna ido da ido."#
Ko yaya maganar azumin watan Ramadana da ake kyautata zai fara a ranar 23 ga watan nan na Afrilu daidai lokacin da haramcin haduwar mutane da yawa waje daya ke aiki don dakile yaduwar Corona?. Ko da yake Yilmaz ta ce ko da yake babu cikakken bayani a addinance da tilasta haduwar mutane waje daya don yin bude baki yadda aka saba bisa al'ada, amma ta fi damuwa da yadda matakin hanin zai shafi rayuwa da zamantakewar al'umma.
Tun a tsakiya wannan makon dai babbar majalisar maluman ta jami'ar Azhar da ke Masar, sun ce ba za a iya ajiye azumi saboda Corona ba. Suka ce babu wata hujja a likitance da za ta sanya musulmi shan ruwa don rigakafin kamuwa da cutar corona face dama mutum na fama da wasu cutattukan na dabam ba.
A tsakiyar watan Maris ma kotun kolin Isra'ila ta yi watsi da kiran da a dakatar da muhimmin bikin Yahudawa na Pessach da ya kamata a yi daga 8 ga watan nan na Afrilu zuwa 16 ga wata. Sai dai saboda saboda Corona wuraren ibada a Birnin Kudus sun kasance wayam a wannan Ista, lokacin da ya kamata birnin ya sami baki daga ko ina cikin duniya.
</doc>
<doc docid='dw_53088805' lang='hau' type='mono' source='https://www.dw.com/ha/ha/cikon-shekara-daya-da-hambare-al-bashir/a-53088805' term='Corona'>
Kasar Sudan wacce ke farfadowa bayan kifar da gwamnatin kama-karya na fuskantar kalubale wajen yaki da Coronvirus, wandda ta jawo nakasu ga tattalin arzikin duniya. A makon da ya gabata tsohon shugaba kasar ta Sudan Omar Hassan Ahmad al-Bashir ya sake karbar wata wasika mara dadi a gidan yari. Wanda ya aike da wasikar shi ne Sa'id al-Yazal Muhammad Sarri, babban mai gabatar da kara na kasar. Lauyan yana zargin al-Bashir da karya dokar kundin tsarin mulkin kasar na 1989.
Tsohon shugaban na kama karya wanda sojoji suka hambarar da mulkinsa bara a ranar 11 ga watan Afrilu, bayan gagarumar zanga zangar gama gari ya fara kallon tasku da ke tunkararsa. Tuni dai ya fara dandana wannan hali inda a watan Disamba aka yanke masa hukuncin daurin shekaru a gidan yari, bisa laifin cin hanci da rashawa.
Bugu da kari gwamnatin wucin gadi da aka kafa wadda ta kunshi sojoji da fararen hula, a watan Fabrairu sun amince su mika shi ga kotun shari'ar manyan laifuka ta duniya da ke Hague, kan zargin aikata laifukan yaki a Darfur.
Juyin-juya halin na Sudan ya gudana cikin hanzari bayan da hukumomin tsaro suka mara baya ga yan zanga zangar da kuma samun karin tagomashi daga kungiyar Tarayyar Afirka da kuma kungiyar Tarayyar Turai EU.
Babban rashin jin dadi da ba za a manta da shi ba, shi ne kisan gillar da aka yi wa jama'a a ranar uku ga watan Yuli shekarar 2019, inda aka harbe masu zanga-zanga fiye da dari daya a rana guda. Amal wata wadda aka karya mata hannu a yayin zanga-zangar, ta bayyana halin da ta sami kanta ciki a wancan lokaci.
"A lokacin da suka karya min hannayena sai suka fara duka na aka, na fadi kasa, bayan da na fadi a kasa sai mutanen suka zo suka rika tattaka ni da kafa suna zagi na. Daya daga cikinsu ya tambaye ni me nake da shi sai na ce masa hannayena a karye suke, sai yace hannayenki ba a karye suke ba, babu wanda ya karya miki hannu."
A ranar 5 ga watan Juli 2019 sojoji da farar hula suka cimma yarjejeniya ta rabon mukamai. Jagoran sojin Muhammed Hamdan wanda ake daukarsa a matsayin mai sassaucin ra'ayi, ya yi wa 'yan kasar jawabi inda ya jaddada cewa.   " Yace muna so mu tabbatar wa da dukkan baraden siyasa da kungiyoyin yan bindiga da dukkan matasa maza da mata wadanda suka shiga wannan fafutukar kawo sauyi, cewa wannan yarjejeniya ingantacciya ce ba ta tsame kowa ba kuma ta adalci ga muradin jama'ar Sudan da gwagwarmayarsu ta juyin juya hali".
A takaice akwai kyakkyawar fata ta sauyi a Sudan kamar yadda wani masanin al'amuran Sudan Jonas Horner kuma kwararre a cibiyar nazarin al'amuran kasa da kasa ya nunar a watan hira da aka yi da shi a watan Disamba.
"Yace hakika ana iya cewa wannan sauyi ne baki daya na daukacin al'amura a Sudan kama daga hukumomi zuwa yanayin rayuwar al'umma."
Kasar Sudan har yanzu tana daga cikin kasashe da ke fama da mastin tattalin arziki, kuma daya daga cikin kasashe goma da ke fama da kantar bashi a duniya, sannan ga tashin gwauron zabi na farashin kayayyaki.
A yanzu dai kamar sauran kasashe a fadin duniya, Sudan ita ma an sami bullar annobar cutar Corona a kasar. Babbar fargaba ita ce idan annobar ta barke sosai a kasar cutar za ta kara tabarbara al'amura a kasar da jefa ta cikin halin tsaka mai wuya.
</doc>
<doc docid='dw_53085399' lang='hau' type='mono' source='https://www.dw.com/ha/ha/bikin-easter-a-halin-cutar-coronavirus/a-53085399' term='Corona'>
Kiristoci a fadin duniya sun fara bukukuwan ibada na mako guda tare da tunawa da irin wahalhalu da mutuwa da kuma tashin Yesu Al-Masihu. Yahudawa sun fara bikin na Passover ne tun a ranar Laraba inda suke tunawa da kaurar jama'a daga Masar da kuma samun yanci daga kangin bauta.
A cikin makonni biyu masu zuwa ne kuma al'ummar Musulmi suke shirin fara azumin watan Ramadan. Mabiya addinan uku na musulmi da Kiristoci da kuma Yahudawa, jigon abubuwan da zasu gudanar yayin ibadar shine hadin kai a tsakanin al'ummomi da cin abincin dare tare ga Kiristoci ko kuma baki daki ga musulmi.
A Israila Yahudawa masu bin addinin gargajiya sun ki bin umarnin gwamnati na takaita zirga zirga yayin da kasar Saudiyya ke nazarin soke aikin hajjin bana saboda annobar corona. Yayin da wasu mabiya ke ganin lamarin da matukar wahala, ya nuna irin kalubalen da addinan ke fuskanta yayin da suka ci karo da zamani.
A waje guda dai babban limamin Yahudawa ya yi kira ga dukkan yahudawa a duniya su yi biyayya ga ka'idojin da kasashe suka bayar na takaita zirga zirga saboda cutar corona.
</doc>
<doc docid='dw_53081999' lang='hau' type='mono' source='https://www.dw.com/ha/ha/who-corona-za-ta-barke-a-afirka-kamar-turai/a-53081999' term='Corona'>
Michel Yao, babban jami'in WHO a Afirka shi ne ya yi wannan gargadin a ranar Alhamis, yana mai cewa idan har aka ci gaba da tafiya a irin yadda ake a yanzu to Afirka za ta samu yawaitar annobar Coronavirus kamar yadda ake gani a kasar China da nahiyar Turai. Sai dai bai bayyana sunayen kasashen da za a samu yawaitar annobar ba.
Kawo wannan lokaci kamfanin dillancin labarai na Reuters ya ce akwai kusan mutum 11,000 da ke da cutar Corona a Afirka, cutar ta kuma yi ajalin mutum 562 a kasashen Afirka.
</doc>
<doc docid='dw_53081942' lang='hau' type='mono' source='https://www.dw.com/ha/ha/corona-shugaban-botswana-zai-kebe-kansa/a-53081942' term='Corona'>
Wannan ya biyo bayan mu'amulla da suka yi da wata jami'ar kiwon lafiya wace a wannan Alhamis aka gano cewa tana dauke da Coronavirus.
A yayin da yake jawabi a gaban majalisar dokokin kasar, ministan lafiyar kasar, ya ce yana sanar da duk dan majalisar da ke wurin cewa wajibi ne daga wurin su kama hanya zuwa wurin kebe kansu. A ranar Laraba ce dai 'yan majalisar da shugaban kasar ta Botswana suka hadu a zauren majalisar kuma suka yi mu'amulla da ita wannan mai Coronavirus.
Wannan shi ne karo na biyu da Shugaban Kasar Mokgweetsi Masisi ta Botswana zai kebe kansa. A watan da ya gabata ya yi makonni biyu a kebe bayan da aka yi zullumin ya yi mu'amulla da mai Coronavirus.
</doc>
<doc docid='dw_53080011' lang='hau' type='mono' source='https://www.dw.com/ha/ha/an-tsayar-da-biyan-tallafin-corona-a-jamus/a-53080011' term='Corona'>
Jihar dai ta fito da shafin intanet inda ta bukaci duk ma'aikaci mai zaman kansa da masu kananan sana'o'i  da suka kasa samun kudi saboda annobar Coronavirus su shigar da bayanansu don samun tallafin kudi daga euro bubu tara zuwa dubu sha biyar.
Sai dai kuma ministan tattalin arziki na wannan jiha da tafi yawan jama'a a Jamus ya ce wasu 'yan damfara sun bude irin wannan shafin intanet don tatsar bayanan jama'a da niyyar aikata muggan laifuka. To amma jami'in gwamnatin ya ce kowa ya kwantar da hankalinsa gwamnati za ta ci gaba da biyan tallafin kuma tuni ta kai korafi ga 'yan sanda.
</doc>
<doc docid='dw_53078068' lang='hau' type='mono' source='https://www.dw.com/ha/ha/maganin-hiv-na-kawo-sauki-ga-masu-corona/a-53078068' term='Corona'>
Likitocin sun ce tun a watan Janairun da ya gabata suke amfani da maganin mai suna Kaletra. Jagoran likitocin mai suna Zhang Dingyu ya ce a cikin kwana biyu zuwa uku da suka fara bayar da maganin HIV din ga masu Corona, sun ga hunhunsu ya sauya kuma sun fara samun sauki.
Sai dai a watan da ya gabata wani bincike ya ce maganin HIV ba ya iya aiki a kan cutar Corona, to amma jagoran likitocin na Wuhan ya hakikance cewa  su sun jarraba maganin HIV kuma ya musu aiki.
</doc>
<doc docid='dw_53066552' lang='hau' type='mono' source='https://www.dw.com/ha/ha/azhar-ba-za-a-ajiye-azumin-ramadan-saboda-corona-ba/a-53066552' term='Corona'>
Makwanni biyu kafin fara azumin watan Ramadan, a kuma daidai lokacin da cutar Corona ke ci gaba da yaduwa, shehunan Maluman Musulunci a cibiyar binciken addinin Islama ta jami'ar Al-Azhar da ke Masar, sun yi nazari kan ko za a ba wa musulman duniya damar shan azumin bana, don riga-kafin kamuwa da cutar ta Corona, da ke bukatar shan ruwa akai-akai.
Bayan doguwar mahawara da tuntunbar kwararru kan bangarorin lafiya da na zamantakewa, gami da hada kan nassosin Alqur'ani da hadisan Ma'aiki S.A.W, babbar majalisar maluman ta ce babu wata hujja a likitance da za ta sanya musulmi shan ruwa don riga-kafin kamuwa da cutar corona.
Dr Amr Abdul-Azeez, kwararre kan cututtukan da suka danganci mura, ya kara tabbatar da cewa, matakan kariya daga kamuwa da cutar Corona, ba sa bukatar shan azumi muddin dai ba dama mutum na fama da wasu cututtukan na dabam ba.
</doc>
<doc docid='dw_53066226' lang='hau' type='mono' source='https://www.dw.com/ha/ha/sanders-ya-yi-watsi-da-aniyar-yi-wa-democrat-takarar-shugabancin-amirka/a-53066226' term='Corona'>
Daya daga cikin jiga-jigan neman takarar shugabancin Amirka, Sanata Bernie Sander dan ra'ayin gurguzu ya fice daga takarar neman tsaya wa jam'iyyarsa ta Democrat takarar a zaben shugaban kasar Amirka da zai gudana a karshen wannan shekara.
Wani sako da Sanata Sanders ya wallafa a Twitter na cewa: " A yau na dakatar da yakin neman zabe, amma yayin da kamfen din ya kawo karshe, ana ci gaba da gwagwarmayar neman adalci."
Hakan dai zai ba wa Joe Biden damar tsaya wa Democrat din takara don kalubalantar Shugaba Donald Trump a zaben na watan Nuwamba mai zuwa.
Wannan mataki da Sanders ya dauka na zuwa ne daidai lokacin Biden ke kara yi masa fintinkau a zabukan tsayar da dan takara, duk da cewa zabukan sun shiga wani hali sakamakon cutar Corona.
</doc>
<doc docid='dw_53024473' lang='hau' type='mono' source='https://www.dw.com/ha/ha/corona-ta-kashe-tsohon-firaministan-libya/a-53024473' term='Corona'>
Jibril mai shekaru 60 dai ya kamu da Corona a watan da ya gabata a kasar Masar inda yake da zama a 'yan shekarun baya-bayan nan.
Ya kasance mai fada-a-ji a gwamnatin Tsohon Shugaban Libya  Marigayi Muammar Gaddafi. Sai dai Jibril ya juya wa Gaddafi baya inda ya shiga cikin tawagar wadanda suka yaki Gaddafi har daga bisani ya zama Firaminista na wucin gadi bayan kifar da Shugaba Gaddafi.
Sanarwa daga jam'iyyar Mahmoud Jibril da ke Libya ta ce tsohon firaministan ya mutu a wannan Lahadi a wani asibitin kudi da ke kasar Masar. Kawo wannan Lahadin dai mutum 18 aka tabbatar na dauke da cutar Coronavirus a Libya.
</doc>
<doc docid='dw_53024221' lang='hau' type='mono' source='https://www.dw.com/ha/ha/masar-a-bana-babu-buda-baki-a-bainar-jamaa-saboda-corona/a-53024221' term='Corona'>
Ma'aikatar kula da masallatai ta kasar ta ce ba za a ga irin haka a azumin bana ba, saboda takaita  yaduwar Coronavirus. Hukumomi sun yi kira ga attajirai cewa a maimakon su tara cincirindon jama'a a lokacin shan-ruwa, zai fi kyau attajiran su rarraba wa gajiyayyu kayan abinci ko kuma su rarraba wa jama'a tallafin kudi.
A watan da ya gabata Masar ta sanar da rufe masallatai a wani mataki na dakile yaduwar Coronavirus wace kawo yanzu ta kama mutane 1,070 ta kuma yi sanadin mutuwar 71. Sai dai babu tabbas ko kasar za ta bude masallatai a watan azumin don yin sallar Tarawihi da sauran ibadu.
</doc>
<doc docid='dw_53019936' lang='hau' type='mono' source='https://www.dw.com/ha/ha/corona-najeriya-ta-bude-asusun-naira-bilyan-500/a-53019936' term='Corona'>
Gwamnatin kasar ta fitar da wannan matsaya ce bayan wani taro da aka gudanar a tsakanin Ministar Kudi Zainab Shamsuna Ahmed da Shugabannin Majalisun Dokokin kasar. Gwamnatin ta ce za a samu wani kaso na kudaden daga aljihun gwamnati. Za kuma a samu tallafi daga kasashen ketare da kuma basussuka. Hukumomi sun yi amannar cewa wannan tsari zai ba su damar tunkarar annobar corona yadda ya kamata.
A makon da ya gabata ma dai Babban Bankin Najeriya ya jagoranci tara kudade daga wurin attajiran kasar da suka kai Naira milyan 120,000 domin dai a yaki corona wace kawo yanzu ta kama 'yan kasar guda 210 ciki kuwa har da gwamnoni guda uku da babban jami'i a fadar shugaban kasar.
</doc>
<doc docid='dw_53010708' lang='hau' type='mono' source='https://www.dw.com/ha/ha/coronavirus-amirkawa-sama-da-261-suka-harbu/a-53010708' term='Corona'>
Kawo yanzu dai sama da mutane 6.700 suka mutu a fadin kasar ta Amirka, yayinda a birnin New York kadai mutane sama dubu 57,000 suka kamu da cutar, inda sama da 1.5 suka mutu a bhirnin, wanda ya fi shiga tashin hankalin Coronavirus. Gwamnan jihar da magajin garin birnin na New Yorka sun bada umarnin asibitoci su sallami mutanen da ke jinya wace ba ta Coronavirus ba domin a barwa asibitotcin masu fama da Coronavirus kadai. Wata babbar matsalar Corona da fada wa Amirka ita ce, yadda hatta jirgin ruwansu mai dakon jiragen sama, wandanda yanzu ke a yankin Asiya, cutuar Coronavisu ta harbi sojoiin, inda kawo yanzu sojoji  kimanin 120 aka tabbatar sun harbu ta cutar, yayinda tun farko kwamandan jirgin ruwan ya yi gargadin cewa dakarunsa za su fada cikin masifar Corona, abin da ya sa aka sallame shi da cewar ya yi azarbabi.
A kasashen yammacin Afirka ma annobar Corona na ci gaba da yaduwa, inda a Kasar kamaru mutanen 306 suka kamu, Ghana 205, Najeriya 190, Nijar 98 sai kuma Chadi mutane 8 suka harbu da cutar ta Corona kawo lokacin da muke rubuta wannan labarin.
</doc>
<doc docid='dw_52986615' lang='hau' type='mono' source='https://www.dw.com/ha/ha/corona-duniya-za-ta-iya-fuskantar-karancin-abinci/a-52986615' term='Corona'>
Majalisar Dinkin Duniya da kungiyar da ke kula da kasuwanci ta duniya, WTO ne suka sanar da wannan gargadi. Hukumomin sun ce dokar kulle da gwamnatoci a duniya suka sanya tayi mummunar takaita hada-hadar kayan abinci a kasuwannin duniya.
Kazalika sun ce  a kasashe da dama na duniya jama'a sun yi rige-rigen sayen kayan abinci kafin a sanya musu dokar hana fita saboda annobar Coronavirus, abin da ya kara haifar da karanci da tsadar abinci a wasu wurare. A don haka Majalisar Dinkin Duniya ta ce dole ne kasashe su rika barin sukunin yin safarar kayan abinci a kokarinsu na sanya dokar kulle don takaita Coronavirus.
</doc>
<doc docid='dw_52982744' lang='hau' type='mono' source='https://www.dw.com/ha/ha/jamus-tallafin-euro-bilyan-biyu-ga-kananan-masanaantu/a-52982744' term='Corona'>
Ministan kudin Jamus Olaf Scholz ya sanar a birnin Berlin cewa suna fatar tallafin zai karfafa wa masu kananan sana'o'i gwiwa su fito su ci gaba da kasuwancinsu a lokacin wannan zaman-tararrabi na Corona da duniya ke ciki.
Akalla Euro bilyan 10 ne dai gwamnatin Jamus ta kebe tun da farko don tayar da komadar tattalin arzikin kasar biyo bayan yadda Corona ke ci gaba da ragargaza tattalin arzkin duniya.
Ministan Tattalin Arziki na Jamus Peter Altmaier ya ce a 'yan shekarun nan kananan masana'antu a Jamus sun sami bunkasa dalilin ke nan da ya sa yanzu gwamnati ta fito da tallafin don kada a bar wancan ci gaba ya sulale.
</doc>
<doc docid='dw_52982690' lang='hau' type='mono' source='https://www.dw.com/ha/ha/fargabar-corona-ta-sa-dage-zabe-a-habasha/a-52982690' term='Corona'>
Sanarwar hukumar zaben kasar ta ce ta dage zaben saboda wannan annoba ta Corona da ke ci gaba da bazuwa a duniya. Sai dai kuma ba ta sanar da ranar da yanzu za a gudanar da zaben ba.
Ana kallon wannan zabe a matsayin zakaran-gwajin dafi ga mulkin Firaminista Abiy Ahmed  don tantance ingancin sauye-sauyen da ya kaddamar a shugabancinsa. Kawo yanzu dai mutane 25 ne Habasha ta tabbatar sun kamu da cutar ta coronavirus a kasar.
</doc>
<doc docid='dw_52952090' lang='hau' type='mono' source='https://www.dw.com/ha/ha/rayuwa-ta-fara-dawowa-a-wuhan-na-china/a-52952090' term='Corona'>
Kimanin watanni biyu ne dai aka kwashe shaguna a kulle saboda dokar zama a gida da hukumomin China suka sanya a wannan yanki domin takaita yaduwar cutar Corona.
A wannan yanki ne dai Coronavirus ta fara bulla a watan Disambar da ya gabata, daga nan kuma ta bazu a sassa dabam-dabam na duniya har ta kai ga yanzu kasashe kusan 200 ne ke fama da cutar.
Wata mata mai shago a yankin na Wuhan ta shaida wa 'yan jarida cewa ta yi farin ciki da bude shaguna da aka yi, ta ce ta ji kamar it yi kuka saboda jindadi.
Rahotanni sun ce kusan kashi 70 zuwa 80 cikin 100 na shaguna a yankin na Wuhan sun bude a safiyar Litinin din nan. Sai dai sun kayyade yawan adadin mutanen da za su iya shiga shagunan sayayya a lokaci guda.
Kazalika a ranar Lahadin nan hukumomi sun dawo da sufurin motocin safa-safa da kuma jirgin kasa a garin na Wuhan. Tun a ranar 23 ga watan Janairu hukumomi suka rufe harkar sufuri, inda akalla mutane milyan 11 suka daina zirga-zirga saboda matakin rage yaduwar cutar da hukumomi suka dauka.
</doc>
<doc docid='dw_52951839' lang='hau' type='mono' source='https://www.dw.com/ha/ha/corona-amirka-ta-kara-tsawaita-dokar-kulle/a-52951839' term='Corona'>
Da farko dai shugaban ya so ya sassauta dokar a tsakiyar watan Afrilu don 'yan kasar su sami damar gudanar da ayyukansu kamar yadda aka saba. Sai dai kuma bunkasa da cutar Corona ta yi a kasar a baya-bayan nan ya girgiza kasar.
Gwamnatin Amirka ta ce tsawaita dokar kulle din ya zama wajibi domin masana sun yi hasashen Corona na da karfin da za ta iya kashe mutane 200,000 kuma miliyoyin jama'a ka iya kamuwa daga wannan annoba a Amirka.
Kawo safiyar Litinin din nan Amirka na da sama da mutum 140,000 da suka kamu da Coronavirus, adadin da ya zarta na kowace kasa a duniya. Hakan na nufin Amirka ita ce ta farko a jerin kasashe 199 da ke dauke da cutar ta Corona. Cutar ta kuma kashe akalla mutane 2,488 a kasar kawo yanzu.
Coronavirus dai ta fara bulla a Amirka a ranar 20 ga watan Janeru na shekarar 2020 kuma tun daga lokacin cutar ke ta bazuwa musamman a birnin New York inda ta kashe sama da mutum 1,000 a cikin kwanaki tara.
</doc>
<doc docid='dw_52950118' lang='hau' type='mono' source='https://www.dw.com/ha/ha/corona-paparoma-ya-roki-a-bar-fada-a-duniya/a-52950118' term='Corona'>
Da yake jawabin ranar Lahadi da ya saba yi, Paparoma ya ce duba da yadda annobar Corona ke yaduwa a duniya, akwai matukar bukatar dakatar da duk wani rikici a duniya don bai wa iyalai zama gida. Paparoma ya tabo musamman barikokin soja da sansanonin 'yan gudun hijira da muta ne dake gidajen yari, a matsayin wadanda ake matukar bukatar su samu damar zuwa gidajensu don gudun kamuwa da cutar Corona, wace cuncoson jama'a ke kara yada ta. Shugaban darikar Katholikan dai ya nuna goyon bayansa ne ga sakatare janar na MDD Antonio Guterres, wanda ya bukaci a tsagaita wuta a yakin da ke faruwa a kasar Siriya. Inda yakin ke haddasa karuwar 'yan gudun hijira baya ga dubbai da ake da su yanzu.
</doc>
<doc docid='dw_52940623' lang='hau' type='mono' source='https://www.dw.com/ha/ha/mali-an-yi-garkuwa-da-jagoran-adawa/a-52940623' term='COVID'>
Koda yake yankin na Timbuktu, yanki ne da 'yan ta'adda ke da karfi, sai dai kawo yanzu babu wata kungiya da ta dauki alhakin yin garkuwa da madugun 'yan adawar kasar ta Mali Soumaïla Cissé. An dai halaka mai tsaron lafiyarsa guda an kuma jikkata wasu abokan tafiyarsa biyu, yayin da 'yan bindigar suka budewa tawagarsa wuta a kauyen na Niafunke, tare da yin awon gaba da da shi da kuma wasu abokanen tafiyarsa da dama. Hukumomin kasar Malin dai sun ce suna iyakacin kokarinsu domin gano inda aka shiga da madugun adawar.
Mali na fama da matsaloli
An dai jima ana ta cece-kuce game da batun zaben 'yan majalisun dokoki da ake shirin gudanarwa a ranar Lahadi, duba da rashin tsaro da kuma kamarin yaduwar cutar Covid-19. Brema Ely Diko shi ne shugaban tsangayar kula da zamantakewar al'umma a jami'ar Bamako, a cewarsa an jima daman ana ta dage zaben na 'yan majalisun dokoki lamarin da ya sabawa ka'ida ta kundin tsarin mulki.
Shugaban kasar Mali Ibrahim Boubacar Keïta
A ranar 29 ga wannan watan ne dai hukumar zaben kasar ta ce za a gudanar da zaben na 'yan majalisun dokoki, sai dai da yawa daga cikin 'yan kasar hatta ma jam'iyyun siyasa na nuna dari-dari kan yadda Shugaba Ibrahim Boubacar Keïta ya nace akan sai an gudanar da shi, duk da matsaloli maras adadi da kasar ta Mali ta ke fuskanta. A zaben shugaban kasar da ya gabata Cisse ya sha kaye a gaban Shugaba Keïta koda yake ya ci gaba da nacewa akan matsayinsa na cewa ba a gudanar da zabe na gaskiya ba.
</doc>
<doc docid='dw_52939863' lang='hau' type='mono' source='https://www.dw.com/ha/ha/afirka-a-jaridun-jamus-27032020/a-52939863' term='COVID'>
Jaridar Süddeutsche Zeitung ta buga labari mai taken an bar kowa ya yi ta kanshi dangane da cutar Corona a Afirka. Ta ce a birane da dama na nahiyar Afirka akwai cunkoson gidaje musamman a ire-iren unguwannin talakawa, inda mutane ke rayuwa a matse, babu kyawawan tsare-tsare na tsabta, sannan hanyoyin kiwon lafiya ma ba su da inganci. Yanzu da aka samu kai cikin wannan anoba ta Coronavirus, babu wasu kayayyaki na kariya da abubuwan taimaka wa numfashi. Jaridar ta ce saboda haka da yawa daga cikin kasashen Afirka ba su shirya ga annobar da ta addabi duniya ba.
Cutar COVID-19 ta fi tasiri ga tsofaffi
Abin da kawai zai iya taimakawa shi ne kasancewar daukacin al'ummar Afirka matasa ne, kuma bisa bayanai na masana kwayar cutar ta Coronavirus ba ta tasiri sosai kan matasa idan aka kwatanta da tsoffafi. A karshe jaridar ta yi wa al'ummar Afirka musamman ma masu harkar wakokin zamani jaje, bisa rasuwar shahararren mawakin nan dan kasar Kamaru Manu Dibango wanda Allah Ya yi wa rasuwa a kasar Faransa bayan ya kamu da cutar Covid-19. Dibango ya rasu yana da shekaru 86 a duniya. Ya dai shahara da wakarsa nan ta Mamako mamasa.
Shugaba Alpha Condé na Guinea Conakry
Ita kuwa jaridar Die Tageszeitung ta leka kasar Guinea Conakry tana mai cewa shugaban kasa Alpha Condé ya bari an gudanar da zabe. Ta ce zanga-zanga da tashe-tashen hankula ba su sa an dakatar da kuri'ar raba gardama da Shugaba Condé ke son ya yi amfani da wannan dama don tsawaita wa'adin mulkinsa ba.
Annobar Coronavirus ta shiga kasar
An ta dai dage lokacin gudanar da zaben, amma a karshen makon da ya gabata an yi zaben abin da ya ci karo da bullar annobar cutar Coronavirus a kasar. Condé  ya shafe shekara 10 a kan karagar mulki, bayan wasu shekaru gommai da ya yi a fagen siyasar kasar ta Guinea. 'Yan adawa sun zargi shugaban da makarkashiya ba kawai dangane da kuri'ar raba gardamar ba, sun ce an yi magudi a kundin rajistar masu zabe.
Shugaban kasar Gambiya Adama Barrow
A karshe sai jaridar Neue Zürcher Zeitung da ta yi tsokaci kan salon mulkin shugaban kasar Gambiya Adama Barrow. Ta ce Gambiya ba ta rabu da mulkin kama karya ba, zababben shugaban kasa Barrow bai cika alkawurin da ya dauka na sauka daga karagar mulki bayan shekaru uku ba. Jaridar ta ce maimakon haka gwamnatin Gambiya na daukar matakan murkushe masu zanga-zangar neman sai shugaban ya cika alkawarinsa na sauka daga karagar mulki a 2020.
Gazawa wajen gudanar da mulki
Jaridar ta ci gaba da cewa an jima ana zargin Barrow da rashin iya shugabanci. Masu adawa na ganin zargin da suke masa ya tabbata gaskiya cewa matakan danniya da murkushe 'yan adawa da shugaban ke dauka sun yi kama da na tsohon shugaban mulkin kama karya Yahya Jammeh.
</doc>
<doc docid='dw_52936854' lang='hau' type='mono' source='https://www.dw.com/ha/ha/covid-19-ta-yi-kisan-mutun-biyu-a-afirka-ta-kudu/a-52936854' term='COVID'>
Ministan kiwon lafiyar kasar Zweli Mkhize ya tabbatar da labarin mutuwar mutanen biyu da cutar Cpovid-19 a lardin Cap na Kudu maso yammacin kasar, wanda hakan shi ne karo na farko da cutar ta yi kisa a kasar. Afirka ta Kudu tda ke da karfin masana'antu da kamfanonin na a matsayin kasar farko a kasashen Afirka da suk fara kamuwa da cutar ta coronavirus.
Shugaba Cyril Ramaphosa ya bukaci 'yan kasar miliyan 57 da su zauna a gidajensu har tsawon makonni uku, a wani mataki na dakile yaduwar cutar mai saurin yaduwa, kana kuma za a yi amfani da sojoji da sauran jami'an tsaro wajen tabbatar da doka da oda ta dakatar da mutane a gidajensu.
Sauran kasashen Afirka ma yanzu na fama da yaduwar cutar inda aka kiyasta sun kai mutun dubu biyu da 700 da suka harbu wasu akalla 73 suka mutu da annobar ta covid-19.
</doc>
<doc docid='dw_52931810' lang='hau' type='mono' source='https://www.dw.com/ha/ha/coronavirus-ta-tashi-hankalin-duniya/a-52931810' term='COVID'>
Da fari dai cutar ta Coronavirus ko kuma COVID-19, ta bulla ne a kasar Chaina, kafin daga bisani sannu a hankali ta mamaye duniya baki daya. An yi gargadin cewa idan ba a dauki matakan kariya cikin gaggawa ba, cutar za ta yi gagarumar illa a duniya baki daya, ganin cewa har kawo yanzu ba ta da magani.
Wanna dai ya sanya firgici cikin zukatan al'umma, musamman a kasashe masu tasowa, da suke fama da dinbim talauci da halin rashin tabbas musamman a bangaren kiwon lafiya. Kasashen Afirka na daga cikin kasashen da ke fama da talauci da matsala a fannin kula da lafiyar al'umma, kuma kawo yanzu kasashe kalilan ne cutar ba ta isa ba a nahiyar.
Kawo yanzu dai cutar ta halaka mutane sama da dubu 22 a fadin duniya baki daya, yayin da wasu dubbai ke kwance a asibitoci suna fama, baya ga wasu masu tarin yawa da suka warke daga cutar.
A yayin da ake shirin kare makon farko na zaman gida a kusan ko'ina a Tarayyar Najeriya sakamakon annobar COVID-19, daga dukkan alamu zaman gidan na neman yin tasiri ga rayuwar 'yan kasar da suka saba da kai kawo. (26.03.2020)
Kungiyar Human Rights Watch mai fafutukar kare hakkin dan Adama, ta zargi gwamnatin Tarayyar Najeriya da rashin samar da isassun likitoci da ma wuraren gwajin annobar COVID-19. (25.03.2020)
Shekaru biyar ke nan aka kwashe ana rikicin kasar Yemen da babu wanda yake tunanin lokacin da lamarin zai kawo karshe. Rikicin ya fara ne bayan da fada ya rincabe tsakanin gwamnati da mayakan Houthi (25.03.2020)
Sarakunan gargajiya a birnin Gaya na Jamhuriyar Nijar, sun dauki matakan wayar da kan al'ummomin da ke zaune a yankunan karkara kan matakan kariya ga annobar cutar Coronavirus ko COVID-19. (24.03.2020)
A kokarinsu na dakile yaduwar annobar cutar Coronavirus da ke ci gaba da mamayar kasashen duniya, mahukunta a kasashen yankin Gabas ta Tsakiya sun dauki matakan ba sani ba sabo na tunkarar cutar. (23.03.2020)
</doc>
<doc docid='dw_52931163' lang='hau' type='mono' source='https://www.dw.com/ha/ha/covid-19-zaman-gida-ya-takura-yan-najeriya/a-52931163' term='COVID'>
Tun daga farkon makon nan ne dai gwamnatoci a matakan tarayya da jihohi suka umarci ma'aikata da sauran al'umma da su koma gida, a wani abin da ke zaman matakin dakile cutar da ke ta kara yaduwaa ko'ina cikin kasar. To sai dai kuma kama daga ma'aikatan gwamnati ya zuwa  ragowar mazaunan gari, tuni hutun ya fara gundurar rayuwa da ma  tauye tattali na arziki. Aliyu Bala dai na zaman wani ma'aikaci a Abuja, da kuma ya ce ya koma daukar saitin inuwa da nufin rage radadin hutun dolen da ya fada.
Rashin Internet da hasken wutar lantarki
In har wasu na neman hanyar tserewa yara, ga wasu ma'aikatan kamar Aliyu Mudi batun rashin wuta na zaman matsalar da ke barazana ga gudanar da aikin a gida kamar yadda masu mulkin Tarayyar Najeriyar ke fata su gani. Ko bayan karanci na wuta dai, kasar na kuma fama da rashin isasshen tsari na Internet da ke iya taimakawa masu takama da yin aikin a gida cimma buri.
Al'ummar Najeriya da dama sai sun fita suke samun abin da za su kai wa iyali
Duk da takama da arziki dai kusan biyu cikin uku na 'yan kasar na dogaro da ci da guminsu, kafin iya kai wa ga warware matsaloli na rayuwa. Halin yau da ma tunanin gobe na neman cusa da daman al'ummar Tarayyar Najeriyar cikin wani yanayi, inda mafi yawansu ke rayuwar hannu baka hannu kwarya.
Da yawa sun kosa da hutun
Tuni dai hutun ya fara taba irin su Hashim Suleiman da ya ce akwai matsala babba ga kokari na samar da na baki na salati. Ma'aikata dai na shirin shafe makonni hudu a killace da fatan tura Coronavirus zuwa kabari, a yayin da kannensu da ke a jihohi ke shirin share makonni tsakanin biyu zuwa hudu cikin sabon yakin.
</doc>
<doc docid='dw_52920097' lang='hau' type='mono' source='https://www.dw.com/ha/ha/majalisar-dattawan-amirka-ta-amince-da-gagarumin-tallafi-dangane-da-corona/a-52920097' term='COVID'>
Da gagarumin rinjaye majalisar dattawan Amirka ta amince da wani gagarumin tallafi ga tattalin arzikin kasar da ya kai Dala tiriliyan biyu don tinkarar nakasun da annobar Corona za ta yi wa tattalin arzikin kasar.
A cikin wannan makon ake sa ran majalisar wakilai a nata bangare za ta amince da shirin tallafin da za a yi amfani da shi wajen fadada inshorar marasa aikin yi. Hakazalika bangaren kiwon lafiya musamman jihohin da cutar Coronavirus ta fi shafa, za su samu karin tallafi na biliyoyin dala. Kanana da matsakaitan kamfanoni za su amfana da tallafin.
A kuma can kasar Italiya yaduwar Coronavirus ta dan yi baya kwanaki hudu a jere, inda yawan masu harbuwa da cutar ya karu da kashi 7.5 cikin 100, adadin da ke zama mafi karanci tun bayan bullar annobar a cewar hukumomin kiwon lafiya. A jimilce yawan wadanda suka mutu a cikin sa'o'i 24 ya kai mutum 683, abin da ya sa yawan wadanda suka mutu sakamakon COVID-19 ya zuwa ranar Laraba a kasar ta Italiya ya kai 7503. Kusan dubu 74 da 400 suka kamu da ita.
</doc>
<doc docid='dw_52913791' lang='hau' type='mono' source='https://www.dw.com/ha/ha/hrw-ta-yi-korafi-kan-covid-19-a-najeriya/a-52913791' term='COVID'>
Duk da cewar dai alamun karuwar cutar na kara fitowa fili, sai dai matsalar na kara fito da halin taskun da harkokin lafiya a Tarayyar Najeriya ya kwashe tsawon lokaci a ciki fili. Cibiyoyin gwajin cutar dai har ya zuwa yanzu na zaman guda biyar a kasar da ke da yawan al'umma miliyan 200, sannan kuma alamun yaduwar cutar ke kara bayyana.
Babu isassun kudi da kayan aiki
Human Rights Watch din dai ta ce babu isassun likitoci domin tunkarar cutar sannan kuma babu isassun kudi da ake da bukata domin tunkarar annobar, abun kuma da a fadar kungiyar ya sa ya zama wajibi ga Abuja ta mike a tsaye da nufin hana kai wa ga shiga hali na ha'ula'i da sunan annobar ta Coronavirus. Anniete Ewang ita ce mai bincike ta kungiyar HRW din a Najeriyar, ta kuma ce:
Asibitocin Najereiya na fama da cunkoso da karancin kayan aiki
"Abin da muke kokarin nunawa shi ne tsarin lafiya na fuskantar matsaloli, saboda rashin isassun kudi da kayan aikin da ake da bukata. A cikin makon jiya likitoci suka shiga  yajin aiki a Abuja sannan kuma mun san ba a biyan ma'aikatan lafiya kamar yadda ya dace, suna fuskantar karancin abubuwan da suke da bukata domin aikin nasu. Muna kira  da a fara mayar da hankali ga gazawar tsarin na lafiya da ke iya hana su mai da martani kan bazuwar cutar yadda ya dace. Muna kiran gwamnatin da ta farga kafin karuwar bazuwar cutar zuwa yanayin da kowa bai shirya masa ba."
Karuwar masu dauke da COVID-19
Ya zuwa yanzu dai yawan masu dauke da cutar ya kai sama da 45 duk da labari mai dadin da ke fadin wasu a cikin shugabanni na kasar da suka hada da shugaban kasar da mataimakinsa da suka cudanya da babban jami'in mulki na fadar gwamnatin kasar sun tsira.
Shugaba Muhammadu Buhari na Najeriya da mataimakinsa Yemi Osinbajo ba sa dauke da Corornavirus
A cikin makon da ya gabata dai an gudanar da taron majalisar zartarwar kasar da ma taron majalisar tattali na arzikin da ya kalli halarta ta shugabanni na siyasa a kasar kama daga gwamnoni zuwa ministoci a Abujar. Kuma akalla biyu cikin mahalarta tarukan guda biyu sun kamu da wannan cuta. To sai dai kuma a fadar Dr Ibrahim da ke zaman darakta a ma'aikatar lafiya a Tarayyar Najeriyar al'amura na sauyawa game da yanayin da kasar take ciki ga batun kayan aikin dama ma'aikata.  Sannu a hankali dai kokarin killace kan al'ummar Najeriyar na dada tasiri ama'aikatu da hukumomi na gwamnatin da ke kulle a yanzu, a yayin kuma da mahukuntan birnin Abuja ke amfani da 'yan sanda domin korar al'ummar birnin daga wurare na shakatawar gado.
</doc>
<doc docid='dw_52907051' lang='hau' type='mono' source='https://www.dw.com/ha/ha/new-york-na-fuskantar-karin-yawan-masu-fama-da-corona/a-52907051' term='COVID'>
Jihar New York na kasar Amirka ta sake shiga mawuyacin hali na yawaitar masu kamuwa da cutar Covid-19, abin da ya jefa asibitoci a jihar da ke zama cibiyar annobar Coronavirus a Amirka cikin kakanikayi. Hakan na zuwa ne yayin da jihar California ta ce tana iya zama jiha ta gaba da za ta fuskanci karin yaduwar cutar.
A birnin New York da ke da cunkoson gidaje da kuma yawan al'umma fiye da miliyan takwas, jami'an kiwon lafiya ke kokarin samun gadajen asibiti ga majinyata cutar Corona yayin da yawan wadnada suka rasu sakamakon cutar ya kai mutum 210 a jihar, sannan an tabbatar da mutum dubu 25 da 600 sun kamu da Covid-19. Ana bukatar gadajen asibiti dubu 140 a New York, abin da ya ninka kusan sau uku yawan wadanda ake da su.
Fadar White House ta shawarci duk wanda ya ziyarci New York ko ya bar birnin da ya killace kanshi tsawon kwanaki 14, don hana yaduwar cutar.
</doc>
<doc docid='dw_52904261' lang='hau' type='mono' source='https://www.dw.com/ha/ha/tsauraran-matakan-yaki-da-covid-19/a-52904261' term='COVID'>
Wani sakamakon bincike da ya fito yau Talata na nuni da cewar, killace wadanda suka harbu, nisanta juna a wuraren aiki da inda jama'a ke haduwa da rufe makarantu, sun kasance matakai masu inganci wajen yaki da yaduwar cutar COVID-19, bisa la'akari da martanin kasar Singapore kan wannan cuta mai kisa.
Masu bincike daga jami'ar Singapore sun ga yadda nisanta juna tsakanin mutane uku a lokaci guda, ya yi tasiri wajen rage yaduwar Corona tsakanin al'ummar kasar.
</doc>
<doc docid='dw_52901768' lang='hau' type='mono' source='https://www.dw.com/ha/ha/covid-19-an-dage-wasannin-olympics/a-52901768' term='COVID'>
Matakin ya biyo bayan karin matsin lamba kan bukatar dage wasannin motsa jikin da ya kamata a gudanar a birnin Tokyo, saboda annobar Coronavirus din da ke neman mamaye duniya baki daya.
Tuni kasashen Kanada da Ostraliya suka ce ba zasu aike da 'yan wasansu zuwa Olympics da aka tsayar da farawa a ranar 24 ga watan Yulin wannan shekarar ba.
</doc>
<doc docid='dw_52901013' lang='hau' type='mono' source='https://www.dw.com/ha/ha/amirka-covid-19-na-ci-gaba-da-yaduwa/a-52901013' term='COVID'>
Sai dai a gunduwar Hubei da ke Chaina kuma tushen wannan annoba a watan Disambar shekarar data gabata, mahukunta sun sanar da sassauta dokar hana zirga-zirga, saboda raguwar yaduwar cutar.
A bangaren tattali kuwa, harkokin kasuwanci sun rushe a kasashen Ostreliya da Japan da Yammacin Turai, inda a wani lokaci nan gaba a yau ne Amirka za ta gabatar da nata matsayin.
Mai magana da yawun Hukumar Lafiya ta Duniyar a birnin Geneva, Margaret Harris ta shaidar da cewa, yadda cutar ke ci gaba da yaduwa a Amirka abun ban tsoro ne.
</doc>
<doc docid='dw_52900240' lang='hau' type='mono' source='https://www.dw.com/ha/ha/wayar-da-kan-mazauna-karkara-kan-corona/a-52900240' term='COVID'>
Galibin al'umma mazauna yankunan karkara dai ba su da masaniya kan dokokin da gwamnati a  Jamhuriyar Nijar ta gindaya dangane da matakan kariya kan wannan cuta, hakan ya sa sarakunan gargajiyar daukar matakin fara fadakar da al'umma mazauna kauyukan da ke karkashinsu kan yadda ya kamata su bi dokokin domin kare kansu da ma sauran mutane.
Hukumomin a da'irar birnin Gayan da kuma sarakunan gargajiyar dai sun tattauna da masu jiragen ruwa da masu sa'nar kabu-kabu domin yi musu gargadi kan bin dokar da kuma kiyayewa da bin hanyoyin ratse na bayan fage don shiga ko fita zuwa cikin wasu kasashe. A wasu unguwanin dai tuni a ka fara tayar da jijiyoyin wuya tsakanin malamai da kuma jami'an tsaro a kan batun yin salla a Masallatai. Daga bangaren masu sana'ar kabu-kabu dai tuni uwar kungiyarsu ta soma daukar matakai na ganin 'ya'yanta sun bi dokar sau da kafa.
</doc>
<doc docid='dw_52890674' lang='hau' type='mono' source='https://www.dw.com/ha/ha/gabas-ta-tsakiya-dakile-coronavirus/a-52890674' term='COVID'>
Firaministan hukumar Falalsdinawa Muhammad Ashteyah ya sanar da dokar hana bulaguro tsakanin jihohi da garuruwa da ma cikin garuruwan tun daga almuru a fadin Falalsdinu, bayan da mutane shida suka kamu da cutar a kasar, matakin da kasashe da dama a yankin suka dauki makamancinsa koma mafi tsanani. A kasar Lebanan inda mutane 209 suka kamu da cutar ta Coronavirus ko COVID-19, dakarun sojojin kasar sun yi amfani da karfi wajen hana fita da yin gargadin hukunta duk wanda ya sabawa wannan dokar.
Feshin magani a Ka'aba
A Saudiya ma an saka dokar hana yawon dare ne, a yayin da ita kuwa masarautar Hadaddiyar Daular Larabawa ta bakin mukaddashin ministan lafiyar kasar Faridah Al-Hausabi  ta nemi al'umma da su guji wasu al'adu da za su iya kara ta'azzara yaduwar cutar.
Mutane na kokarin bin umurni
A Masar kuwa rundunar sojin kasar ta bayar da sanarwar mutuwar wani babban janar din soja, bayan da ya kamu da cutar ta corona a yayin da yake jagorantar rundunar kar ta kwana domin aiwatar da umarnin hana zirg-zirga da yin feshin tsaftace tituna da manyan wuraren taruwar jama'a. A nasa bangaren Shugaba Abdulfattah Alsisi ya gargadi al'ummar kasar kan cewa wannan annoba ka iya zama bala'i muddin  za su ci gaba da yin ko oho ko kuma izgilanci ga umarnin ma'aikatan lafiya.
Tuni dai mutane suka shiga taitayinsu a galibin kasashen yankin Gabas ta Tsakiyar, kama daga killace kai da yawo da marfun fuska da hanci gami da kwalbar sinadarin tsaftace hannu. Wani dattijo da ya yi shekaru 30 yana tukin Taxi ya bayyana irin sabon matakin da ya dauka, inda ya ce duk safiya idan ya fito da motarsa, sai ya yi mata feshi a ciki da wajenta, kana ya kan kuma tanadi marafan baki da hanci domin bai wa fasinjan da ya dauka a matsayin kariya.
</doc>
<doc docid='dw_52887690' lang='hau' type='mono' source='https://www.dw.com/ha/ha/najeriya-corona-ta-kashe-mutum-daya/a-52887690' term='COVID'>
Hukumomin kasar dai sun ce mutumen mai shekaru 67 a duniya ya mutu da cutar ne bayan an shigo da shi a kasar daga Birtaniya inda ya jima yana fama da cutar sikari, kan daga bisani rshin lafiyarsa ta kara tsananta.
Wannan dai shi ne mutun na farko da ya mutu a Najeriya da cutar ta Covid-19 tun bayan bullarta a kasar, inda a yau Litinin hukumar ta NCDC mai lura da cututuka ta bayyana mtun akalla 36 da kamuwa da ita galibi a jihar Legas mai cinkoson mutane fiye da mililan 20.
Daukacin kasashen nahiyar Afirka dai ya zuwa alkaluman da kamfanin dillancin labaran Faransa AFp ke tattarawa sun nuni da cewar mutun dubu daya da 300 suka kamu inda wasu kimanin 40 suka rigamu gidan gaskiya duk da matakan kariya da wasu kasashen ke ci gaba da dauka a ko ina.
</doc>
<doc docid='dw_52887689' lang='hau' type='mono' source='https://www.dw.com/ha/ha/rage-radadin-corona-ga-tattalin-arziki/a-52887689' term='COVID'>
Sabon tsarin da majalisar ministocin kasar ta rattabawa hannu a yau din nan da ke zaman irinsa na farko tun bayan yakin duniya na biyu, zai shafi tallafin kudade ne ga ma'aikata da kamfanoni hakan da kankanan masana'antu inda gwamnatin za ta iya basu basusukan da adadin jimmalar kudin za su kai fiye da Euro biliyan "156", kamar yadda sabuwar dokar ta tanada.
A yanzu dai kallo ya koma kan majalisar dokokin kasar ta Bundestag wacce zata jefa kuri'ar na'am kan kudrin dokar a wannan makon da muke ciki.
Jamus na daya daga cikin kasashen Turai da cutar ta Covid-19 ke samun yaduwa tare da kashe mutane da dama baya ga shafuwar da take yi mata ga tattalin arziki.
</doc>
<doc docid='dw_52879177' lang='hau' type='mono' source='https://www.dw.com/ha/ha/coronavirus-na-karuwa-a-najeriya/a-52879177' term='COVID'>
A Najeriya alkaluman wadanda suka kamu ya karu, inda a yanzu ake da mutum 27; kuma jihar Legas ce ke kan gaba da mutum 19, Abuja na da hudu, Ogun mutum biyu, yayin da jihohin Ekiti da Oyo ke da guda-guda.
Ko a Jamhuriyar Nijar ma an sami karin mutum guda da ya kamu, bayan na farko da hukumomi suka tabbatar.
Tuni ma Ruwanda, ta kafa dokar hana zirga-zirga a fadinta tare da rufe dukkanin iyakoki, a tsayuwar da ta yi kan yaki da cutar cutar COVID-19 da ke ci gaba da tayar da hankalin duniya a yanzu.
Ruwandar dai ita ce kasar farko a Afirka da ta dauki wannan mataki mai tsauri, yayin da duniya ke nuna fargabar yadda matsalar ke iya kasancewa lokacin da ta soma bazuwa a nahiyar.
Hukumar Lafiya ta Majalisar Dinkin Duniya, ta nuna damuwa da yanayin rashin ingancin cibiyoyin lafiya da za su iya kula da mutane a kasashen na Afirka.
</doc>
<doc docid='dw_52876532' lang='hau' type='mono' source='https://www.dw.com/ha/ha/covid-19-an-hana-fita-a-fadin-indiya/a-52876532' term='COVID'>
Indiya ta sanya dokar hana fita na yini guda, matakin da Firaminista Narendra Modi ya ce gwaji ne kan yadda kasar za ta iya yakar annobar da ta bulla yanzu a duniya.
Hotunan bidiyo a Indiya sun nuno yanda titunan biranen New Delhi babban birnin kasar da Mumbai da ma Kalkota suka yi wayam, inda kalilan ne daga muhimman shaguna ke harkoki, sai kuma ma'aikata na bukatar gaggawa.
Sama da mutum 300 ne suka kamu da cutar a Indiya mai mutum sama da biliyan guda, kasar da ake dari-dari da munin annobar COVID-19 muddin ta fara bazuwa cikin al'umar kasar.
Akwai ma wadanda ke damuwa kan yiwuwar alkaluman wadanda suka kamu ya zuwa yanzu a Indiyar, sun zarta adadin da hukumomi suka sanar. Matakin dai ya shafi dukkanin hanyoyi na zirga-zirga.
</doc>
<doc docid='dw_52867747' lang='hau' type='mono' source='https://www.dw.com/ha/ha/jigilar-jirage-ta-soma-tsayawa-a-afirka/a-52867747' term='COVID'>
Kamfanin jiragen kasar Afirka ta Kudu na daga cikin kamfanonin da suka sanar da daukar wannan matakin na dakatar da zirga-zirga.
Haka nan kamfanin Ethiopian Airlines wanda ya fi kowanne karfi a harkokin sufurin sama a nahiyar, ya sanar da soke jigila zuwa kasashe 30.
Dama dai an dauki lokaci ana zargin kamfanin na Ethiopian Airlines, da sanya nahiyar Afirka cikin hadarin wannan cuta, saboda ci gaba da ya yi da jigila zuwa kasashen da cutar ta yi kamari a cikin su, musamman ma kasar China inda wannan cuta ta samo asali.
A yanzu dai kasar Afirka ta Kudu ce ke kan gaba a Afirkar da yawan mutum 202 da suka kamu da cutar sarkewar numfashin ta COVID-19.
</doc>
<doc docid='dw_52848208' lang='hau' type='mono' source='https://www.dw.com/ha/ha/duniya-na-fuskantar-barazana-da-coronavirus/a-52848208' term='COVID'>
A wani taron manema labarai da ya kira ta bidiyo babban sakataran Majalisar Dinkin Duniya Antonio Guterres ya ce idan har aka bari, kwayoyin cutar Coronavirus suka bazu kamar wutar daji zuwa cikin kasashe masu rauni miliyoyin mutane ne za su mutu. Ya ce duniya na fuskantar barazana ta Covid 19  ya zama wajibi mu ba da gudunmawa don ceton rayuka.
</doc>
<doc docid='dw_52812101' lang='hau' type='mono' source='https://www.dw.com/ha/ha/yaduwar-covid-19-a-kasashen-afirka/a-52812101' term='COVID'>
Da fari dai kwararru sun yi mamakin yadda ta kasance kalilan na kasashe ne matsalar ta shiga a nahiyar, inda wasu ke cewa cutar na barna ne ba tare da an gano ba.
Sannu a hankali dai yanzu annobar ta shiga kasashe 30 a nahiyar, inda ake da akalla mutum 450 da ke dauke da ita.
To sai dai ta fi tsanani ne a arewacin Afirkar, cikin kasashen Masar da Aljeriya da kuma Morocco, yankin da mutum 10 suka mutu da ita.
A gabashin nahiyar mutum 20 ne ke fama da ita a cikin kasashen shida.
Afirka ta Kudu mai karfin arziki, na da mutum 62 da suka kamu.
</doc>
<doc docid='dw_52782000' lang='hau' type='mono' source='https://www.dw.com/ha/ha/jamus-ta-rufe-iyakokinta-da-wasu-kasashe/a-52782000' term='COVID'>
Matakin rufe iyakokin da hukumomin Jamus suka yi zai shafi Faransa da Ostriya da Swizland wadanda dukkansu ke fama da annobar coronavirus.
Baya ga batun hana yaduwar cutar ta Coronavirus ga 'yan kasar, a daya bangaren Jamus na zargin 'yan kasashen da kwarara a cikin kasar suna sayen kayan cimaka da ababen more rayuwa.
Sai dai bayanai sun ce matakin ba zai shafi motocin dakon kaya ba sannan kuma zai daga kafa ga wasu kwarorin ma'aikata na kan iyakokin.
Kawo yanzu  mutane takwas ne suka rasa rayukansu daga cikin fiye da dubu uku da suka kamu da cutar  ta Covid-19 a nan Jamus.
</doc>
<doc docid='dw_52781076' lang='hau' type='mono' source='https://www.dw.com/ha/ha/karfafa-matakan-kare-yaduwar-coronavirus/a-52781076' term='COVID'>
Hukumomi Iran sun yi kira ga 'yan kasar da su kasance a gida domin rage radadin yaduwar cutar Coronavirus a daidai lokacin da annobar ke ci ga hallaka rayukan wadanda suka kamu da ita kasar.
Ko a yau Lahadi kakkain ma'aikatar lafiyar kasar ya tabbatar da karin mamata 113 bayan da aka gano sun kamu da cutar ta Covid-19, alkaluman da suka kara adadin wadanda suka mutu zuwa 724, wanda kuma hakan ya jefa kasar ta Iran daga cikin na kan gaba a jerin kasashen da ke fama da cutar a duniya.
Tuni dai ma'aikatar lafiyar kasar ta yi kira ga jama'a da ma wadanda za su balaguro da su dakata a gidajensu takuna har sai lokacin da kura ta lafa.
</doc>
<doc docid='dw_52751667' lang='hau' type='mono' source='https://www.dw.com/ha/ha/an-samu-covid-19-a-wasu-kasashen-afirka/a-52751667' term='COVID'>
A Ghana hukumomin kasar sun ce wasu 'yan kasar biyu ne suka kamu bayan dawowa daga Norway da kuma Turkiyya.
A Gabon kuwa wani dan kasar da ya ziyarci Faransa ne aka samu da matsalar da a yanzu ta zama annoba gama duniya.
Kasashen Ivory Coast da Najeriya da Senegal da Kamaru da Togo da Afirka ta Kudu, na daga cikin kasashen Afirkar da aka samu wadanda suka kamu.
Haka ma hukumomi a Burkina Faso da Jamhuriyar Dimukuradiyyar Kwango sun tabbatar da samun wadanda ke dauke da cutar ta Covid-19.
Afirkar ce dai har yanzu ke da karancin wadanda ke dauke da cutar idan aka kwatanta da yadda take yaduwa a duniya, musamman a yankunan Asiya da kuma Turai.
</doc>
<doc docid='dw_52728624' lang='hau' type='mono' source='https://www.dw.com/ha/ha/coronavirus-ta-zama-annoba-ta-duniya/a-52728624' term='COVID'>
Hukumar Lafiya ta Duniya WHO ta ayyana Cutar Coronavirus a matsayin annoba ga duniya, shugaban hukumar Tedros Adhanom Ghebreyesus ya ce an shiga wani hali na tsaka mai wuya a sakamakon yadda cutar ke ci gaba da yaduwa tana lakume rayuka ba tare da an iya shawo kanta ba. Ghebreyesus ya baiyana barnar da cutar ta yi a wasu sassan duniya fiye da ta'asar da aka gani a a kasar Chaina inda ta samo asali, duk da haka ya ce akwai sauran dabaru na dakile cutar in har an hada karfi da karfe a shirin tsarin lafiyan kasashen duniya.
A karon farko an sami wani mutum guda dauke da kwayar cutar ta Covid-19 a kasar Ivory Coast da ke yankin Yammancin Afrika. Ma'aikatar lafiyar kasar ta ce mutumin mai shekaru arba'in da biyar da haihuwa ya dawo kasar bayan shafe watanni a kasar Italiya. Tuni aka killace sauran mutanen da suka yi mu'amala da shi, kawo yanzu cutar ta bulla a kasashen Afrika bakwai daga cikin kasashen duniya kimanin dari da goma da ta yadu.
A nan Jamus ma dai, an gano wani jigo na jam'iyyar adawa ta AFD dauke da kwayar cutar. A labari mai nasaba da cutar ta Covid-19 ma, a kasar Italiya kuwa, wasu fursunoni goma sha biyu ne suka mutu bayan wani rikici da ya barke a tsakaninsu jami'an gidan yarin, wannan ya biyo bayan karfafa matakan tsaro da hukumomi suka yi don hana yaduwar cutar ta Coronavirus. Fursunoni sun bijirewa umarnin hana iyalansu ziyara da rage mu'amala a tsakaninsu, lamarin da ya janyo hatsaniyar da ta kai ga asarar rayuka da jikkata mutane da dama, akwai wasu da ake ci gaba da farautarsu bayan da suka tsere daga gidan yarin.
</doc>
<doc docid='dw_52688596' lang='hau' type='mono' source='https://www.dw.com/ha/ha/jamus-an-hana-taron-gangamin-jamaa/a-52688596' term='COVID'>
Ministan lafiya na Jamus ya sanar da soke duk wani taron da jama'a suka haura mutum 1000 a wani mataki na hana yaduwar cutar Coronavirus. Minista  Jens Spahn ya sanar da hakan a yammancin jiya Lahadi gabanin wani zaman taron da ya hada kan jiga-jigan gwamnatin kawance da ke shirya matakan kare tattalin arzikin kasar daga duk wata barazanar cutar ta coronavirus.
A daya bangaren kuma, rahotannin daga kasar Masar sun tabbatar da mutuwar wani Bajamushe da ke ziyara a kasar a sakamakon kamuwa da cutar, a yayin da a kasar Australiya kuwa, mutuwar wasu dalibai uku da suka kamu da cutar ta tilasta ma mahukuntan kasar rufe wasu makarantu.
Cutar da ta samo asali daga kasar Chaina ta bazu zuwa sauran yankunan duniya, kawo yanzu dai yankin Antartica ne ba a sami bullar cutar ba wadda ta kama mutum fiye da dubu dari da halaka kimanin 3,500 Jamus ce kasa ta biyar mai yawan mutanen da suka kamu da Covid-19 wato kasa ta biyu a nahiyar Turai bayan kasar Italiya da cutar ta fi barna.
</doc>
<doc docid='dw_52662012' lang='hau' type='mono' source='https://www.dw.com/ha/ha/tsugune-ba-ta-kare-kan-rikicin-sudan-ta-kudu/a-52662012' term='COVID'>
Bari mu fara da jaridar Die Tageszeitung da ta yi sharhi kan kasar Sudan ta Kudu tana mai cewa: Ba sauki ba ne ka samu 'yan  Sudan ta Kudu da ke da kwarin gwiwa a kan sabuwar gwamnatin rikon kwarya da masu adawa da juna wato shugaban kasa Salva Kiir da mataimakin shugaba kuma madugun 'yan tawaye, Riek Machar suke wa jagora da ke da burin kawo zaman lafiya a kasar. A karshen watan Fabrairu ne aka shigar da Machar da wasu shugabannin adawa cikin sabuwar gwamnatin hadin kan kasa. Matakin da Shugaba Kiir ya ce ya kawo karshen yakin kusan shekaru bakwai, sai dai har yanzu bangarorin ba su kai ga amincewa da raba mukaman ministoci ba, lamarin da masharhanta ke bayyana shi da cewa ka iya sa a koma gidan jiya. Hasali ma akwai wasu kungiyoyin 'yan tawayen da suka yi barazana ci gaba da tada kayar baya.
Kasar Jibuti da ke yankin kahon Afirka ta kirkiro da sabon tsarin kasuwanci mai ban sha'awa, inji jaridar Süddeutsche Zeitung. Ta ce karamar kasar dai tana ba da hayar wasu filayenta ga dakarun kasashen ketare da ke gina sansanonin sojojinsu. Komai na tafiya da kyau, yanzu haka kuma kasashen Faransa da Birtaniya da Amirka da Italiya da Spain da Jamus sun kafa sansanonin sojinsu a Jibutin, yayin da sansanin sojin kasar Japan jiragen ruwan Koriya ta Kudu ne ke isa. Chaina ta zama kasa ta baya bayan nan da ta kafa sansanin sojinta a yayin da Indiya da Saudiyya suka nunar sha'awar bin sahu. Jaridar ta ce wannan wata matattarar kasashe ne da bisa al'ada suke adawa da juna. Tuni ma Chaina ke zargin jiragen saman Amirka da yin shawagi kusa da sansaninta don yi mata leken asiri. Ita kuma Amirka na zargin kasar ta Sin da daukar hotunan sansaninta a boye. Jaridar ta saka ayar tambaya ko za a kare lafiya kuwa a dan karamin wurin da ya hada sojojin daga kasashen da ke nuna wa juna 'yar yatsa?
Ita kuwa jaridar Neue Zürcher Zeitung a wannan mako cewa ta yi ana kara nuna damuwa a Afirka. Ta ce ga kasashen Afirka Kudu da Sahara cutar Coronavirus na zama wani kalubale na musamman. Ta ce bullar cutar a wasu kasashen Afirka ta sanya fargaba a zukatan mutane miliyan dubu 1.3 a nahiyar. Sai dai abin da ya fi jan hankali shi ne da ma akwai wasu cututtuka, amma saboda rashin kyakkyawan tsarin kiwon lafiya a mafi akasarin kasashen Afirka, ba a gane su ba. Jaridar ta ce abin tsoro a nan shi ne cutar ta Corona ka iya yaduwa cikin sauri a nahiyar inda kuma za ta iya yin mummunar illa. Saboda kyakkyawar huldar kasuwanci tsakanin Chaina da yawancin kasashen Afirka, inda aka kiyasta Chaina na da kamfanoni kimanin dubu 10, tuni Covid-19 ta janyo matsalolin tattalin arziki.
</doc>
<doc docid='dw_52640838' lang='hau' type='mono' source='https://www.dw.com/ha/ha/najeriya-rufe-majalisa-sakamakon-coronavirus/a-52640838' term='COVID'>
Tun dai a Litinin din wannan makon ne majalisar wakilan Najeriyar ta tafka muhawara tare da yanke shawarar dakatar da harkokinta da ma rufe majalisar baki daya har tsawon makonni biyu, sakamakon kudirin gaggawa da dan majalisa Ndidi Elumelu ya gabatar gabanta na bukatar a dakatar da harkokin majalisar sakamakon bullar cutar Coronavirus ko kuma COBID 19 a kasar. Majalisar dai ta karbi kudirin hannu biyu, inda ta ce za ta dage zamanta kasancewar mutum bai san da wanda zai gaisa ba, abin da zai iya kara yaduwar cutar. Al'ummar Najeriyar dai sun mayar da martani mai zafi, ganin cewa mutum guda ne kacal aka gano yana dauke da kwayar cutar ta Corona, abin da kuma za a iya cewa ya tilastawa majalisar wakilan dakatar da kudirin dage zaman nata, abin kuma da ya dauki hankali ganin cewa a baya mjalisar na yin uwa ta yi makarbiya kan al'amuran da suka shafe ta ba tare da damuawa da wani matsin lamba daga al'ummar kasar da ma kungiyoyin fararen hula ba.
</doc>
<doc docid='dw_52623628' lang='hau' type='mono' source='https://www.dw.com/ha/ha/coronavirus-taron-gaggawa-kan-barazanar-annoba/a-52623628' term='COVID'>
A yayin da a karon farko aka sami bullar cutar Coronavirus a kasar Ukraine da ke gabashin Turai, ita kuwa gwamnatin kasar Faransa ce ta bayar da umarnin rufe makarantu kimanin dari biyu da ashirin bisa fargabar da ake ciki, na ci gaba da yaduwar cutar.
A kasar Iran kuwa, wani babban jami'i a hukumar bayar da agajin gaggawa ne ya kamu da cutar mai kama numfashi, yana daya daga cikin manyan jami'an gwamnati da cutar ta Covid-19 ta kama, da safiyar wannan Talatar jagoran addini, Ayatollah Ali Khamenei ya nemi taimakon rundunar sojin kasar, don yakar cutar da ta riga ta halaka mutum kimanin ashirin da tara a Iran.
A wani lokaci a wannan Talata, ministocin kasashen duniya bakwai masu karfin tattalin arziki za su yi wani zama na musanman don tattauna batun Coronavirus,  ganin yadda ta ke barazana ga tattalin arzikin duniya. Mutum sama da dubu uku cutar ta kashe tun bayan bullarta a Disambar bara, akasarinsu a kasar Chaina.
</doc>
<doc docid='dw_52568577' lang='hau' type='mono' source='https://www.dw.com/ha/ha/cutar-corona-ta-bulla-a-yankin-kudu-da-sahara-na-afirka/a-52568577' term='COVID'>
Cutar nan mai kama numfashi da aka yi wa lakabi da Covid-19 ta bulla a Najeriya, Kwamishinan lafiyan jihar Akin Abayomi ya ce mutumin da aka gano da kwayar cutar, wani dan asalin kasar Italiya ne da ya shigo jihar daga birnin Milan a makon da ya gabata.
Tuni aka killace shi inda jami'an lafiya ke ci gaba da sa ido a kan mutumin. Birnin da shi ne mafi girma a nahiyar Afirka ya kasance cibiyar hada-hadar kasuwanci da ke hada kan jama'a daga sassan duniya. Wannan dai na zuwa ne a daidai lokacin da Najeriya ke tsaka da matakan ganin ta hana bullar cutar a kasar mai yawan al'ummar da suka zarta miliyan 160.
A daya bangaren kuma, kasar New Zealand da Belarus sun tabbatar da labarin bullar cutar a kasashensu. Mutum fiye da dubu biyu da dari biyar Coronavirus ta halaka tun bayan bullar ta a Disambar bara.
</doc>
<doc docid='dw_52547178' lang='hau' type='mono' source='https://www.dw.com/ha/ha/cutar-corona-ta-janyo-koma-baya-a-harkar-canjin-kudaden-ketare-a-najeriya/a-52547178' term='COVID'>
A sakamakon bullar cutar Coronavirus kasuwar 'yan canjin kudaden musaya na ketare kama Dalar Amirka da sauran kudaden kasashen ketare tsayawa ca, saboda rashin matafiya da sauran 'yan kasuwa 'yan Najeriya da ke zuwa sayan kayayyaki kasashen da cutar ta bulla. Hakan ya sanya masu sana'ar canji kokawa bisa ga wannan cutar da ke neman gurgunta harkokin kasuwancinsu.
Mallam Alasan Mohammed daya ne daga cikin 'yan kasuwar Kaduna da ke yin sana'ar canjn kudi wanda ya bayyana yadda bullar wannan cuta ta dakatar da harkokin cinikayyar kudaden kasashen ketare a Najeriya.
Ya ce dukkanin masu sayan kudaden wajen sun ja da baya.
"Kwastomominmu da ke zuwa sayan kudaden kasar Sin da masu zuwa Dubai sun daina zuwa saboda fargabar kamuwa da cutar, kuma wannan lamari ya jefa mu cikin wani hali na rashin samun kudade don kula da iyalenmu."
Kaduna da ke zama cibiyar daukacin jihohin arewacin Najeriya, ita ce jihar da aka fi samun kudaden kasar Si wato Chaina da na wasu kasashen Turai a sauwake, saboda irin yawan 'yan kasuwa da 'yan Boko da ke tafiye-tafiye zuwa wadannan kasashe.
Najeriya dai ta kasance daya daga cikin kasashen duniya da ke dogaro da kayayyakin kasar Sin, to ko yaya bullar wannan cutar ta shafi manyan 'yan kasuwar Najeriya da ke zuwa kasar Sin? Alhaji Mohammed Dan Auta shi ne kakakin kungiyar 'yan kasuwar jihar Kaduna da ke ya ce:
"Duk duniya babu kasar da ta fi amfani da kayayakin kasar Sin kamar Najeriya a saboda haka za a fuskanci karancin kayayyaki. A sanadiyyar wannan cuta 'yan kasuwar Najeriya suna dari-darin zuwa kasashen da aka samu labarin bullar cutar."
Kwararru a bangaren kiwon lafiya sun shawarci matafiya daga Najeriya zuwa kasashen ketare wajen rigakafin kamuwa da cutar.
</doc>
<doc docid='dw_52501827' lang='hau' type='mono' source='https://www.dw.com/ha/ha/covid-19-alkaluman-wanda-suka-rasu-a-iran/a-52501827' term='COVID'>
Dan majalisa da ke wakiltar yankin na Qom a majalisar dokokin Iran din ne ya ambata hakan a wannan Litinin din, sai dai alkaluman da ya bada sun ci karo da wanda ma'aiakar kiwon lafiya ta kasar ta bada a yau din.
Mai magana da yawun ma'aikatar lafiyar Iran din Iraj Haririci ya ce baya ga jami'an kiwon alfiya, ba wanda ke da hakikanin alkaluma na wadanda cutar ta halaka, inda a share guda ya ce a hukumance mutum 12 ne suka tabbatar da rasuwarsu yayin da wasu 61 yanzu haka ke dauke da cutar.
Wannan dai na zuwa ne daidai lokacin da hukumomin Italiya suka bada sanarwar cewar ya zuwa yanzu cutar ta Covid-19 ta yi sanadin hallaka mutum 5 yayin da Koriya Kudu kuwa ta bada sanarwar cewar ya an samu karin mutum 231 da suka kamu da wannan cuta.
</doc>
<doc docid='dw_52371061' lang='hau' type='mono' source='https://www.dw.com/ha/ha/coronavirus-kabari-salamu-alaikum/a-52371061' term='COVID'>
Ita dai kwayar cutar ta coronavirus ko kuma covid 19 kamar yadda Hukumar Lafiya ta Duniya WHO ta sauya mata suna cikin wannan makon, ta fara bulla ne a garin Wuhan na kasar Chaina, kuma a halin yanzu ta halaka mutane sama da 1,000 a Chainan. Tuni dai kasashen duniya ciki har da na Afirka ke bayyana cewa suna daukar matakan da suka dace domin dakile yaduwarta zuwa kasashensu. KWayar cutar dai na saurin yaduwa tare kuma da yin kisa.
Tun dai bayan bullar cutar Coronavirus a Chaina in da tahalaka mutane da dama da ma yaduwarta a wasu kasashe, kasashen duniya suka dukufa daukar matakan rigakafin yaduwar cutar a kasashensu (30.01.2020)
Hukumar Lafiya ta Duniya ta nuna rashin jin dadi kan yadda ake yada labarai da ke cin karo da juna game da cutar numfashi ta cornonavirus, wadda ke ci gaba da hallaka rayuka. (03.02.2020)
Mutane a duniya na amfani da abubuwan rufe baki da hanci domin kare kansu daga kamuwa da kwayar cuta coronavirus. Ko da yake akwai wasu matakai da suka fi inganci. Ga wasu shawarwari daga Hukumar Lafiya ta Duniya WHO. (03.02.2020)
</doc>
<doc docid='dw_52344242' lang='hau' type='mono' source='https://www.dw.com/ha/ha/covid-19-sabon-sunan-cutar-coronavirus/a-52344242' term='COVID'>
A sanarwar da ya rabawa manema labarai a Geneva, shugaban hukumar  Tedros Adhanom Ghebreyesus, ya ce "CO" a matsayin Corona "VI" a matsayin Virus sai "D" kuma a matsayin Dieseas watau cuta 19 kuma a matsayin shekarar da cutar ta bullo. Shugaban hukumar ya ce sun samar da wannan sunan ne domin kauce amfani da sunan Corona da ke da alaka da mutane da dabobbi dama yankuan wasu alumma.
Bugu da kari Ghebreyesus ya ce duniya ta dauki cutar a matsayin wata babbar makiyar kowa da kowa. Ya zuwa yanzu dai sama da mutum dari ne suka mutu sanadiyar cutar yayin da wasu da dama suka kamu da ita. An sa ran a nan da watanni goma sha takwas a samo maganin wannan annobar da ke nema ta zama ruwan dare gama duniya.
</doc>
<doc docid='dw_52948712' lang='hau' type='mono' source='https://www.dw.com/ha/ha/corona-an-sa-dokar-hana-yawo-a-nijar/a-52948712' term='Corona'>
Daga cikin manyan matakan da hukumomin Jamhuriyar nijar suka dauka har da na takaita zira-zirgar jama’a daga karfe bakwai na yamma zuwa shida na safe, tare da killace Yamai babban birnin kasar ba fita ba shiga.
A jawabin da ya yi wa 'yan kasar shugaba  Mahamadou Issoufou ya bayyanan cewa "a kara addu’o’i a duk fadin kasar, da ayyana dokar ta baci ta kiwon lafiya a fadin kasar ta Nijar tun daga jiya Juma’a, da dokar takaita zirga-zirga a birnin Yamai ta tsawon makonni biyu, dokar da ake iya sabuntawa, ganin cewa har yanzu a Yamai ne wannan cuta ta ke. Sannan da killace birnin Yamai ba shiga ba fita daga wannan Lahadi 29 ga wannan wata na Maris, daga misalin 12 na dare"
Shugaban na Nijar ya kuma sanar da yafe kudaden biyan wuta da ruwa na watanni biyu ga masu karamin karfi da kuma yin afuwa ga ‘yan kaso da yawansu ya kai mutun 1,547 a wani mataki na rage cinkoso a gidajen kason kasar ta Nijar sakamakon cutar ta Coronavirus.
</doc>
<doc docid='dw_52947608' lang='hau' type='mono' source='https://www.dw.com/ha/ha/yawan-masu-coronavirus-ya-haura-dubu-600/a-52947608' term='Corona'>
Yawan wadanda suka kamu da cutar Coronavirus yanzu ya kai sama da mutane  dubu 600 a fadin duniya. Hakan ya faru ne bisa yadda cutar ke kara bazuwa a Turai da Amirka, inda a wannan Asabar din aka samu karin sabbin alkaluman mutanen da suka kamu da cutar a kasashen duniya da yawa.
Wasu akaluma da jami'ar John Hopkins ta fitar, sun nuna cewa akwai sauran jan aiki na yakar wannan cutar. Akaluman jami'ar dai sun nuna cewa mutane akalla dubu 27 ne suka mutu sakamakon annobar Coronavirus. A yanzu haka dai kasar Amirka ce ke da mafi yawan mutanen da suka kamu da ita, inda aka tabbatar Amirkawa kimanin dubu 104 ne suka kamu da cutar, yayin da kasashe biyar da ke bin bayan Amirka a yawan mutanen da suka mutu suka hada da Italiya da Spain daChina sai kuma Faransa.
</doc>
<doc docid='dw_52926296' lang='hau' type='mono' source='https://www.dw.com/ha/ha/corona-jamus-za-ta-iya-gwada-mutum-500000-a-mako-daya/a-52926296' term='Corona'>
Christian Drosten babban jami'i da ke jagorantar cibiyar nazarin cututtuka nau'in Virus da ke birnin Berlin shi ne ya bayar da wannan tabbaci.
Masanin ya ce kokarin yin gwaji da Jamus ke yi shi ne yasa duk da cewa kasar tana ci gaba da samun karuwar masu Corona amma kuma cutar ba ta yin kisa sosai idan an kwatanta da sauran kasashe. Kawo yanzu dai mutane 37,300 ke dauke da Coronavirus din a cikin Jamus.
Wannan labarin na zuwa ne a daidai lokacin da a safiyar Alhamis din nan wani bincike ya nuna cewa akasarin Jamusawa sun nuna gamsuwa a kan yadda gwamantin Angela Merkel ke daukar matakan dakile yaduwar cutar Corona a kasar.
</doc>
<doc docid='dw_52926235' lang='hau' type='mono' source='https://www.dw.com/ha/ha/corona-an-samu-8500-sabbin-kamu-a-spain/a-52926235' term='Corona'>
Wannan kuma na faruwa ne duk da matakan jingine abubuwan shakatawa da mahukumta suka dauka a kwanaki 12 da suka wuce.
Kamfanin dillancin labarai na Jamus, DPA, ya ce kawo yanzu kasar Spain ta samu karin mutane sabbin kamu da suka kai akalla 8,500, abin da ya kara fadada yawan mutanen da suka kamu a kasar zuwa 56,000. Akalla mutane 4,000 Coronavirus ta kashe a Spain kawo yanzu, galibi a birnin Madrid inda cutar tafi kamari.
A kasar Italiya kuwa wace ke zama dandazon masu da Coronavirus a nahiyar Turai, rahotanni sun ce kawo yanzu mutane sama da 74,00 suka kamu da wannan ciwo.
</doc>
<doc docid='dw_52917607' lang='hau' type='mono' source='https://www.dw.com/ha/ha/jack-ma-ya-baiwa-najeriya-kayan-yaki-da-corona/a-52917607' term='Corona'>
Jiirgi ya sauka dauke da kayayaki da suka hada da akwatunan gwajin cutar guda dubu ashirin da takunkumi guda dubu dari da rigunan rigakafi guda dubu a cewar Abdulaziz Abdullahi baban jami'i a hukumar lafiya ta kasar. Ya kara da cewar wannan gudumawa da suka karba za su rabawa ma'aikatan asibitoci da ma dakunan gwajegwaje.
Masana a fanin lafiya tuni sukai ta nuna damuwar su a kan Najeriya kasancewar kasar da ta fi yawan al'umma a nahiyar Afirka da kuma fanin lafiyar ke cikin mahuyacin halin.
Jack Ma ya taimakawa duk kasashen Afirka 54 a wannan lokaci da duniya ke cikin mawuyacin hali.
</doc>
<doc docid='dw_52917290' lang='hau' type='mono' source='https://www.dw.com/ha/ha/yemen-shekaru-biyar-da-fara-barin-wuta/a-52917290' term='Corona'>
Wannan yaki na Yemen tuni ya haddasa yunwa kuma masana na ganin cewa babu wani bangare da ke nuna sassauci kan hanyar dakile rikicin. A watan Maris na shekar ta 2015 jiragen saman yakin Saudiyya suka keta sararin samaniyar Yemen domin kai farmaki kan mayakan Houthi, abin da ke zama farkon yakin da ke kara fadada kan manufa a daya daga cikin kasashe mafiya talauci a yankin Gabas ta Tsakiya.
Saudiyya na jagorantar rundunar taron dangi
Dinbin mutane na muwa saboda yunwa a Yemen
Adel al-Jubeir jakadan Saudiyya a kasar Amirka wanda daga bisani ya zama ministan harkokin wajen kasar ta Saudiyya, ya sha alwashin cewa za su yi duk abin da ya dace domin kare gwamnatin Yemen. Shi dai  al-Jubeir ya magantu ne bayan da mayakan Houthi suka kutsa babban birnin kasar ta Yemen Sanaa, lamarin da ya tilastawa Shugaba Abdrabbuh Mansur Hadi tserewa zuwa birnin Riyadh na kasar Saudiyya, inda ya nemi taimakon soja kwana guda gabanin Saudiyya ta kaddamar da farmakin. A daya bangaren Muhammad Al-Buchaiti shugaban mayakan na Houthi ya nuna cewa hakurin 'yan kasar ya zo karshe daga bangaren Kudu zuwa Arewa.
Corona ka iya kassara kasar baki daya
Annobar Coronavirus ka iya karasa kasar
A shekaru biyar da suka wuce yaki ya yi tasiri na kassara kasar. Fiye da mutane 100,000 suka halaka da suka hada da fararen hula kimanin 12,000 a cewar rahoton kula da rikice-rikice. Jami'an Majalisar Dinkin Duniya sun bayyana abin da ke faruwa a Yemen da aikin jinkai mafi muni, inda kimanin mutane 85,000 suka mutu sakamakon yunwa mai nasaba da yakin. Hukumar Lafiya ta Duniya WHO, ta ce annobar cutar Coronavirus ka iya rusa tsarin kiwon lafiyar kasar baki daya.
Yakin akida ako kare halastacciyar gwamnati?
Sai dai masana na ganin yakin na Yemen zai ci gaba da dagulewa saboda sabanin ra'ayin da aka saba gani tsakanin kasashe masu goyon bayan Saudiyya da na bangaren Iran da mayakan Houthi. Saudiyya ta shiga cikin rikicin domin dawo da gwamnatin Shugaba Abdrabbuh Mansur Hadi kan madafun ikon Yemen da kuma kare muradunta a kasar, amma yanzu yakin ya sauya salo.
</doc>
<doc docid='dw_52907252' lang='hau' type='mono' source='https://www.dw.com/ha/ha/corona-majalisar-dokokin-jamus-za-ta-yi-mahawara-kan-tallafin-biliyoyin-euro/a-52907252' term='Corona'>
A wannan Laraba majalisar dokokin Jamus ta Bundestag za ta yanke shawara kan tallafin gaggawa na dubban miliyoyin Euro ga kamfanoni da al'umma a dangane da annobar cutar Corona, kamar yadda ministan kudi Olaf Scholz ya yi bayani.
Daga cikin matakan tallafin har da batun karin kasafin kudi na sama da Euro  miliyan dubu 156 da za a yi amfani da su wajen biyan sabbin basussuka. Ciki akwai asusun daidaita al'amura da zai ba wa kasa damar shiga aikin tallafa wa kamfanoni da ba da garanti ga kamfanoni.
Da haka za a tallafa wa kasuwar hada-hadar hannayen jari da kudi. Budu da kari za kuma a taimaka wa bankin raya kasa na KfW da Euro miliyan dubu 600.
</doc>
<doc docid='dw_52896747' lang='hau' type='mono' source='https://www.dw.com/ha/ha/birtaniya-ta-kafa-dokar-hana-zirga-zirga/a-52896747' term='Corona'>
Birtaniya ta bi sahun wasu kasashen duniya da suka kafa dokar hana zirga-zirga, har na tsawon makonni uku, a kokarin ganin sun dakile yaduwar annobar coronavirus.
Wannan sanarwar na zuwa ne bayan gargadin da Hukumar Lafiya ta Duniya ta yi game da karuwar wadanda cutar take kamawa a duniya.
Da ya ke jawabi ga al'ummar kasar, Firaminista Boris Johnson ya umurci a rufe dukkan shaguna in ban da na kayan abinci da kuma sayar da magunguna.
</doc>
<doc docid='dw_52893123' lang='hau' type='mono' source='https://www.dw.com/ha/ha/merkel-ba-ta-dauke-da-cutar-coronavirus/a-52893123' term='Corona'>
Tun daga farko kakakinta ya ce shugabar gwamnatin Jamus Angela Merkel na nan lafiya kalau kana kuma tana ci gaba da aikinta a gida bayan ta killace kanta, sannan ya ce za a ci gaba da sauran gwaje-gwaje nan da gaba kan shugabar gwamnati, bayan binciken farko ya nuna cewa bata dauke da kwayoyin cutar.
Da sanyin safuyar yau Litinin shugabar gwamnatin ta halarci wani taron majalisar minitocin kasar ta wayar tarho inda gwamnatin ta dauki wasu muhimman matakai game da batun tattalin arziki.
Kawo yanzu fiye da mutun dubu 22 da 670 ne suka harbu da cutar a Jamus wasu 86 suka rigamu gidan gaskiya a cewar wata cibiar bincike ta Robert Koch Institut.
</doc>
<doc docid='dw_52881772' lang='hau' type='mono' source='https://www.dw.com/ha/ha/za-a-yi-wa-merkel-gwajin-coronavirus/a-52881772' term='Corona'>
Wannan ya biyo bayan duba lafiyarta da wani likita wanda rahotanni suka ce yana dauke da cutar Corona yayi. Mai magana da yawun shugabar, Steffen Seibert, ne ya sanar da haka a wannan Lahadi.
A cikin sanarwar da Seibert ya fitar ya ce likitan ya duba lafiyar Angela Merkel a juma'ar da ta gabata da niyyar ya yi mata rigafin wata cuta na'u'in Bacteria. Amma kuma a yau din nan aka sanar da ita cewa wannan likita yana dauke da Corona. Sai dai Seibert ya ce za a dan dauki lokaci mai tsawo kafin a iya tantance ko Merkel ta kamu da cutar ko kuma a'a.
Shugabar Gwamnatin Jamus Angela Merkel
Mai magana da yawun Merkel din ya ce duk da cewa za ta keba kanta amma harkokin gwamnati za su ci gaba kamar yadda aka saba, inda za ta ci gaba da gudanar da ayyukanta daga gida.
A cikin shekaru 15 da Angela Merkel ta kwashe tana jagorantar Jamus shugabar ta kasance cikin koshin lafiya. Sai dai an taba ganin jikinta yayi kyarma a bayyanar jama'a.
Wannan labari mara dadi ga mazauna Jamus dai na zuwa ne 'yan awanni bayan Angela Merkel ta gudanar da taro da Shugaban Kasar Jamus Frank-Walter Steinmeier da shugabannin jihohi 16 na kasar a kan yadda za a magance cutar Coronavirus a kasar, inda har ma ta sanar da cewa ta haramta duk wani taro da ya wuce na mutum biyu a kasar.
</doc>
<doc docid='dw_52873328' lang='hau' type='mono' source='https://www.dw.com/ha/ha/corona-najeriya-ta-rufe-dukkan-filayen-jiragen-sama/a-52873328' term='Corona'>
Hukumomi sun dauki matakin ne biyo bayan samun karuwar masu dauke da cutar Coronavirus wadda kawo yammacin ranar Asabar mutane 22 ke dauke da ita a kasar.
Matakin rufe filayen jiragen saman na Legas da Abujan wadanda sune kadai da gwamnatin ba ta rufe wa jiragen kasashen duniya ba, zai fara aiki daga ranar Litinin 23 ga watan nan na Maris.
Jama'a a filin jirgin saman Abuja na Najeriya a wani hoto da aka dauka a 2013
Henrietta Yakubu ita ce mai magana da yawun hukumar kula da filayen jiragen saman Najeriya. Ta kuma shaida wa wakilinmu na Abuja Uwais Abubakar Idris cewa karuwar cutar Coronavirus ce ta sa aka dauki wannan mataki.
Hukumomi dai sun ce za a dauki tsawon wata guda ana hana jiragen sama daga kasashen waje zuwa Najeriyar. Sai dai za a iya bude kofa idan aka samu bukata ta gaggawa.
</doc>
<doc docid='dw_52864142' lang='hau' type='mono' source='https://www.dw.com/ha/ha/guinea-conakry-za-ta-yi-zabe-mai-cike-da-rudani/a-52864142' term='Corona'>
A yanzu dai za a iya cewa a cikin wani yanayi ne mai cike da sarkakiya 'yan kasar ta Guinea Conakry za su halarci tagwayen zabukan. Ko baya ga batun 'yan majalisun dokoki, zaben na ranar 22 ga watan Maris zai ba kasar damar samun wani sabon kundin tsarin mulki da ke ciki da kace-nace. Kazalika  'yan kasar ta Guniea Conakry za su isa a runfunan zabe ne a daidai lokacin da duniya ke cikin wani tasko na annobar cutar Corona inda aka samu yaduwar cutar daga wasu 'yan kasar dadama.
Sai dai ta wannan dalilin ne na cutar Corona, Shugaba Alpha Conde ya dage ziyarar tawagar shugabannin kasashen yammacin Afirka na CEDEAO ko ECOWAS.
A cewar wani marubuci dan kasar ta Guniea Conakry Tierno Menenembo, yunkurin na karfin tuwo da shugaba Conde ke son yi na iya barin baya da kura.
" ba zai karbi bakuncin kungiyar CEDEAO ko ECOWAS ba saboda Corornavirus amma kuma ga shi za a yi zaben duk da wannan yanayi, ga alama dai shugaban na shirye ne domin tarbo aradu da ka. Idan ma za a yi zubar da jini ne a kasar wannan na nuni da cewar hakan bai dame shi ba, wautar da sojoji ke yi kowa yasan da ita a kasar nan domin mutanen da ke yi wa mata fyade da rana tsaka shirye suke duk abin da suka ga dama su yi, mu mun zuba ido kawai." inji Menenembo
Sai dai duk da wannan fargaba gwamnati a na ta bangare ta tabbatar da cewa komai ya kankama domin ganin an gudanar da zaben a cikin koshin lafiya. Papa Koly Kourouma ministan gwamnatin ne da kuma ke yakin gangamin zabe.
" Gwamnati ce ke da hurumin kare 'yan kasa da dukiyoyinsu kana kuma ina tsammanin an dauki kwararan matakai domin kare lafiyar jama’a da dukiyoyinsu ta yadda kawai zai je yayi zabensa ba tare da tsangwama ba.  Wasu daga cikin matakan da ak adauka sune na ganin an hana mutane yin cincirindo a runfunan zabe kana kuma jami'an tsaro za su kiyaye jama'a domin tabbatar musu da tsaro." inji Koly
Ga bangaren gwamnatin kasar batun dage zaben bai ma taso ba, haka batun saka jam'iyyun adawa don damawa da su a cikin zaben ya zama zancen 'yan matan-amarya.
Gwamnatin kasar ta kara albashin sojojinta da kaso 20 cikin dari, hakan kuma kamfanonin sadarwa sun bayyana aniyarsu ta datse layukan intanet a fadin kasar daga 21 zuwa 22 ga watan Maris har ma da kiran talho daga kasashen ketare. Makarantu kuma za su kasance a rufe har 24 ga wannan wata na Maris.
Duk a cikin wannan yanayin ne hadin gwiwar kungiyoyi da jam'iyyun yan adawa suka kira wani gangami a ranar asabar da zimmar hana Shugaba Conde gudanar da zaben na ranar Lahadi.
</doc>
<doc docid='dw_52863481' lang='hau' type='mono' source='https://www.dw.com/ha/ha/annobar-corona-na-ci-gaba-da-kisa-a-duniya/a-52863481' term='Corona'>
WHO ta ce sama da mutune 240,000 sun kamu da Corona a duniya, inda mutane 10,000 suka mutu. Italiya nan kan gaba na jerin kasashen da Corovaris ta fi barna a cikinsu inda mutane 3433 suka mutu tun bayan bullarta. a Iran kuwa, an samu karin mutuwar mutane 149, saboda haka adadin wadanda Corona ta kashe ya kai mutum 1433.  A China kuwa, mutane 3,250 ne suka mutu ya zuwa yanzu, yayin da a Jamus mutane 44 ne suka kwanta dama yayin da dubu 15 300 suka fama da wannan cuta.
Sai dai kukomimin lafiya na duniya sun nuna damuwa game da kasashe mafiya talauci inda ba za a samu damar killace jama'a a gidajensu ba musmaman ma a kasashen Asiya da Afirka, inda ake da mutane miliyan dubu uku da ba su mallaki dabarun yaki da kwayar cutar Coronavirus ba. Dan kasar Gabon da ya kamu da Corona ya rigamu gidan gaskiya, wanda kuma shi ne na biyu a Afirka kudu da hamadar Sahara da ya mutu baya ga mataimakiyar kakakin majalisar dokokin Burkina Faso.
</doc>
<doc docid='dw_52862692' lang='hau' type='mono' source='https://www.dw.com/ha/ha/nnpc-corona-ba-za-ta-durkusar-da-arzikin-najeriya-ba/a-52862692' term='Corona'>
Duk da cewar dai sai  karshen wannan wata na Maris ne ake shirin ganin wani yunkuri a bangaren  kungiyar OPEC  mai kula da hada-hadar man fetur a duniya,  daga dukkan alamu kamfanin man Najeriya na NNPC na ganin mafita a cikin rikicin da ya kalli asarar sama da rabi na farashin da kasar tai kasafi kudinta kansa.
Kawo ranar Juma’ar nan dai farashin gangar man fetur  na a tsakanin Dalar Amirka 24  zuwa 27 abin da ke nufin asara ta kusan Dala 30 kan kowace ganga da tarayyar Najeriya ke fatan na iya sauya makomar kasar da ke neman girma.
To sai dai kuma daga dukkan alamu har yanzu gwiwa ta kamfanin man NNPC na a tsaye a cikin neman mafitar rikicin da ke zaman irinsa na farko a shekaru kusan 20 da suka gabata.
Shugaban kamfanin na NNPC, Mele Kyari, dai ya ce tuni sun nisa wajen samar da dabarun da ke da zummar rage farashin da kasar ke hakar man fetur da kuma samar da kasuwa mai sauki ga man kasar.
‘’Ban ce babu barazana ba, cewa nayi za a samu sauki. Abin da za ayi shi ne a rage kudin da ake kashewa, a kara yawan man da ake hakowa. Bayan haka ana iya cin bashi a gyara hali idan aka shiga irin wannan yanayi. A saboda haka a karshe dai zamu tabbatar da gwamnati bata shiga wata matsala da za ta gagara ba.’’ inji Kyari
Sai dai ga Abubakar Ali wani masanin tattalin arziki a Najeriya dogaro a kan man fetur da Najeriya keyi ba abu ne mai kyau ga tattalin arzikinta ba.
‘’A Najeriya mun kai wani hali da ya kamata mu samu kudin shiga musamman bangaren noma da kuma ma’adinan cikin gida, mu daina dogaro a kan man fetur. Muna bukatar a bunkasa harkar ilimi yadda matasanmu za su sanya iliminsu wurin fito da abubuwa na ci gaban kasa. Coronavirus annoba ce amma ya kamata ta zamar mana darasi yadda zamu fara dogaro da ma’adinanmu na gida’’ inji Ali
Najeriya dai na zaman daya a cikin kungiyar kasashen OPEC da ake hako mata man fetur a  farashi mai tsada, sabanin kasashe irinsu Saudiyya da farashi na hakar man yake arha sosai.
</doc>
<doc docid='dw_52862182' lang='hau' type='mono' source='https://www.dw.com/ha/ha/afirka-ba-ta-yi-wa-corona-tanadi-ba-jaridun-jamus/a-52862182' term='Corona'>
Jaridar Die Zeit ta wallafa mai taken "har yanzu mutane kalilan ne suka kamu da Corona a Afirka, sai dai nahiyar bata yi wa annobar tanadi ba, bisa la'akari da barnar da annnobar Ebola ta yi" .
Jaridar ta ci gaba da cewar an ga yadda jami'an kiwon lafiya a Jamhuriyar Dimukuradiyyar Kongo suka yi ta bukukuwa bayan sallamar mara lafiya na karshe da ya warke daga cutar Ebola a 'yan makonnin da suka gabata ba tare da sanya kayan kariya ba.
Kasar ta Kongo dai ta yi fama da Ebola mafi tsanani a tarihinta cikin shekara guda da rabin da ya gabata, cikin wani yanayin da za a iya kwatantawa da wadda kasashe masu ci gaba na duniya suka tsinci kansu a yau saboda annobar Corona.
Daga cikin mutane 3,444 da suka kamu dai 2,264 sun rasa rayukansu. Akwai sama da yara kananan 500 da ke cikin jerin mutanen da suka rasa rayukansu.
Tsakanin shekarun 2014-2016 sama da mutane dubu 11,000 suka rasa rayukansu daga Ebola, akasari a yammacin Afirka da cutar ta fi barna. Duk da cewar Ebola ta fi hadari, hanyar kamuwa da Corona ta iska take kuma tana yaduwa cikin sauki, sabanin Ebolar da sai ka taba ruwan da ya fita daga jikin wanda ke da ita.  Akan haka ne ake dasa ayar tambaya ko shin kasashen Afirka sun shiryawa wannan annoba?
Ita kuwa jaridar Frankfurter Allgemeine Zeitung cewa ta yi, yankin gabashin Afirka bai tsira daga cutar Corona ba. Shekara guda ke nan da yankin ya fuskanci mummunar guguwar Idai.
Guguwar da ta yi illa a kasashen Mozambik da Malawi da Zimbabuwe. Sama da mutane 1,300 suka rasa rayukansu ta hanyar ambaliyar ruwa ko faduwar gini akansu da kuma cutar Kwalera, daura da dubban daruruwan wasu da suka rasa muhallinsu. Bankin duniya ya kiyasta cewar, an yi asarar kwatankwacin dalar Amirka biliyan biyu.
Duk da cewar wasu mutane sun koma matsugunnensu, akwai akalla sama da 93,000 da ke ci gaba da rayuwa cikin tantuna. Mutane miliyan 1.6 a Mozambik kadai na rayuwa kan tallafin da Majalisar Dinkin Duniya ke bayarwa, daura da yara 30,000 da ke fama da karancin abinci mai gina jiki.
Daga batun annobar Corona da bala'in guguwa, bari mu karkata zuwa harkar kasuwancin shanu, inda jaridar Süddeutsche Zeitung ta rubuta wani sharhi mai taken " Salon kasuwanci da ba a saba gani ba tsakanin Chadi da Angola".
Ba dai abu mai sauki ba ne jigilar shanu 1000 daga kasar Chadi zuwa tashar jiragen ruta da ke Angola. Abin da aka saba gani a wannan tashar dai tankuna danyan mai ne, amma a wannan karon sai ga shanu ana saukewa.
Chadi dai bata da teku, don haka sai da aka yi jigilar shanun zuwa Najeriya, kafin aka turasu cikin jirgin ruwa zuwa Angolar.
Kafofin yada labarun Angolan dai sun yi murnar isar shanun cikin koshin lafiya, kasancewar wannan shi ne rukuni na farko, wasu shanun na hanya. Shanun na a matsayin biyan bashin dalar Amirka miliyan 100 ne da gwamnatin Chadin ta karba daga wajen Angola a 2017.
Ga kasashen biyu dai wannan hanyar ita ce mafita. Chadi mai yawan al'umma miliyan 14, bata da kudin da za ta mayar da rancen, amma tana da shanu wajen miliyan guda. Cikin shekaru goma, Angola za ta karbi shanu kimanin dubu 75 daga wajen Chadin.
</doc>
<doc docid='dw_52856697' lang='hau' type='mono' source='https://www.dw.com/ha/ha/trump-ya-dage-taron-g7-saboda-coronavirus/a-52856697' term='Corona'>
Gwamnatin Amirka ta soke taron koli na shugabannin kasashe da suka fi karfin masana'antu a duniya wato G7 da ya kamata a gudanar a Camp David a watan Yuni saboda barkewar cutar Corona. Sai dai fadar mulkin ta White house ta ce maimakon taron keke da keke, shugabannin kasashe da gwamnatoci bakwan za su yi amfani da kafar bidiyo wajen yin musayar yawu tsakaninsu .
Kasashen da aka fi ji da su a fannin tattalin arziki a duniya wadanda suka hada da Birtaniya da Kanada da Faransa da Jamus da Italiya da Japan da Amirka suna haduwa sau daya a kowace shekara don tattaunawa kan muhimman kalubale da ake fuskanta. A wannan shekara dai, shugaban Amirka Donald Trump ne ya kamata ya karbi bakuncin taron na G7.
</doc>
<doc docid='dw_52840143' lang='hau' type='mono' source='https://www.dw.com/ha/ha/corona-faduwar-darajar-mai-ya-sa-najeriya-rage-kasafin-2020/a-52840143' term='Corona'>
Duk da cewar dai annobar ta Coronavirus na kara bayyana tsakanin al'ummar tarrayar Najeriya, tasirinta a harkokin rayuwa na zaman kan gaba cikin radadin da ke neman dakile harkokin tattalin arzikin kasar wanda hakan ya sa gwamnatin ta ce za ta rage akalla kaso 15 cikin dari na kasafin kudin kasar sakamakon rashin kudin shiga da ya zama ruwan dare saboda annobar coronavirus.
Naira trilliyan daya da miliyan dubu dari biyar na kudaden da aka tsara za su kasance kudaden harkokin yau dana gobe ne dai a cewar ministar kudin kasar Zainab Ahmed,  gwamnatin ke shirin za ta zaftare daga kasafin
Bututan matatar mai ta Najeriya
Har ya zuwa ranar yau dai farashin man fetur na kusan dalar Amruka 30 kasa da abun da kasar ta yi kasafi kansa a shekarar bana. To sai dai kuma ko bayan masana'antar man da ta kai ga ragin farashin man fetur din a tsakanin al'umma, harkar sufurin sama na zaman daya a cikin wadanda suke ji a jiki inda kuma asarar ke zaman ta daruruwan miliyoyin daloli.
Fadar gwamnatin ta ce za ta rufe tashoshin jiragen sama da ke biranen Kano da Fatakwal da kuma Enugu ko bayan haramta zirga zirga ga wasu kasashe 13 a filayen jiragen Legas da Abuja a fadar ministan sufurin sama na kasar Hadi Sirika.
Tarrayar Najeriyar dai na cikin siradi mai wahala ga kasar da fito cikin masassarar tattalin arziki shekaru hudu da suka wuce sannan kuma ke fuskantar sabuwar barazanar sake komawa.
</doc>
<doc docid='dw_52825702' lang='hau' type='mono' source='https://www.dw.com/ha/ha/kokarin-magance-matsalar-yan-gudun-hijira/a-52825702' term='Corona'>
A makon da ya gabata ba tare da ya ce uffan ba, shugaban Turkiyya Recep Tayyip Erdogan ya bar birnin Brussels gabanin taron manema labarai bayan wata ganawa da shugabar hukumar tarayyar Turai Ursula von der Leyen da shugaban majalisar kungiyar EU Charles Michel. A ranar Talata ya kamata wata tawagar Turai ta tafi birnin Santambul don tattaunawa da shugaban na Turkiyya kan yakin Siriya, amma saboda annobar cutar Corona hakan ba ta samu.
Wasu 'yan gudun hijira a iyakar kasar Girka
Sai dai an tattauna ta fasahar bidiyo tsakanin Erdogan da shugabar gwamnatin Jamus Angela Merkel da Shugaba Emmanuel Macron na Faransa da kuma Firaminista Boris Johnson na Birtaniya. An jiyo Erdogan na cewa tattaunawar ta mayar da hankali kan mawuyacin halin da ake ciki a yankin Idlib na kasar Siriya.
Ita ma Merkel ta ce tattaunawar ta yi amfani, tana mai cewa ba a kawar da yiwuwar karin taimako daga EU ga Turkiyya ba, sannan Turkiya ta ce za ta ci gaba da zama mamba a kungiyar NATO.
A karshen watan Fabrairu Turkiyya ta bude kan iyakarta da EU, matakin da ya ba wa dubban 'yan gudun hijira kama hanyar shiga kasashen EU, amma 'yan sandar kasar Girika suka dauki matakan ba sani ba sabo kansu. EU da kungiyoyin kare hakin dan Adam sun zargi Turkiyya da amfani da batun 'yan gudun hijira don cimma bukatunta.
</doc>
<doc docid='dw_52821954' lang='hau' type='mono' source='https://www.dw.com/ha/ha/kasashe-na-cigaba-da-daukar-matakai-kan-cutar-coronavirus/a-52821954' term='Corona'>
Kamaru ta dauki matakin ne bayan gano karin wasu mutane biyar da ke dauke da kwayar cutar. Ta soke gasar cin kofin kwallon kafa na  nahiyar Afirka da za a yi a kasar a wannnan shekarar, yayin da ake sa ran Afirka ta Kudu za ta rufe iyakokinta. Haka ma Tunisiya da Moroko sun dakatar da zirga zirgar jiragen sama har sai abin da hali ya yi tare da haramta wa yan kasahen da ke dauke da kwayocin cutar shiga cikin kashensu. yayin da Chadi da Sudan da Jamhuriyar Afirka ta tsakiya suma suka dauk irin  wannan mataki.
Shin ko rufe iyakoki zai iya zama riga kafi na kamuwa da cutar ? Soumaila Dagnako shugaban wani gida rediyon ne na karara da ke tsakain Burkina Faso da Mali da Cote d'ivoire.
Wani da ya je sayen abin rufe baki da hanci a shagon sayar da magani a kasar Zambiya
Yace a  Hukumance za a iya cewar an rufe iyakar amma a zahiri abu ne mai wuya ga hukumomin su martaba wannan doka ta ko ina daga wata kasa kana iya zuwa wata ace misali daga Mali za ka iya zuwa Cote d Ivoire daga Mali ka je Burkina Faso ba ma cikin ka sani ba
Yunkurin gwamnatoci wani abu ne na nunawa duniya cewar sun damu da kiyaye lafiyar al’umominsu amma duk da haka wasu jama’ar sun yarda da matakan da shugabannin ke dauka. Kassim Windea wani dan kasar Rwanda ne.
Cibiyar binciken cutattuka a kasar Senegal
Yace ba mu san ta inda kwayoyin cutar na corona za su shiga kasarmu ba ta sama ne ko kasa, ba mu sani ba. Abin da ya fi shi ne yin riga kafi kafin cutar  kafin ta zo nan, ina tsamanin yana da kyau hukumomin su kara daukar matakai domin hana cutar kutsa wa cikin kasarmu.
Ko da shike abubuwan sun sha bamban a lokacin da cote divoire ta yi kokarin  rufe iyakarta a mali a shekara ta 2012 bayan juyin mukin janar Amadou Sonogo abin ya gaza yiwuwa don jama’a sun ci gaba da kai da kawo a tsakanin kasashen sakamakon yada rayuwar al’umar kasashen da ke bakin boda ta zama daya
</doc>
<doc docid='dw_52806517' lang='hau' type='mono' source='https://www.dw.com/ha/ha/israila-sabon-firaministan-na-shirin-kafa-gwamnati/a-52806517' term='Corona'>
Benny Gantz mai shekaru 60 a duniya yana da sassaucin ra'ayi matuka duk da cewa yana goyon bayan galibin siyasar Benjamin Netanyahu ta yin babakere a yankunan Falasdinawa da fifita bukatun Yahudawa kan sauran 'yan kasar Isra'ila.
Duk da yake yana ganin cewa zakewa wajen hana Falasdinawa hakkokinsu da badakalar da shuwagabanni ke yi da kudaden al'umma su suka fi zama barazana ga dorewar Isra'ila, don haka dole ya dukufa wajen ganin ya dinke barakar cikin gida kafin fuskantar sauran kalubale.
Benny Gantz ya ce zai yi iya kokarinsa na kafa gwamnatin da za ta kunshi dukkanin bangarorin siyasar kasar ta Isra'ila.
"Zan kare Yahudawa 'yan kama wuri zauna a ko ina suke, kamar yadda zan kare Larabawan da ke Isra'ila. Babu ta yadda za mu iya kare kanmu da samun dorewar kasarmu muddin ba mu bai wa kowane dan kasa hakkinsa ba. Cutar Corona da ke barazana ga 'yan Isra'ila abin kunya ne da ke nuna gazawar gwamnati da jagororinta 'yan cuwa-cuwa ne."
Duk da cewa jam'iyyun Larabawan Isra'ila sun goyi bayan Benny Gantz da kuri'ar da suka kada sun gindaya sharudda na shiga gwamnatin da Gantz din ke shirn kafawa a gaba. A nasu bangaren Falasdinawan da ke zaune a yankunan da Isra'ila ke mamaya na ganin cewa har yanzu duk gautar ja ce, suna masu cewa da Benny Gantz da Benjamin Netanyahu duk dan Jumma ne da dan Jummai domin mulkinsu irin na wariya da kama karya ne.
</doc>
<doc docid='dw_52796722' lang='hau' type='mono' source='https://www.dw.com/ha/ha/turai-na-karfafa-matakan-yakar-yaduwar-corona/a-52796722' term='Corona'>
Ofishin shugabar gwamnati Angela Merkel ya gabatar da jerin wuraren da irin wannan matakai suka kunsa, wanda jihohin kasar 16 suka amince da su, tare da aiwatarwa ba tare da bata lokaci ba.
Kasashe akalla guda 7 a cikin 27 da ke kungiyar Tarayyar Turai ta EU suka sanar da rufe iyakokinsu kawo yammacin yau Litinin saboda fargabar yada cutar Corona. Tuni dai wasu yankuna kasar suka sanar da manufar daukar akasarin wadannan matakai da gwamnatin tarayyar ta gabatar. Sauran wuraren da dokar zata shafa sun hada da Choci-choci, da masallatai da sauran wuraren bauta na Yahudawa da makamantansu.
Jamus ta zama kasa ta baya-bayan nan da ta rufe iyakokinta saboda annobar cutar Coronavirus a nahiyar Turai. Kasar dai ta bi sahun kasar Italiya ne wace cutar Coronavirus tafi yi wa illa, abin da ya sa ta rufe kasarta ba-shiga-ba-fita.
A hukumance Jamusawa da wasu kayayyaki masu muhimmanci kamar magunguna kadai aka bari su iya ketarowa kasar.
Tun da farko dai Ministan harkokin cikin gida, Horst Seehofer ya ce wannan mataki ba shi ne na karshe ba a jerin matakan da Jamus ta shirya dauka don dakile yaduwar cutar Coronavirus.
'' Wannan cuta ta Corona na yaduwa tamkar wutar daji. Daya daga cikin matakan da muke ganin sun dace shi ne dod'e hanyoyin da cutar ka iya bazuwa. Wannan yana da muhimmanci''
Alkaluma na baya-bayan nan dai na nuna cewa akwai mutane kusan dubu biyar da suka kamu da cutar Corona a nan Jamus, daura da wasu 12 da suka rasa rayukansu.
Ana fargabar matakin rufe-rufen da wasu kasashen Turai ke yi zai shafi mutum milyan 1.5. Sai dai ga Osteriya wacce Jamus ta rufewa boda  ta ce, kawo yanzu ba ta kai ga ta rufe wa makwabtanta kofa ba. Amma za su ci gaba da daukar matakai a cikin gida don dakile yaduwar cutar ta Corona wace ta fara yin karfi a kasar.  Sebastian Kurz shi ne shugaban gwamnatin ta Osteriya.
</doc>
<doc docid='dw_52793595' lang='hau' type='mono' source='https://www.dw.com/ha/ha/soke-wasannin-turai-saboda-coronavirus/a-52793595' term='Corona'>
Tuni cutar ta Corona Virus mai nasaba da numfashi ta shafi dubban mutane galibi a China da kasashen Turai gami da sauran kasashen duniya inda ta halaka wasu dubban. 'yan wasa na daga cikin wadanda aka tabbatar sun kamu da cutar kuma tuni aka kebe wasu kamar yadda ake yi ga sauran wadanda aka gano ko ake zargi sun kamu da wannan cuta.
Harkokin wasanni na samar da makudden kudi da taimaka wa tattalin arziki kasashe da samar da guraben ayyuka, kuma duk wannan na cikin abubuwan da cutar numfashin ta Coronavirus ke shafa baya ga harkokin lafiya inda dubban mutane suka rasa rayukansu. Sai dai gwamnatoci a kasashen duniya na ci gaba da bin matakan rage radadin cutar gami da fata na samun magani ko rigakafi.
A Najeriya dai wasan dambe na daga manyan abubuwan da su ka samu asali daga al'adun hausawa ba kawai a Arewaci ba har ma da hausawan da ke zaune a kudancin kasar. Yanzu haka dai jihohi da dama na kokarin farfado da wasan dambe, kamar jihar Adamawa da aka shafe shekaru sama da 10 ba'a yi, yanzu aka dawo da shi.
</doc>
<doc docid='dw_52794839' lang='hau' type='mono' source='https://www.dw.com/ha/ha/ghana-ta-tsaurara-matakan-yaki-da-corona/a-52794839' term='Corona'>
. Wadannan sabbin matakan da Shugaba Nana Akufo-Addo ya bayyana yayin jawabin da ya yi wa al'ummar kasar Ghana a ranar Lahadi da maraice sun shafi wasannin motsa jiki ko ayyukan addini a majami'u da masallatai na tsawon makwanni hudu.  Akalla mutane shida ne suka kamu da kwayar cutar Corona, lamarin da ya sa fadar mulki ta Accra ta dauki tsauraran matakan yaki da cutar.
Kasar ta Ghana ta kuma sanar cewa nan ba da jimawa ba za ta rufe kan iyakokinta ga mutanen da ke shigowa daga kasashen da cutar Corona ta fi kamari, inda haramci zai shafi kasashen da aka samu akalla mutane 200 da suka kamu da Corona cikin kwanaki 14 na baya-bayannan.
Dama dai Kasashe da dama na yankin kudu da hamadar Sahara, wadanda suka hada da Afirka ta Kudu da Kenya da Yuganda sun dauki matakan rufe iyakokinsu saboda yaduwa da annobar ke yi a kasashen Afirka, inda na baya-bayannan ta kasance Laberiya..
</doc>
<doc docid='dw_52794168' lang='hau' type='mono' source='https://www.dw.com/ha/ha/benny-gantz-zai-kafa-gwamnatin-israila/a-52794168' term='Corona'>
Wata sanarwa da ta fito daga fadar shugaban kasar Isra'ila ta bayyana cewa 'yan majalisa 61 sun kada kuri'ar amincewa da Benny Gantz a matsayin wanda ya fi cancanta ya kafa sabuwar gwamnati, yayin da firaminita mai ci yanzu Benjamin Neatnyahu ya samu kuri'u 58.
Wannan kaye da Firaminista Netanyahu ya sha bai zai kawo karshen mulkinsa ba, domin shugaban kasa Reuven Rivlin ya yi kira ga bangarorin da ke hamayya da juna da su kafa gwamnatin hadin gwiwa, domin kawo karshen rikicin siyasa da aka shafe watanni ana fuskanta a Isra'ila sakamakon rashin samun rinjaye a majalisa.
Babban kalubalen da ke gaban sabon majalisar ministocin Isra'ila dai shi ne annobar Corona wacce ta kama 'yan kasar 250.
</doc>
<doc docid='dw_52761224' lang='hau' type='mono' source='https://www.dw.com/ha/ha/corona-ta-kawo-ma-bundesliga-koma-baya/a-52761224' term='Corona'>
A karon farko a tarihin wasannin Bundesliga na Jamus a wannan makon an gudanar da wasanni ba tare da 'yan kallo a filayen kwallo ba. A waje guda kuma mahukunta sun ce an jingine wasannin a sakamakon tsoron yaduwar cutar Coronavirus. Dakatar da wasannin ya shafi har da wasannin da aka shirya gudanarwa  a karshen makon nan.
Wasa ba tare da 'yan kallo ba
Kafin mahukunta su sanar da dakatar da wasannin kwallon kafar na Bundesliga sai da aka fara daukar matakin yin wasu wasanni ba tare da 'yan kallo ba.
Yaduwar cutar coronavirus a Jamus ta kama hanyar zame wa Borussia Dortmund ala-kakai bisa la'akari da kawar da ita da kungiyar PSG ta yi a gasar zakarun Turai a ranar Laraba. Sannan kuma karawar da za ta yi da 'yar uwarta Schalke 04  a mako mai zuwa yanzu an soke ta. An yi wa wasan nasu lakabi da "uwar wasannin Bundesliga" sai dai kuma yanzu mahukunta sun ce wasan ba zai gudana ba. Magoya bayan kungiyoyin biyu su na ganin wannan taron shi ne mafi muhimmanci a wannan lokacin. Hakan na nufin cewa filin wasa na Signal Iduna Park mai daukar mutane 82,000 zai kasance babu 'yan kallo saboda fargabar yaduwar cutar coronavirus, lamarin da zai zama koma baya ga kungiyoyi hatta ma a fannin tattalin arziki.
Dan wasan Schalke 04 da Borussia Dortmund a filin wasa a shekara ta 2019
A baya Ministan Lafiyar na Jamus, Jens Spahn, ya bukaci da a soke duk wani taro ko gangami da zai hada sama da mutum 1000 a fadin kasar, har sai abin da hali ya yi. Wasu kungiyoyin wasanni sun nuna turjiya da farko amma daga bisani suka mika wuya ta la’akari da barazanar cutar. Sai dai kungiyoyin ba su kai ga fara mayar da martani a kan matakin soke wasannin gaba-daya da mahukunta suka yi a wannan Juma'ar ba.
Kungiyar Mönchengladbach ta kafa tarihi inda ta doke Köln FC da ci 2-1 a wasa na farko na Bundesliga ba tare da 'yan kallo ba. Sai dai  a karshen makon nan wasan da aka tsara gudanarwa a tsakanin kungiyar Marcus Thuram tare da Eintracht Frankfurt  a ranar Lahadi ba zai gudana ba saboda dakatar da wasannin Bundesliga da mahukunta suka yi.
Tun kafin a kai ga daukar wannan mataki, mai kula da kungiyar Borussia Mönchengladbach, Max Eberl, ya ji takaicin yin wasanni ba tare da 'yan kallo a filin wasa ba.
"Mun fahimci cewar ya kamata a dauki matakan dakatar da yaduwar wannan cuta. Lallai za mu ji shi ba dadi, sai dai babu yadda muka iya. Ya zame mana tilas mu yi wasan a haka ba tare da ‘yan kallon ba." inji Max Eberl
Oscar Wendt shi ne ke tsare wa kungiyar  Mönchengladbach baya. Ya ce wasannin Bundesliga sun shiga wani hali a sakamakon cutar Coronavirus.
"Abin babu armashi, wasa ba tare da dandazon ‘yan kallo ba. Don kuwa suna daga cikin dalilan da suka sanya mini musamman sha’awar kwallo tun da fari, har kuma na fara taka leda. Burinmu ne tun muna kanana wasa a manyan filayen wasannin" inji Oscar Wendt
Yan kallo ke nan a lokacin da ake wasa a tsakanin Union Berlin Wolfsburg a farkon watan Janairu 2020
Kungiyar da ta fi takaicin rashin 'yan wasa a filin kwallo ita ce Union Berlin wadda ta saba dogara da tsayar da tsumi daga magoya bayanta 22,000 wajen tabuka abin kirki a Bundesliga. To sai dai wasanta da aka shirya a wannan Asabar a tsakaninta da yaya-babba Bayern Munich ba zai gudana ba saboda dakatar da wasannin Bundesliga da mahukunta a Jamus suka yi. Idan za a iya tunawa dai Union Berlin ta doke Dortmund da Mönchengldbach a baya. Masu sharhi dai na ganin rufe filayen kwallon Bundesliga zai bakantawa 'yan wasa da masu kallo da magoya bayan wadannan kungiyoyi da ke sassa dabam-dabam na duniya.
</doc>
<doc docid='dw_52741023' lang='hau' type='mono' source='https://www.dw.com/ha/ha/corona-martanin-turai-kan-matakan-trump/a-52741023' term='Corona'>
Sanarwar na zuwa ne jim kadan da sanarwar da Hukumar Lafiya ta Duniya (WHO) ta yi na ayyana Coronavirus a matsayin annobar da ta shafi duniya baki. Sai dai matakin Amurkan ya zo wa da dama da mamaki musanman nahiyar Turan da lamarin ya shafa.
Tuni kungiyar ta mayar da martanai inda ta nuna bacin rai kan matakin da Shugaba Donald Trump ya dauka ba tare da ya soma tuntubarsu ba. Kuma  Kakakin hukumar tarayyar ta Turai Eric Mamer ya yi karin bayani:
"Coronavirus annoba ce da ta shafi duniya baki daya don haka taron dangi ya dace a mata, maimakon a ce kasa guda ta ware kanta da sunan son kare kanta daga wannan annoba. Saboda haka da babban murya  Kungiyar Tarayyar Turai bata amince da matakin da Amurka ta dauka ba na hana 'yan kasashen nahiyar Turan izinin shiga kasar ba tare da an tuntubi Kungiyar ba tukun na musanman ganin yadda muka dage na hana yaduwar cutar dama dakileta baki daya''.
Shakka babu matafiya da dama sun sami kansu cikin tsaka mai wuya, musanman wadanda suka riga suka siyi tikiti suke kuma shirin zuwa kasar da dama ke kokarin hana yaduwar cutar ta Coronavirus da ya zargi tarayyar Turan da kin daukar kwararran matakan hana yaduwarta, wannan Bajamushen Christian Juenemann ya diga ayar tamabaya kan tasirin matakain na Shugaba Trump:
''Yanzu abu ne mai wuya a iya sanin ko kwalliya zata biya kudin sabulu a wannan matakin da ta dauka na son kare kanta daga wannan annobar ta Coronavirus, baki daya bana ganin matakin zai taimaka ma kasar ko tattalin arzikinta‘‘
Ra'ayi dai riga don kuwa wannan matafiyar mai suna Agatha Czerwinska, ta ce ba ta ga laifin haramcin ba akwai yiyuwar matakin ya cimma burin shugaban amma kuma mai ma na damuwa, ai kamata ya yi a ci gaba da daukar matakaki na tsafta da na wanke hannu da sauransu amma yanzu mun zura idanu muga yadda zata kaya, bana jin akwai wani abin fargaba".
</doc>
<doc docid='dw_52739588' lang='hau' type='mono' source='https://www.dw.com/ha/ha/an-kebe-jamiai-da-yan-wasan-real-madrid-saboda-corona/a-52739588' term='Corona'>
A wata sanarwa da ta fito daga mahukumtan kungiyar a ranar Alhamis, an ruwaito jami'an kungiyar na cewa daukar wannan mataki ya zama wajibi domin an samu wani cikin 'yan wasan kungiyar da ke bangaren kwallon hannu ya kamu da cutar. Sanarwar ta ce ganin irin cudanyar da aka yi da shi ana zullumin wasu ma za su iya kamuwa. A don haka za a kebe su don gano ko sun kamu da cutar. Wannan mataki na kungiyar Real Madrid na zuwa ne bayan 'yan wasu sa'o'i da mahukumtan La liga mai shirya wasannin kwallon kafa a Spain suka sanar da rufe duk wasu harkokin wasanni na makonni biyu. Kawo yanzu dai Spain wace ta dauki wannan mataki a baya-bayan nan na da mutane 2,140 wadanda suka kamu da cutar Coronavirus yayin da kuma mutane 48 suka mutu a sakamakon cutar.
</doc>
<doc docid='dw_52739118' lang='hau' type='mono' source='https://www.dw.com/ha/ha/corona-turai-ta-mayar-wa-da-amirka-martani/a-52739118' term='Corona'>
A cikin wata sanarwa da suka fitar, Shugabannin kungiyar tarayyar Turai sun ce ba su ji dadin hana wasu 'yan kasashen nahiyar zuwa Amirka da Shugaba Donald Trump ya yi ba. Shugabannin sun ce Trump ya yi gaba-gadi wurin daukar wannan mataki ba tare da tuntubarsu ba. Shugabar kungiyar tarayyar Turai Ursula von der Leyen, ta sanar a cikin wata sanarwa cewa ''cutar Corona matsala ce da ta shafi kowane bangare na duniya, ba kuma ta takaita ga wata nahiya kadai ba. A don haka ana bukatar hadin-kai da aiki tare wurin murkushe cutar a maimakon wani ya yi gaban-kanshi''.
</doc>
<doc docid='dw_52706802' lang='hau' type='mono' source='https://www.dw.com/ha/ha/cutar-corona-virus-tana-raguwa-a-chaina/a-52706802' term='Corona'>
Shugaba Xi Jinping na Chaina ya kai ziyara Wuhan da ke zama cibiyar barkewar cutar numfashi ta Corona Virus, domin ganin irin nasarorin da aka samu kan fara dakile yaduwar cutar. Kafofin yada labaran kasar sun ce Shugaba Xi yana dauka a jirgin sama bayan daga birnin Beijing fadar gwamnati ya wuce kai tsaye zuwa asibitin da aka gina cikin 'yan kwanaki domin magance wannan matsala ta cutar Corona Virus.
Ziyarar shugaban tana zuwa lokacin da mahukunta a Chaina suka bayyana samun raguwar sabbin masu kamuwa da cutar. Sabbin masu kamuwa da cutar sun ragu matuka a Chaina inda a wannan Talata aka bayyana mutane 19, maimakon daruruwa kowacce rana lokacin da cutar take kamari.
</doc>
<doc docid='dw_52700494' lang='hau' type='mono' source='https://www.dw.com/ha/ha/coronavirus-kasar-italiya-ta-killace-kanta/a-52700494' term='Corona'>
Gwamantin kasar Italiya ta dauki matakin killace 'yan kasar har zuwa ranar uku ga watan Afrilu a wani mataki na dakile yaduwar cutar Covid19 da ke ci gaba da kamari.
Shugaban gwamnatin kasar Giuseppe Conte, ya tabbatar da dokar tabacin wacce ake sa ran za ta takaita shige da ficen 'yan kasar kimanin miliyan 60 a wani yunkuri na kawar da cutar daga kasar wacce ta ke ta farko a nahiyar Turai mafi kamuwa da Corona Virus.
Dokar ta kuma bayyana matakin soke duk wasu tarukan jama'a, da dukkan wasannin motsa jiki, tare da mayar da wuraren wasannin a matsayin asibitocin wucin gadi ga masu wasannin motsa jikin da aka samu sun kamuwa da cutar.
A gefe daya kuwa shugaban kasar China Xi Jinping ya kai wata ziyarar ba zata a yankin Wuhan da ke zama yankin da cutar ta Covid19 ta samo asali a wani mataki na gane wa idonsa halin da yankin ya ke ciki, inda daukacin yankin ke killace tun a karshen watan Janairun wannan shekarar ta 2020.
Rahotanni sun ce wannan ziyarar ita ce irinta ta farko tun bayan kwararan matakan da kasar ta dauka na dakile cutar wanda ake cewa ya na yin tasiri.
</doc>
<doc docid='dw_52543263' lang='hau' type='mono' source='https://www.dw.com/ha/ha/cutar-corona-na-ci-gaba-da-yaduwa-a-turai/a-52543263' term='Corona'>
Wannan kira na zuwa ne a lokacin da suka gana da manema labaru a birnin Roma na Italiya tare da ministan lafiyar kasar, inda cutar ke ci gaba da yaduwa. Babbar jami'ar ta EU ta kuma bukaci mutane su kwantar da hankali, tana mai cewa nan gaba kadan za a fidda bayanai ga matafiya musamman a kan wannan cuta.
Annobar da ke kara yaduwa a nahiyar Turai, a yanzu kasashen Spain da Girka sun sami sabbin wadanda suka kamu. Hakan na zuwa ne a daidai lokacin da Hukumar Lafiya ta Duniya ke cewar sabbin wadanda suka kamu da cutar a sauran sassa na duniya sun zarta yadda suke a Chaina.
</doc>
<doc docid='dw_52288734' lang='hau' type='mono' source='https://www.dw.com/ha/ha/likitan-da-ya-kwarmata-cutar-corona-ya-rasu/a-52288734' term='Corona'>
Daya daga cikin likitoci wadanda suka fara yekuwa game da kwayar cutar coronavirus ya rasu a sakamakon kamuwa da cutar a Wuhan.
Sai da ‘yan sanda suka ja kunnen likitan Li Wenliang saboda abin da suka kira yada labaran karya da ya yi game da cutar a watan Disamba. Yana daga cikin jami’an lafiya su takwas wadanda aka zarga da yada labaran karya game da kwayar cutar.
A wannan Juma’ar ce asibitin da aka kwantar da likitan a Wuhan ya sanar da mutuwarsa. Hukumar lafiya ta duniya ta baiyana ta’aziyarta a wani sako da ta wallafa a shafin Twitter.
Adadin mutanen da suka rasu a sakamakon cutar a China ya karu zuwa 636 yawancin su a lardin Hubei inda aka fara gano bullar cutar.
</doc>
<doc docid='dw_52253247' lang='hau' type='mono' source='https://www.dw.com/ha/ha/kyamar-yan-chaina-a-duniya-a-dalilin-coronavirus/a-52253247' term='Corona'>
Akidar kyamar 'yan asalin kasashen Asiya na ci gaba da yaduwa a kasashen duniya tun bayan billar cutar Coronavirus a kasar Chaina inda yanzu adadin mutane da suka kamu da cutar ya habra dubu 20 a yayin da na wadanda suka mutu ya karu zuwa 425. Rahotanni daga Ostareliya na cewa wani marasa lafiya ya ki ya gaisa da wata likitarsa a bisa fargabar kamuwa da cutar ta Corona.
Jaridun kasar Italiya ma sun ruwaito a wannan Talata cewa jama'a a birnin Venise sun ta yi kaki kan rukunin wasu 'yan yawon buda ido 'yan kasar ta Chaina a birnin, a yayin da a birnin turin jama'ar unguwa suka zargi wasu iyalai 'yan asalin kasar Chaina da yada cutar ta Coronavirus.
A birnin Milan kuwa wasu iyaye mata ne suka yi amfani da shafukan sada zumunta na zamani wajen kira ga jama'a da su nisantar da 'ya'yansu daga 'yan asalin kasar Chaina su kuma nisanci shagunan 'yan Chaina. A kasar Malaisiya mutane kimanin dubu 500 suka sanya hannu kan wata takarda da ke kira da a dauki matakin haramta wa 'yan kasar Chaina shigowa kasar ta Malesiya baki daya.
</doc>
<doc docid='dw_52243063' lang='hau' type='mono' source='https://www.dw.com/ha/ha/who-ta-yi-gargadi-kan-zuzuta-cutar-corona/a-52243063' term='Corona'>
Hukumar Lafiya ta Majalisar Dinkin Duniya, WHO, ta ce tana aiki ka’in da na’in da kamfanonin sadarwar Intanet saboda yaki da karairayin da wasu ke yadawa dangane da cutar nan ta coronavirus da ta addabi China da wasu kasashen duniya.
Shugaban hukumar Tedros Adhanom Ghebreyesus, ya yi gargadi kan hadarin da ke tattare da yada labarai marar tushe game da cutar, wadda a yanzu ta hallaka rayukan sama da 360 a China.
Wannan matsayi na WHO, na zuwa ne daidai lokacin da China ke zargin Amirka da zuzuta matsalar, da kuma ke tayar da hankali a duniya.
A wannan Litinin ne kuma hukumomi a Wuhan na China inda cutar ta bulla, suka kaddamar da wani sabon asibiti da aka gina cikin kwanaki 10, musamman saboda kula da wadanda ke fama da wannan cuta.
Sama da mutum dubu 17 da 300 ne dai suka kamu da cutar a kasar ta China, yayin kuma da ake da wasu daidaiku a wasu kasanshen.
</doc>
<doc docid='dw_52228963' lang='hau' type='mono' source='https://www.dw.com/ha/ha/frankfurt-ana-duba-lafiyar-pasinjoji-daga-wuhan/a-52228963' term='Corona'>
An samu jinkirin isowar jirgin da ke dauke da Jamusawa 102 da 'yan wasu kasashe 26 ne, biyo bayan kin amince wa jirgin sauka don kara mai da Rasha ta yi.
Mahukuntan Rashan dai sun nunar da cewar, filin jiragen saman Moscow bashi da sukunin karbar jirgin na Jamus, hakan ya tilasta jirgin sauka a birnin Helsinki na kasar Finland.
Za'a binciki lafiyar dukkan pasinjojin domin tabbatar da cewar basu da kwayar cutar Corona da ta kashe mutane 259 kawo yanzu a kasar China, a wata cibiya ta musamman da aka kebe a filin jirgin saman na birnin Farankfurt.
</doc>
<doc docid='dw_52222898' lang='hau' type='mono' source='https://www.dw.com/ha/ha/corona-na-ci-gaba-da-halaka-mutane-a-chaina/a-52222898' term='Corona'>
Jami'an lafiya a Hubei yankin da yafi kowanne a kasar Chaina fuskantar cutar Corona sun bayyana cewar a yanzu akwai mutane dubu 7,153 wadanda ke fama da cutar a birnin mai dauke da al'umma kusan miliyan 11. Munin al'amarin dai ya sanya mahukuntan Chaina garkame wasu manyan biranen kasar.
Tuni Hukumar Lafiya ta duniya ta ayyana dokar ta baci kan cutar ta Corona mai saurin halaka wanda ya kamu. Kasashe da dama da suka hada da Amirka da Japan da Koriya ta Kudu da Birtaniya da kuma tarayyar Jamus sun  kwashe al'ummarsu da ke zaune a kasar ta Chaina a wani mataki na kandagarki, yayin da wasu kasashen suka zabi takaita shigar matafiya daga  Chaina. Ita kuwa kasar Rasha sanar da shirinta ta yi na rufe iyakoki tsakaninta da Chaina har sai al'amura sun daidaita.
</doc>
<doc docid='dw_52211694' lang='hau' type='mono' source='https://www.dw.com/ha/ha/an-ayyana-dokar-ta-baci-kan-cutar-corona/a-52211694' term='Corona'>
Yayin ayyana dokar ta bacin, shugaban Hukumar Lafiyar ta Duniya WHO Tedros Adhanom Ghebreyesus ya nunar da yadda wannan annoba ta haifar ta fargaba tsakanin al'ummar sauran kasashe. Daga nan sai ya jaddada aniyar hukumar lafiyar ta ci gaba da yaki da cutar ta corona domin gudun billar ta a kasashen da suke da rauni a bangaren kula da lafiya.
Kasar Chaina ta tabbatar da kamuwar mutanen da yawansu ya kai 9,692 bayan mutuwar wasu 213 yayinda akalla 43 ke cikin mawuyacin hali, mafiya yawan wadanda cutar ta kama na zaune ne a birnin Wuhan da ke yankin Hubei na kasar.
Yanzu haka dai masana lafiya sun bayyana samun billar cutar a kasashen Faransa da Japan da Jamus da Kanada da Koriya ta Kudu da kuma Vietnam.
</doc>
<doc docid='dw_52191712' lang='hau' type='mono' source='https://www.dw.com/ha/ha/najeriya-matakan-rigakafin-cutar-corona/a-52191712' term='Corona'>
Kokari na kwantar da hankalin al'ummar Najeriya a kan wannan cuta da ya sanya daukar matakai da ma kafa kwamiti na musamman da ya hada da jami’an kula da kare lafiyar al'umma da jami’an tsaro da kuma na sufurin jiragen sama, inda gwamnatin ta ce jami’anta na sa ido tare da gwada mutanen da ke shigar kasar domin karesu. Ministan kula da lafiya na Najeriyar Osagie Ehanire ya zayyana matakan da ake dauka a kasar:
"Yanzu haka sashin kula da lafiya a tashoshin shigar Najeriya na aiwatar da matakan dakile shigar cutar Coronavirus zuwa kasar, don haka ma’aikatar lafiya na bai wa al'umma tabbacin karfin da take da shi na ganowa, bincikawa da kuma dakile wannan matsala. Baya ga wannan cibiyar kula da kare cututtuka ta samar da cibiyar kula da cutar Corona, kuma a shirye take da zaran samu bullar cutar a Najeriya’’.
Daukar matakai a kan iyakokin Najeriya ya zama muhimmin mataki da ba kawai ke kwantar da hankalin al'umma ba, yake ma sanya karin bayani na cewa cutar Coronan fa ba wacce ya kamata ta razana al’umma ba ce, domin akwai cututtukan da suka fita illa, kuma bisa matakn da ake dauka babu abin daga hankali a kai.
Al'umma dai na cike da fata bisa ga matakan da gwamnatin ke dauka da ma bukatar karin bayanai na hanyoyin samun kariya da al’umma za su bi musamman zuwa asibiti da zarar sun ji ba dai dai ba. Domin hukumar kula da kare ‘yancin masu sayen kaya ta Najeriyar ta rufe wata kasuwa a birnin Abuja, wacce  ake zargin an shigo da kayan abincin dangin kifi ta haramtaciyyar hanya, kayan da ake bincike a kansa.
</doc>
<doc docid='dw_52146222' lang='hau' type='mono' source='https://www.dw.com/ha/ha/cutar-corona-na-cigaba-yaduwa-zuwa-kasashe/a-52146222' term='Corona'>
Sama da mutane dubu daya ne hukumomin lafiyar kasar ta China suka tabbatar da cewar, sun kamu da wannan cuta da a yanzu haka ke kara bazuwa zuwa kasashen da ke yankin Asiya da ma kuma Turai, ciki har da Faransa.
Cutar Corona dai ta yi wa duniya dirar mikiya, da a yanzu haka ya tilasta kwararru a fannin kula da lafiya da likitoci daukar mataki na gano yadda za a shawo kanta.
A cewar shugaba Jinping dai, rai nada matukar muhimmanci. Dalili kenan da ya sa ake daukar matakan gaggawa da zarar an samu barkewar annoba, tare da daukar matakan shawo kanta, kamar yadda masani kan cututtuka masu yaduwa a birnin London Dr Adam Kucharski ya yi karin haske:
Shugaba Xi Jinping na China
"A gaskiya a kowace rana muna kara ilimantuwa, kasancewar har yanzu ana lalube ne cikin duhu dangane muhimman abubuwan da ya dace a sani kan yadda wannan cuta take yaduwa. Kwayoyin cutar na bukatar akalla kwanaki 3-6 a jikin mutum, hakan ne zai kawo jinkiri wajen bayyanar alamunsa. Alal misali idan mutum na dauke da kwayoyin cutar kuma yana balaguro, zai dauke shi mako guda kafin alamomi su fara bayyana, kuma lokacin ne za a iya sani".
Masu fada aji na gwamnatin Chinar dai sun gudanar taro a jiya Asabar, biyo bayan umurnin majalisar mulkin kasar kan bukatar girka na'urorin nazarin yanayin jikin bil'adama a dukkan filayen jiragen sama da na kasa. Kama da wannan rana ta Lahadi a haranta zirga zirgar bas bas na Fasinja shiga ko kuma fita da birnin dake zama fadar gwamnati
Lei Haichao, shi ne darectan hukumar kula da lafiya a birnin Beijing:
"Hukumomin birane da gundumomi sun kafa tawagar jami'an da zasu dauki nauyin kulawa da lamarin. An kuma zabi manyan asibitotoci guda uku da zasu taimaka. Ana bada horo na musamman daura da daukar matakan jinya. Muna amfani da tsarin kula da lafiya na Chinese a gargajiyance da kuma na bature. Mun kebe cibiyoyin kula da guda 101, da sashin kula da zazzabi mai tsanani, tare da baiwa marasa lafiya da ke da fama da zazzabi shawarwari".
Cibiyar binciken cutar Corona na Jamus
A yanzu haka dai gwamnati kasar China ta kara zuba kudi a Wuhan, da karin jami'an kiwon lafiya 1,200 da ke cikin shirin kota kwana a wannan karshen makon, wanda ke zuwa daidai lokacin da hukumar lafiyar kasar ta sanar da mutuwar mutane sama da 40 biyo bayan kamuwa da annobar cutar Corona.
Ya zuwa yanzu dai kasashen da cutar ta bulla sun hada da Malasiya da Japan da Koriya ta Kudu sai Taiwan da Thailand da Vietnam da Saudi Arabia da Singapore da Amurka da Australiya da Macau dake karkashin ikon China.
Kwamissionar lafiya ta Tarayyar Turai Stella Kyriakides ta kira taron wakilan hukumomin lafiya na EU a gobe Litinin domin tattauna matakai kan cutar, bayan bullarsa a kasar Faransa. ))
</doc>
<doc docid='dw_52122646' lang='hau' type='mono' source='https://www.dw.com/ha/ha/an-soke-bikin-sabuwar-shekara-a-sakamakon-annobar-corona-virus/a-52122646' term='Corona'>
Gwamnatin Chaina ta soke kasaitaccen bikin sabuwar shekara da aka saba gudanarwa a sakamakon bullar cutar Coronavirus da ake ta fadi tashin ganin an shawo kanta. A wannan Alhamis gwamnati ta sanar da soke bikin bayan da aka kwashi kwanaki ana kokarin ganin an shawo kan cutar.
Chaina ta dauki kwararran matakai na hana zirga zirga musanman na jirage da duk wasu taruka a sassan kasar bayan da cutar ta kama mutum sama da dari hudu, mutum goma sha bakwai ne aka tabbatar da sun mutu a sakamakon cutar ta Corona mai saurin kisa.
</doc>
<doc docid='dw_18657010' lang='hau' type='mono' source='https://www.dw.com/ha/ha/cutar-corona-na-kara-kamari-a-saudiyya/a-18657010' term='Corona'>
Hukumomin kiwon lafiya a kasar Saudiyya sun bada sanarwar samu karin wasu mutane 50 da suka kamu da cutar matsalar nunfashi ta Corona a kasar a cikin wannan wata na Ogusta kadai. Hukumomin kasar ta Saudiyya sun ce a ranar Larabar jiya kadai an samu mutane 10 da suka kamu da wannan cuta. Yaduwar wannan cuta ta Corona dai ya zo ne a daidai lokacin da kasar ta Saudiyya ke shirin soma karbar bakunci miliyoyin maniyata da za su je domin sabke faralin shekarar bana.
A shekara ta 2012 ne dai wannan cutar matsalar nunfashi mai saurin kisa ta Corona ta bayyana a kasar ta Saudiyya inda ta yi sanadiyyar mutuwar mutane da dama. Mutane kimanin 800 ne wannan cuta ta hallaka a duniya baki daya tun bayan bullowarta ta farko a shekara ta 2002.
</doc>
<doc docid='dw_18520583' lang='hau' type='mono' source='https://www.dw.com/ha/ha/cutar-corona-ta-kashe-wani-mutun-a-jamus/a-18520583' term='Corona'>
A kasar Jamus hukumomin kiwon lafiya sun tabbatar da mutuwar wani dattijo dan shekaru 65 da haihuwa a sakamakon kamuwa da cutar nan ta matsalar nunfashi da ake kira Corona. Hukumomin kiwon lafiyar kasar ta Jamus sun ce mutumin wanda ya rasu tun a ranar 6 ga watan Yuni a wani gidan asibitin yammacin kasar ya kamu da cutar ne lokacin wani balaguro da ya yi a kasashen Larabawa inda ya ziyarci wata kasuwar dabbobi.
Hukumomin lafiyar kasar ta Jamus sun ce sun dauki matakin gudanar da binciken lafiyar mutane kimanin 200 da suke da mu'amala da shi lokacin kamuwarsa da cutar kafin a kwantar da shi kuma binciken ya nunar da cewa ba dayansu da ya kamu da cutar.
Kawo yanzu dai wannan cuta ta Corono wacce ke halaka kashi 35 daga cikin 100 na wadanda suka kamu da ita a cewar hukumar lafiya ta duniya, ba ta da wani magani. Mutane sama da 400 ne ta hallaka kawo yanzu a kasashen Saudiyya da Koriya ta Kudu.
</doc>
<doc docid='dw_18383755' lang='hau' type='mono' source='https://www.dw.com/ha/ha/takaitaccen-tarihin-oluyemi-osinbajo/a-18383755' term='Corona'>
An haifi Osinbajo ne ranar takwas ga watan Maris a shekarar 1957 a wani asibiti mai suna Creek Hospital da ke jihar Legas a Najeriya. Ya fara makarantar firamare a Corona Primary school daga shekara ta 1969 zuwa 75 daga nan kuma ya tafi makarantar sakandare ta Igbobi dake Yaba a Legas daga nan ne kuma ya tafi jami'ar Legas inda ya sami digiri a fannin shari'a wanda ya ba sa damar zama lauya, amma bai tsaya nan ba sai ya tafi landan inda ya sake samun digirin digir-gir daga jami'ar da ake kira London School of Economics
Osinbajo ya fara aiki ne a shekarar 1979 lokacin da ya bautar kasa ko kuma NYSC yadda aka fi saninshi a Najeriya, a jihar Bendel na wancan lokacin kafin raba ta gida biyu zuwa jihohin Edo da Delta. Daga nan ne kuma ya dawo Legas inda jami'ar ta Legas ta dauke shi a matsayin daya daga cikin manyan mallamai a sashen shari'a.
Yana cikin wannan aiki, ya sami mukamin mai baiwa antoni janar ko kuma ministan shari'a na kasa Bola Ajibola wanda ya kasance a wannan mukamin daga shekarar1988 zuwa 1992. Bayan nan ne a shekarar 1997 ya zama farfesa na shari'a kuma ma ya kasance a majalsai zartarwar jihar ta Legas inda aka ba shi mukamin kwamishanan shari'a a jihar.
Wuraren da Osinbajo ya yi aiki
Ya yi aiki a matsayin babban lauya a wani kamfanin lauyoyi mai suna Simmons and Cooper, daga nan shi da wasu sao'insa suka bude nasu mai suna Osinbajo, Kukoyi & Adokpaye.
Osinbajo na da son da'a
Ba a matakin kasa kawai Osinbajo ya yi aiki ba, shi mamba ne na kungiyar lauyoyi ta kasa da kasa, kuma bacin haka, ya yi aiki da sashen shari'a na ofishin Majalisar Dinkin Duniyar da ke aiki a Somaliya, sannan kuma ya kasance a kwamitin da babban sakataren Majalisar Dinikin Duniya ya girka a shekara ta 2006 na tabbatar da da'a tsakanin duk ma'aikatanta da ke aiyyukan wanzar da zaman lafiya a kasashen duniya.
Shigar Osinbajo siyasa
Ya fara shiga siyasa ne a shekara ta 2013, inda ya shiga jam'iyyar APC, kuma daga shigansa, aka ba shi nauyin jagoran wadanda zasu zana kudurorin jam'iyya wanda da ya kai su ga wallafa abin da suka kira taswirar hanya, ta gina sabuwar Najeriya. Kuma ranar 14 ga watan Dismeban shekara ta 2014 zababben shugaban kasa Janar Muhammadu Buhari ya bayyana shi a matsayin abokin takararsa.
'Yan takaran sun sami goyon baya sosai daga jama'a
Osinbajo mutun ne wanda ya kware wajen magana a gaban jama'a, yana da irin salon maganar da ke jan hankalin mutane kwarai da gaske kuma ya sami kyaututtuka da dama a wannan fannin, da ma sauran fannonin da suka hada da harshen Ingilishi da tarihi. Ya wallafa kasidu da dama kuma ya bayar da gudunmawa ga dimbin litattafan da aka wallafa.
Mutun ne mai son da'a
A yanzu haka yana kan kwamitin tabbatar da da'a a bankin raya Afirka, kuma tare da hadin kan shi ne aka girka wata kungiyar mai suna Integrity wadda ke yaki da cin hanci da rashawa. Haka nan kuma shi Fasto ne a cocin Redeemed kuma a wannan bangaren ma shi ta mai dakinsa Dolapo sun kirkiri wata kungiya mai tabbatar da da'a a addini.
Matarsa Dolapo, jika ce ga daya daga cikin shugabanin Najeriya da ake karramawa sosai, wato Cif Obafemi Awolowo, kuma Allah ya albarkaci aurensu da 'ya'ya uku.
</doc>
<doc docid='dw_45092773' lang='hau' type='mono' source='https://www.dw.com/ha/ha/kwaskwarima-ga-aikin-rundunar-sars-a-najeriya/a-45092773' term='SARS'>
Babu zato ba kuma tsammani wani umarnin shugaban Tarayyar Najeriyar da ke riko Farfesa Yemi Osinbajo ke neman kawo sauyi a cikin matsalar da ta dauki lokaci a harkar tsaron kasar. Kuma tuni rundunar 'yan sandan Najeriyar ta aiwatar da jerin matakai da nufin sauyin fuska ga rundanar yaki da fashi da makamin wato SARS da ta dauki lokaci tana fuskantar adawa daga 'yan kasar da ke zargin ta da wuce gona da iri. Daga yanzun dai acewar wata sanarwar 'yan sandan Najeriyar za a dubi lafiyar kowane jami'in na FSARS ko bayan sauyin suna da ma tsarin gudunarwar na jami'an. 'Yan sandan sun kuma fitar da jerin lambobi ga mai bukata domin mika rahoton duk wani dan sandan SARS da ake zargi da cin zarafin 'yan kasa a ko'ina cikin Tarayyar Najeriyar.
Ya dai dauki zanga-zangogi a gari da ma shafunan sada zumunta da ma wani cikakken bincike a fannin kungiyar kare hakkin bil Adama ta duniya Amnesty International bisa ayyukan na SARS kafin kai wa ga matakin da ke ci gaba da jawo martani na 'yan kasa a ko'ina a halin yanzu. Isa Sunusi dai na zaman kakakin kungiyar Amnesty  din a Abuja kuma a fadarsa duk da cewar sun kai ga yabawa, amma kuma akwai bukatar hukunci kafin iya tabbatar da kai karshen cin zarafin da jami'an tsaron ke yi cikin kasar.
Kokarin kwantar da hankali ko kuma kokarin kai wa ga tabbatar da samun gyara dai, ga Fatima Abba Kaka da ke zaman daya a cikin 'yan fafutukar kai karshen SARS ta kafafen sada zumunta, al'ummar kasar ba sa bukatar jami'an tsaron SARS din a cikinsu a yanzu.
Siyasa ta shafa mansaleta a cikin rauni ko kuma iya kai wa ga tabbatar da samun sauyi dai, ga Dr Usman Bugaje da ke sana'ar ta siysa a kasar, ana da sauran aiki kafin iya kai wa ga tabbatar da samun mafita a cikin rikicin rashin kyau na makomar jami'an tsaro a Tarayyar Najeriyar.
</doc>
<doc docid='dw_2842454' lang='hau' type='mono' source='https://www.dw.com/ha/ha/rahotan-bincike-kan-illar-annobar-murar-tsuntsaye-a-duniya/a-2842454' term='SARS'>
Wani rahotan nazarin tattalin arziki daga kasar Australia a dangane da sakamakon bullar murar tsuntsaye,na bayyana irin dubban miliyoyin daloli da zaa asara tare da rayukan miliyoyin mutane.
Wannan rahoto daya fito daga cibiyar nazarin tsare tsaren na kasa da kasa dake Australia na nuni dacewa kimanin mutane million 140 ne zasu rasa rayukansu daga annobar wannan cuta,Rahotan dai yayi bayanin cewa cutar na iya kasancewa a matakai daban daban har guda hudu wadanda suka hadar da wanda zaizo a sawwake,kana madaidaici,da mai tsanani sai kuam mafi muni,dangane da amfani da sakamakon bincike da aka gudanar a baya kan barkewar cuttar SARs da kuma irin asaran tattalin arziki da akayi a Asia 2003.
Rahotan dai daya fito daga wannan cibiyar nazari mai zaman kanta na nuni dacewa zaa samu koma baya cikin ayyuka a kasashe daban daban ayayinda harkokin ciniki zasu kara tsananta tsada.
Bugu da kari kimanin mutane million 142.2 ne zasu rasa rayukansu ayayinda harkokin tattalin arziki zai durkushe musamman a kasashe matalauta da masu tasowa.
Rahotan ya bayyana cewa kasashen Sin da India da Indonesia ,sune zasu jin radadin wannan cutar,domin nan zaa fi mutuwa,koda yake idan aka hada kasashe matalauta baki daya,yawan wadanda zasu mutu daga annobar murar tsuntsaye zasu kai jimmlar dubu 330 zuwa million 33.
Bular murar mai sauki makamancin wanda ya barke a lardin hong kong a 1968-69,zai iya sanadiyyar rayukan mutane million daya da dubu 400.,da asarar dalan Amurka Billion 330.
Ayayinda mafi tsananin mura kamar wanda ya ritsa da Spain a shekarata 1918-19 wanda ya kashe mutane tsakanin million 20 zuwa 50 a duniya baki daya ,zaifi muni.
Ya zuwa yanzu dai, bincike na tabbatar dacewa kamuwa da kwayar cutar murar tsuntsyen da ake kira H5N1 daga tsuntsu zuwa bildama abu ne mawuyaci,kodayake masana kimiya sun bayyana cewa murar tsuntsayen a hankali ta fara sajewa,kamar yadda ainihin mura kan yadu tsakanin jamaa,kuma idan har hakan ta kasance to babu shakka zata fara yaduwa daga mutum zuwa mutum.
Ya zuwa yanzu dai cutar murar tsuntsayen ta kashe mutane 91 da bullarta a 2003 a yankin Adia,kuma tuni ta yadu zuwa wasu sassan turai da tarayyar Nigeria a Afrika.
Rahotan dai ya yi nuni dacewa kamar sauran annobar da suka bulla a karnoni guda 3 a baya,murar tsuntsayen dai bisa dukkan alamu ta samo tushe ne daga kasashen Sin da Rasha da sauran yankin Asia.
Dalili kuwa dayasa aka danganta wannan da Asia ,da kuma kasancewa inda zatafi barna,shine sakamakon yawan mutane da kuma harkokin kiwo ,musamman na aladu da agwagi.
</doc>
<doc docid='dw_2846527' lang='hau' type='mono' source='https://www.dw.com/ha/ha/noma-da-takin-gargajiya-na-karafarin-jini/a-2846527' term='SARS'>
A wani sabon faifai, akan harkokin noma, yanzu, ana bukatar manoma, su fuskanci, noma, na shuke-shuken da za’a iya sarrafasu, a masana’antu, domin samun ababen da suka hada da makamashi, dasu kayan roba, da igwai, dasu tufafi, da magunguna wadanda, ake samu daga albarkatun danyen mai, a yanzu.
Anyi nuni da cewar, noma, a wannan fannin, zai kawowa, manoma, samun riba, mai dama. Sannan kuma zai, kawar da dogaro, da akeyi, akan man fetur, a halin yanzu, wajen samun wadannan bababen.
An bayyana cewar, ana iya wayar gari, wata rana, mai, ya kare, a duniya.
Wani manomi, kuma dan kasuwa, akan noman wadannan kayan anfanin gonar, da ake bukatar a koma, noma akansu, Clifford Spencer, dake Britaniyya, yace, a halin yanzu, an dage, a ko ina cikin duniya, ana ta samar da kayan aiki, a kan wannan fannin noman.
A can Uruguay, dai, an dage, akan wannan fannin noman, a inda ake shuka itatuwan da suke samar da takardu, a masana’antu. Kasar dai, nata samun riba mai dama, a wannan fagen, a halin da ake ciki.
Sauran kasashen dake wannan rukunin ma,na kasar Uruguay, sun dukufa, akan noma, a bisa wannan tafarkin, ta yadda aketa shuka, itatuwan nan,na dogon yaro, da spine.
A ko ina cikin duniya, dai, yanzu, ana ta dibar maka-makan filayen noma, domin samarda kayan gona, na sarrafawa, a masana’antu.
A fagen anfani da takin gargajiya, kuma, wajen noma,yanzu,na samun bunkasa a ko ina cikin duniyaYanzu dai,ana neman, irin wadannan kayan anfanin gonar, da ake anfani da takin gargajiya, na gida, wajen noman su.
Wannan nema, ya sanya, ake ta kara bunkasa noman, a bisa wannan fasalin, wanda yake kawo riba, mai dama.
A can Masar, da a sauran kasashen dake cikin Nahiyar Afrika, daman, an san wannan dubarar noman, ta anfani da takin gida.
A watan Satumba, ana shirin gudanar da taro, wanda yake shine irinsa na 6, a yankin Asia,wanda za’ayi, a kasar Korea Ta Kudu, akan kara habaka, wannan hanyar noman.
A can kasar Thailand dai, an shiga bayar da tallafi, ga manoma, a wannan fannin, domin kara habaka harkar.
Ana bukatar dai, a koma ne, akan anfani da takin gargajiya, maimakon, ambudawa shuka, magungunan kwari, da akeyi, wanda ke haddasa, wata ‘yar guba-guba, a cikin kayan anfanin gonar da aka samar, ta waccan hanyar, wadda ake kokarin kawar da ita, a halin yanzu,a harkokin noma, ta yadda za’a koma gargajiya.
A can kasar, Philippines, kuwa ma, wata mata da ake kira, Sonya Garcia, ta bude wani gidan abinci ne, inda take sayar da kayan anfanin gonar ta, da take nomawa, ta anfani da takin gargajiya. Wannan kuwa, yana kawo mata ciniki a cikin gida, da kuma, masu zuwa, neman irin wannan abincin, wadanda suke kai ziyara, a kasar. Yanzu haka, dai kasuwancin wannan matar, nata dada bunkasa, a inda takai ga, daukar ma’aikatan da take biyansu, albashi, mutane 40.
A can Singapore, ma, wata matar da ta sanya noma a bisa wannan tafarkin, a gaba, yanzu tana ta samun riba mai dama. Eng-Lim, dai, tare da mijinta, Lim Tian, sun dukufa, akan noma a gonarsu mai girman hekta, 2, wadda suka sama suna Green Circle Eco-Farm, inda suke noma ta anfani da takin gargajiya.
Jama’a dai, a halin yanzu, a ko ina cikin duniya, sunata neman, irin kayan gonar da aka noma, ta anfani da takin gargajiya, saboda samun karin lafiyar jiki, da kuma, kariya daga kamuwa da cututtuka, musanman, byan da aka samu bullar cutar SARS.
ABUBAKAR D. MANI
A wani sabon faifai, akan harkokin noma, yanzu, ana bukatar manoma, su fuskanci, noma, na shuke-shuken da za’a iya sarrafasu, a masana’antu, domin samun ababen da suka hada da makamashi, dasu kayan roba, da igwai, dasu tufafi, da magunguna wadanda, ake samu daga albarkatun danyen mai, a yanzu.
Anyi nuni da cewar, noma, a wannan fannin, zai kawowa, manoma, samun riba, mai dama. Sannan kuma zai, kawar da dogaro, da akeyi, akan man fetur, a halin yanzu, wajen samun wadannan bababen.
An bayyana cewar, ana iya wayar gari, wata rana, mai, ya kare, a duniya.
Wani manomi, kuma dan kasuwa, akan noman wadannan kayan anfanin gonar, da ake bukatar a koma, noma akansu, Clifford Spencer, dake Britaniyya, yace, a halin yanzu, an dage, a ko ina cikin duniya, ana ta samar da kayan aiki, a kan wannan fannin noman.
A can Uruguay, dai, an dage, akan wannan fannin noman, a inda ake shuka itatuwan da suke samar da takardu, a masana’antu. Kasar dai, nata samun riba mai dama, a wannan fagen, a halin da ake ciki.
Sauran kasashen dake wannan rukunin ma,na kasar Uruguay, sun dukufa, akan noma, a bisa wannan tafarkin, ta yadda aketa shuka, itatuwan nan,na dogon yaro, da spine.
A ko ina cikin duniya, dai, yanzu, ana ta dibar maka-makan filayen noma, domin samarda kayan gona, na sarrafawa, a masana’antu.
A fagen anfani da takin gargajiya, kuma, wajen noma,yanzu,na samun bunkasa a ko ina cikin duniyaYanzu dai,ana neman, irin wadannan kayan anfanin gonar, da ake anfani da takin gargajiya, na gida, wajen noman su.
Wannan nema, ya sanya, ake ta kara bunkasa noman, a bisa wannan fasalin, wanda yake kawo riba, mai dama.
A can Masar, da a sauran kasashen dake cikin Nahiyar Afrika, daman, an san wannan dubarar noman, ta anfani da takin gida.
A watan Satumba, ana shirin gudanar da taro, wanda yake shine irinsa na 6, a yankin Asia,wanda za’ayi, a kasar Korea Ta Kudu, akan kara habaka, wannan hanyar noman.
A can kasar Thailand dai, an shiga bayar da tallafi, ga manoma, a wannan fannin, domin kara habaka harkar.
Ana bukatar dai, a koma ne, akan anfani da takin gargajiya, maimakon, ambudawa shuka, magungunan kwari, da akeyi, wanda ke haddasa, wata ‘yar guba-guba, a cikin kayan anfanin gonar da aka samar, ta waccan hanyar, wadda ake kokarin kawar da ita, a halin yanzu,a harkokin noma, ta yadda za’a koma gargajiya.
A can kasar, Philippines, kuwa ma, wata mata da ake kira, Sonya Garcia, ta bude wani gidan abinci ne, inda take sayar da kayan anfanin gonar ta, da take nomawa, ta anfani da takin gargajiya. Wannan kuwa, yana kawo mata ciniki a cikin gida, da kuma, masu zuwa, neman irin wannan abincin, wadanda suke kai ziyara, a kasar. Yanzu haka, dai kasuwancin wannan matar, nata dada bunkasa, a inda takai ga, daukar ma’aikatan da take biyansu, albashi, mutane 40.
A can Singapore, ma, wata matar da ta sanya noma a bisa wannan tafarkin, a gaba, yanzu tana ta samun riba mai dama. Eng-Lim, dai, tare da mijinta, Lim Tian, sun dukufa, akan noma a gonarsu mai girman hekta, 2, wadda suka sama suna Green Circle Eco-Farm, inda suke noma ta anfani da takin gargajiya.
Jama’a dai, a halin yanzu, a ko ina cikin duniya, sunata neman, irin kayan gonar da aka noma, ta anfani da takin gargajiya, saboda samun karin lafiyar jiki, da kuma, kariya daga kamuwa da cututtuka, musanman, byan da aka samu bullar cutar SARS.
ABUBAKAR D. MANI
</doc>
<doc docid='dw_2843717' lang='hau' type='mono' source='https://www.dw.com/ha/ha/ayyukan-da-hukumar-zuba-jari-da-raya-kasa-ta-jamus-ta-yi-a-shekara-ta-2003/a-2843717' term='SARS'>

</doc>
<doc docid='dw_2843756' lang='hau' type='mono' source='https://www.dw.com/ha/ha/rahoton-karshemn-shekara-na-2003-na-hukumar-who/a-2843756' term='SARS'>
Bugu da kari rahoton na Who ya kuma kara da cewa kasashen da wannan cuta ta bula a cikin su da kuma basu da kyakkyawan tsarin inganta harkar lafiya sun kawowa hukumar matsala kwarai da gaske wajen dakile yaduwar wannan cuta a doron duniya baki daya. A wata sabuwa kuma hukumar ta Who ta kara da cewa, da ace cutar ta Sars ta samu gindin zama a wasu kasashe na Africa da basu da ingantaccen tsarin kiyopn lafiya da ba,a san yadda zata kasance ba,dangane da yadda cutar zata dinga yin fyadar yayan kadanya na rayukan bayin Allah a irin wadan nan kasashe. TO amma duk da haka a cewar hukumar ta Who ta hanyar mayar da hankali da kuma bincike bincike kwararrun likitocin hukumar sun samu galabar shawo kann wannan cuta data sako mutanen duniya a gaba. Har ila yau rahoton yayi karin haske da cewa ya samu darasi mai dinbin gaske dangane da ballewar wannan cuta,musanmamma daga watan Nuwanba na shekarar 2002 zuwa watan yuli na shekarar 2003,dangane da yadda ya kamata da dauki matakan rigakafi naci gaba da yaduwar cutar da kuma ma wasu cututtukan na daban dake barazana ga rayukan alummar duniya. A daya hannun kuma hukumar ta Lafiya ta duniya ta kuma yi karin haske tare da janyo hankulan gwamnatocin kasashe dasu lura da inganta kiyon lafiyar mutanen kasashen su tare da tsabtace muhalli,don yin hannun riga da ire iren wadan nan cututtuka na zamani. A karshe rahoton ya nunar da cewa hukumar Ta Who zataci gaba da gudanar da bincike dangane da yadda za,a kawo karshen wannan cuta a doron kasa baki daya tare da wasu cututtukan dake kawo baraza ga rayuwar bil adama.
</doc>
<doc docid='dw_2846590' lang='hau' type='mono' source='https://www.dw.com/ha/ha/ofishin-kididddiga-na-tarayya-ya-buga-wasu/a-2846590' term='SARS'>

</doc>
<doc docid='dw_52575150' lang='hau' type='mono' source='https://www.dw.com/ha/ha/riga-kafin-kamuwa-da-cutar-coronavirus/a-52575150' term='MERS'>
Cutar Coronavirus wacce ake kira da sunan Mers kwayoyin cuta na numfashi an fara ganota ne a shekara ta 2012 a Saudiyya, wanda a lokacin ta bazu a cikin kasashe 27. Kafin a baya-baya nan ta yi mummunar barna a China inda sama da mutum dubu suka rasa rayukansu, yayin da ta bulla a Italiya da Faransa da Jamus da ma Najeriya. Cutar tana daga cikin rukunin kwayoyin cuta na numfashi kamar SAS wacce kafin ta yadu ga dabobi ta bazu a cikin sahun tsuntsaye irinsu jemage. Likitoci na yin gargadin cewar babban riga kafi na kamuwa da cutar shi ne kula da wanke hannu da kuma saka takunkumi na kare fuska. Cutar tana da alamu iri daya da murar sai dai a cikin lokaci guda tana iya yin muni ta kai ga yin kisa don haka likitoci na yin gargadi ga matafiya, idan an je an dawo a rika yin gwaji na kiwon lafiya. Masu kiwon dabobi da jami'an da ke aiki a mayakan ya zama wajibi su rika yin hattara wajen daukar matakan riga kafi a cewar likitocin.
</doc>
<doc docid='dw_18495718' lang='hau' type='mono' source='https://www.dw.com/ha/ha/cutar-mers-ta-sa-an-rufe-makarantun-koriya-ta-kudu/a-18495718' term='MERS'>
Darururuwan makarantu ne a ka rufe a kasar Koriya ta Kudu a ranar Alhamis din nan yayin da jami'an kasar suka himmatu wajen rage fargaba da dimuwa da al'umma suka tsinci kansu bayan barkewar kwayoyin cutar MERS mai alaka da numfashi, inda tuni aka samu mutane 35 sun harbu da kwayoyin wannan cuta, biyu kuma sun rasu saboda ita, abin da ya jawo soke shirin zirga-zirgar jirage da sauran ababan hawa.
Fiye da makarantu 700 ne aka rufe tun daga matakin makarantun rainon kanan yara zuwa kwalejojin ilimi, tun bayan barkewar wannan cuta a kasar bayan kasar Saudiyya.
A cewar ma'aikatar lafiya ta kasar Koriya ta Kudu a ranar Alhamis din nan an kara samun mutane biyar da suka kamu da cutar, abin da ya sanya adadadin wadanda suka kamu ya kai mutane 35.
A karon farko dai, da aka samu wannan cuta ta MERS mai nasaba da nimfashi, na zama ranar 20 ga watan Mayu inda aka sami wani mutum dan shekaru 68 da haihuwa ya kamu da cutar bayan ya dawo daga kasar Saudiyya.
Tun daga wancan lokaci ne aka kebe mutane kimanin 1,660 da ake zargin sun yi alaka da masu cutar dan yin nazari ko sun harbu da kwayoyin ta.
</doc>
<doc docid='dw_17713155' lang='hau' type='mono' source='https://www.dw.com/ha/ha/gargadi-kan-aikin-hajji-bana/a-17713155' term='MERS'>
Kungiyar kula da lafiya ta duniya, wato WHO, ta nuna damuwar kan cutar mura da ake kara samun ta a kasar Saudiyya, inda kungiyar ta lafiya ta ce hakan wani abun damuwa ne musamman ga wadanda ke shirin zuwa hajjin bana. A cewar hukumomi, kawo yanzu mutane 800 suka kamu da wannan cutar, kana daga cikinsu kimanin 300 sun mutu. Akasarin wadanda cutar ta shafa, suna kasa mai tsarki ne. Cutar wanda aka sani da MERS a takaice, ta na jawo katsewar numfashi, kuma ta na sa mura da zazzabi da nimoniya. A yanzu haka bayan kasar Saudiyya inda cutar ta fara barekewa, ta kuma bazu zuwa kasashe makobta da Turai da Amirka.
Mawallafi: Usman Shehu Usman Edita: Umaru Aliyu
</doc>
<doc docid='dw_52755863' lang='hau' type='mono' source='https://www.dw.com/ha/ha/rashin-tabbas-game-da-siyasar-sudan-ya-dauki-hankalin-jaridun-jamus/a-52755863' term='ebola'>
Jaridar Die Tageszeitung ta yi tsokaci kan harin da aka kai kan Firaministan Sudan Abdallah Hamdok tana mai cewa harin da bai yi nasara ba da aka kai wa Firaministan na Sudan na nunawa karara cewa akwai rashin tabbas a wannan lokaci da ake kokarin kai kasar ga tsarin mulkin dimukuradiyya. Shaidun gani ido sun ce wani bam ya fashe a kan wata gada daidai lokacin da ayarin motocin Firaministan suka tinkari wajen. Bam din ya lalata motoci da dama an kuma yi harbe-harbe amma babu abin da ya taba lafiyar Firaminista Abdalla Hamdok, wanda ma ya tabbatar da cewa yunkurin kisan nasa ba zai sa ya yi kasa a gwiwa ba a matakan da ake dauka don kawo sauyi a kasar ta Sudan. Ko da yake ba a san masu hannu a harin ba amma kungiyar kwararrun ma'aikata da ta taka rawa a zanga-zangar da ta yi sanadin kawo karshen mulkin Omar al-Bashir ta ce a fili yake yunkurin wani kokari ne na dakatar da juyin juya halin da kasar ke ciki.
Wajen da aka kai wa Firaministan Sudan hari
Ita ma jaridar Neues Deutschland ta yi sharhi kan batun na Sudan tana mai cewa Sudan na cikin wani wadi na tsaka mai wuya inda a karshen shekara rundunar sojin kasar za ta mika ragamar mulki gaba daya ga farar hula. Saboda haka abin da ya faru a ranar Talata ka iya zama wata makarkashiya da makiyyan Hamdok suka kulla don jefa kasar cikin rudani ta yadda watakila sojoji za su iya amfani da wannan dama don ayyana dokar ta-baci. Jaridar ta ce da wuya a iya yin hasashe ko gwamnatin wucin gadin za ta wanye lafiya har a kai ga kafa sahihin tsari na dimukuradiyya. Ta ce dole sai an magance wasu kalubale a cikin watanni masu zuwa kafin mulki ya fita hannun sojin kasar.
An sallami majiyancin Ebola na karshe a kasar Kwango
Daga batun siyasa sai na kiwon lafiya, inda jaridar Frankfuter Allgemeine Zeitung ta ce a birnin Beni na kasar Jamhuriyar Dimukuradiyyar Kwango an sallami mai jinya na karshe daga cibiyar kula da masu cutar Ebola. Jaridar ta ce wannan labari ne mai dadin ji kasancewa an kai mataki nakarshe a kan cutar wace ta addabi kasar a shekarun baya-bayan nan. Sai dai hakan na zuwa ne daidai lokacin da duniya ke fama da annobar cutar Coronavirus. Jarida ta kara da cewa za a ci gaba da tsare mutane 46 da suka yi hulda da majinyacin da aka sallama, domin sa ido a kansu. Za a iya ayyana kawo karshen cutar ta Ebola a hukumance idan aka kwashe kwanaki 42 ba tare da an samu wani da ya harbu da ita ba.
</doc>
<doc docid='dw_52382172' lang='hau' type='mono' source='https://www.dw.com/ha/ha/shirin-mika-tsohon-shugaban-kasar-sudan-omar-al-bashir-a-gaban-kotun-icc-ya-dauki-hankalin-jaridun-jamus/a-52382172' term='ebola'>
Da farko jaridar Die Tageszeitung cewa ta yi gwamnatin Sudan na da niyyar shiga tattaunawa da 'yan tawayen yankin Darfur sannan lokaci guda ta yanke shawarar mika tsohon shugaban mulkin kama karya Omar al-Bashir ga kotun duniya da ke The Hague. Jaridar ta ce a shekarar 2009 kotun ta ba da sammacin kame al-Bashir bisa zargin kisan kiyashi da aikata laifin yaki da cin zarafin dan Adam musamman a yankin Darfur yammacin kasar ta Sudan, amma ya musanta wannan zargi. Sai dai yanzu kofa ta bude ta gurfanar da shi gaban kotun. Jaridar ta ce an kuma samu ci-gaba a lokacin wani taro tsakanin gwamnatin rikon kwarya da kungiyoyin 'yan tawaye musamman na Darfur. Tun a bara aka fara maganar kawo karshen rikice-rikice a kasar, abin da ya kai su ga fara zaman tattaunawa a Juba babban birnin kasar Sudan ta Kudu. Dan kama karya zai gurfana gaban kotu wannan shi ne taken labarin jaridar Der Tagesspiegel, wadda ta kara da ba hujjojin da suka sanya sojin Sudan za su mika al-Bashir. Ta ce ko shakka babu sojin Sudan sun dauki gagarumin mataki da ke nuni da sauyin tunanin hafsoshin sojin a kan batun al-Bashir da aka hambarar da gwamnatinsa cikin watan Afrilun shekarar 2019. Jaridar ta ce matakin na da nasaba da zaman tattauna batun zaman lafiya tsakanin gwamnatin Sudan da kungiyoyin tawaye da dama na yankin Darfur, kuma daya daga cikin buktaun 'yan tawayen shi ne a mika al-Bashir ga kotun ta ICC. Ko da yake ba a bayyana ranar da za a tasa keyarsa ba amma masharhanta na ganin sai bayan an kammala tattaunawar zaman lafiya.
Akwai bukatar daukar matakai na kirki wajen yaki da ta'addanci a yankin Sahel
Ana bukatar gagarumin shiri a yaki da ta'adda a yankin Sahel, inji jaridar Neue Zürcher Zeitung a sharhin da ta yi kan rikicin 'yan ta'adda a kasashen yankin Sahel. Ta ce ra'ayin masana a yankin ya zo daya cewa rikicin yankin na Sahel na barazanar kara tabarbarewa duk da kara yawan dakarun da Faransa ta yi. Jaridar ta kara da cewa kudurin da shugaban Faransa Emmanuel Macron da takwarorin aikinsa na kasashen Burkina Faso, Mali, Mauritaniya, Nijar da Chadi da suka yi wani taro a garin Pau na kasar Faransa a ranar 13 ga watan Janeru da ya gabata, suka dauka na karfafa hadin kan ayyukan soji ba zai wadata a karya lagwan ayyukan ta'addancin da suka zama ruwan dare a yankin. Dole sai manyan kasashen duniya musamman na Turai sun ba da gagarumar gudunmawa tare da shiga gdan-gadan cikin lamarin, matukar ana son a ga bayan 'yan ta'adda a yankin. Wani muhimmin abu kuma shi ne a inganta halin rayuwar al'ummomin yanki a dukkan bangarori na rayuwa.
Nahiyar Afirka na kokarin daukar matakai hana shigar cutar Coronavirus a nahiyar
A karshe sai jaridar Die Tageszeitung da ta yi tsokaci kan matakan da kasashen Afirka ke dauka na hana cutar Coronavirus shiga nahiyar, tana mai cewa tun lokacin da aka yi fama da cutar Ebola a Jamhuriyar Dimukuradiyyar Kwango aka san yadda ake auna zafin jikin matafiya da ke sauka a filayen jirgin saman gabashin Afirka. Ta ce tun kafin a tambayi fasfo dinsu, ana bukatar matafiya su amsa tambayoyi inda suka fito, ko sun ziyarci Chaina cikin watanni biyu da suka wuce, ko suna da alamun zafin jiki ko tari?
</doc>
<doc docid='dw_51548937' lang='hau' type='mono' source='https://www.dw.com/ha/ha/kyanda-ta-kashe-dubban-rayuka-a-kwango/a-51548937' term='ebola'>
Hukumar ta lafiya ta danganta karancin alluran riga kafi da kuma abinci a matsayin manyan dalilan da suka taimaka wa karuwar mace-macen a Jamhuriyar Dimukuradiyyar Kwangon.
Abin kuma ya fi shafar mazauna arewacin lardin Kivu ne da ke fama da matsalar Ebola. Akwai mutane sama da miliyan biyu da ke bukatar alluran na riga kafi a yankin.
Sai dai aikin na fuskantar matsaloli a yankin saboda hare-haren da ake kaiwa kan jami'an lafiya da kuma na agaji.
</doc>
<doc docid='dw_51443302' lang='hau' type='mono' source='https://www.dw.com/ha/ha/wani-sabon-hari-na-yan-tawaye-ya-hallaka-mutane-da-dama-a-kwango/a-51443302' term='ebola'>
Wani jami'i a gabashin jamhuriyar Dimukuradiyyar Kwango ya ce fiye da mutum 12 'yan tawaye suka kashe a wani sabon hari da suka kai kusa da birnin Beni, inda a wannan mako mazauna suka farma wani sansanin Majalisar Dinkin Duniya don neman a ba su kariya.
Kantoman yankin Beni, Donat Kibwana ya ce an kai harin ne a cikin dare a garin Oicha. Ya zargi 'yan tawayen kungiyar Allied Demorcatic Forces da ke da sansanin a kasar Yuganda da kai harin.
Fiye da mutane 1500 'yan tawaye suka kashe a tsukin shekaru hudu a ciki da wajen birnin Beni.
A wani labarin kuma Hukumar Lafiya ta Duniya ta ce fiye da mutum 5000 cutar kyanda ta yi sanadin ajalinsu a Jamhuriyar Dimukuradiyyar Kwango a wannan shekara. Adadin dai ya ninka har sau biyu a kasar da ke fama da annobar Ebola.
Hukumar ta WHO ta ce lamarin a Kwango shi ne mafi muni a duniya baki daya, inda kawo ranar 17 ga watan nan na Nuwamba aka yi rajistar mutum fiye da dubu 250 da suka kamu da kyanda yayin da 5110 suka rasu sakamakon cutar.
</doc>
<doc docid='dw_51420760' lang='hau' type='mono' source='https://www.dw.com/ha/ha/kwango-jamian-lafiya-na-fuskantar-barazana/a-51420760' term='ebola'>
Hukumar Lafiya ta Duniya wato WHO ta ce, ta kwashe ma'aikatanta da ke aikin bayar da riga-kafin cutar Ebola a yankin Beni na Jamhuriyyar Dimokradiyar Kwango bayan da aka fuskanci barazanar da rayuwarsu ke ciki na tsaro. An gaggauta amfani da wani karamin  jirgin sama a aikin kwashe ma'aikatan su 49 daga garin zuwa birnin Goma ne daren jiya Litinin.
Hukumar dai ta yi gargadin halin da za a sami kai ciki, muddun matsalar tsaro ta ci gaba da haifar da tsaiko ga aikin dakile cutar mai saurin kisa, inda ta nemi a yi hattara.
Yankin na Beni na daya daga cikin yankunan Jamhuriyyar Kwango da ke fama da tsananin rashin tsaro amma kuma ke fama da annobar cutar Ebola. A baya-bayan nan, fararen hula kusan saba'in da bakwai aka kashe a wani hari da aka kai a  farkon wannan watan na Nuwamba. An kiyasta cewa, cutar ta Ebola ta lakume rayukan mutum sama da dubu biyu.
</doc>
<doc docid='dw_51171714' lang='hau' type='mono' source='https://www.dw.com/ha/ha/jamus-sharhin-jaridu-kan-afirka/a-51171714' term='ebola'>
Zamu shirin da labarin da jaridar Neue Zürcher Zeitung ta rubuta mai taken "Matakin yaki da 'yan simoga ya jefa Jamhuriyar Benin cin tsaka mai wuya".
Jaridar ta ci gaba da cewar Najeriya da ke da yawan al'umma a nahiyar Afirka, ta rufe kan iyakokinta domin hana shigo da kayayyaki kasar ba bisa ka'ida ba, sai dai hakan ya jefa Benin da ke makwabtaka cikin mawuyacin hali.
Semeborder kamar yadda ake kiran mashigin da ke tsakanin kasashen biyu dai, na daya daga cikin manyan wuraren hada-hadar kasuwanci a nahiyar Afirka. Daruruwan manyan motoci ne ke ketarewa ta wannan hanyan a kowacce rana, a yayin da dubban 'yan kasuwa ke safarar kayayyakinsu cikin kananan motoci ta wannan hanyar. Masu hada-hadar canji daga bangarorin kasashen biyu na cin gajiyar wannan shige da fice da ke gudana.
Sai dai duk wannan ya tsaya cak sama da watanni biyu da suka gabata. A ranar 20 ga watan Augusta ne dai  Najeriyar ta sanar da rufe kan iyakonkinta da sauran makwabtanta na kasashen yammacin Afirka tare da haramta safarar kayayyaki zuwa cikin kasar.
Kasashen Nijar da Chadi da Kamaru suma sun shiga cikin mawuyacin haliN, amma Jamhuriyar Benin ta fi zama cikin ukuba, kasancewar tashar jiragen ruwa da ke Kotono, na zama babbar cibiyar hada-hadar kasuwanci da shigo da kayayyaki.
Bincike kan Ebola a Jamhuriyar Dimukuradiyyar Kwango
Ita kuwa jaridar die tageszeitung sharhi ta rubuta game da halin da ake ciki a Jamhuriyar Dimukuradiyyar Kwango mai taken" Raguwar cutar Ebola, karuwar yake-yake". Jaridar ta ce, a yanzu haka cutar Ebola ta fara kauracewa zuwa Ituri da ke yankin arewa maso  gabashin kasar, inda ake hakar ma'adanin tagulla.
Hukumar kula da lafiya ta duniya wato WHO, ta yi farin cikin sanar da cewar mutane 10 ne kacal suka kamu da cutar ta Ebola tsakanin makon karshe na watan Oktoba zuwa farko watan Nuwamba a Jamhuriyar Dimukuradiyyar Kwango. Yanzu haka dai a cewar hukumar babu barazanar yaduwar wannan muguwar cuta zuwa kasashen Yuganda da Ruwanda da ke makbtaka, sai dai fargabar ita ce yadda yaduwar cutar ke kaurace daga gundumar Kivu zuwa Ituri da ke arewaci, musamman saboda karancin kayayyakin more rayuwa da ma jami'an agaji a wannan yankin.
Kungiyoyi agaji na kokawa kan yadda jama'a suke ci gaba da yin gudun hijira a yankin na gabashin Kwango sakamakon karuwar fada tsakanin mayakan sa-kai da dakarun gwamnati.
Fari: Mutane da dabbobi na cikin tsaka mai wuya a kudancin Afirka
Ita kuwa Jaridar Berliner Zeitung tsokaci ta yi dangane da fari a yankin kudancin Afirka. Jaridar ta ce yanayin karancin ruwan sama a yankin Kudancin Afirka babbar barazanace ga rayuwar dan Adam da dabbobi.
"Victoria falls" inda ruwa ke kwararowa daga cikin duwatsu, wanda ke zama daya daga cikin wuraren al'ajabi na duniya, ya fara bushewa. A baya dai kana iya hangen ruwan daga nisan kilomita 30, sabanin yanzu.
Yankin kudancin Afirka mai kasashe 16, na fuskantar mafi munin fari a karon farko sama da shekaru 35. A cewar Margaret Malu da hukumar samar da abinci ta duniya, kimanin mutane miliyan 45 ne suke fuskantar barazanar yunwa cikin watanni shida masu zuwa, annobar da ke zama irinta na farko a tarihi.
</doc>
<doc docid='dw_50891482' lang='hau' type='mono' source='https://www.dw.com/ha/ha/kyautar-nobel-ga-abiy-a-jaridun-jamus/a-50891482' term='ebola'>
Jaridar Neue Zürcher Zeitung ta wallafa mai taken " Abiy Ahmed ya samu lambar yabo ta Nobel kan zaman lafiya, biyo bayan warware rikicin kan iyaka da Eritrea". Jaridar ta cigaba da cewar kwamitin da ke da alhakin bada lambar yabon kan zaman lafiya, ta zabi fraministan mai shekaru 43 da haihuwa a matsayin wanda ya lashe lambar yabon ta Alfred Nobel na wannan shekara ta 2019.
A birnin Oslo na kasar Norway, kakakin kwamitin Berit Reiss-Andersen ta ce, kwamitin ya karrama kokarin Abiy  saboda hobbasarsa kan tabbatar da zaman lafiya da hadaka na kasa da kasa. Inda ya cimma nasarar warware takaddamar da ke tsakanin Habasha da makwabciyarta watao Iritiriya.
A hirar ta da maneman labarai, Reiss-Andersen ta kara da cewayar ko shakka babu hannu daya baya daukar jinka, idan ana maganar cimma sulhu kan rikicin kan iyaka, wajibi ne sai daya bangaren ma ya amince kafina cimma sulhu. Sai dai fraiministan Habasha Abiy Ahmed ne kadai ya samu wannan karramawa. Sai dai babu masaniya dangane da ko za a gayyaci takwansa na Iritiriya a ranar 10 ga watan Disamba da za a bada  lambar yabona birnin Oslo.
Zaben kasar Mozambik ya ja hankalin a Jaridun Jamus
Malaman zabe a kasar Muzambik
A sharhinta na wannan makon jaridar die Tageszeitung sharhinta da ta rubuta game da zaben da aka gudanar a Mozambik, cewa ta yi sakamakon zaben da aka gudanar zai kasance zakaran gwajin dafin yarjejeniyar sulhu mai tangal-tangal da aka cimma tsakanin jam'iyyar da ke mulki ta Frelimo da babbar abokiyar adawarta da suka gwabza fada da ta rikide zuwa adawa watau Renamo.
Jaridar ta cigaba da cewar zaben ya kasance wanda aka yi shi a bude a tarihin kasar Mozmabik. Sai dai a a yayin da mutane miliyan 13 da suka yi rijistar kada kuri'unsu suka kama hanyar zuwa rumfuna dubu 20 da aka tanada, akwai fargabar shakku kan sahihancin sakamakon da zai biyo baya.
Ba wai shugaban kasar ne ke neman Ta-zarce kan mukaminsa a karon farko ba, amma har da 'yan majalisar kasa da ma gwamnonin gundumomi 10 da ke kasar ta Mozambik, bisa ga yarjejeniyar da suka cimma a baya bayannan a watan Agusta da bangaren adawa watau Renamo. Inda hakan ne zai baiwa Renamon damar samun manyan mukamai a cikin gwamnati.
Siyasa ta mamaye yaki da cutar Ebola
Jami'an kiyon lafiya na lura da Ebola Kwango
Jaridar Neues Deutschland labari ta buga dangane da yadda tsoma batun yaki da annobar Ebola cikin harkokin siyasa ya haifar da tafiyar hawainiya a yaki da cigaban yaduwar cutar a kasar Janhuriyar Dimukuradiyyar Kwango.
A cewar hukumar kula da lafiya ta Majalisar Dinkin Duniya kokarin da ake yi na dakile karuwar yadauwar cutar na fuskantar tafiyar hawainiya. Inda rikice-rikice da ma yadda lamura ke tafiya a sashin kula da lafiya a kasar ta Kwango na haifar da matsaloli.
A shekara ta 1976 ne dai annobar ta fara barkewa a yankin arewa maso yammacin kasar ta Kwango, cutar da ke yaduwa tsakanin jama'a ta hanyar zazzabi mai tsanani da gudawa, kuma idan yayi tsanani a fara fitar da jini ta gabobi.
A tsakanin shekara ta 2014-2016 cutar Ebola ta yadu kasashe da dama da suka hadar da yankin Afirka ta Yamma. tun daga watan Agustan 2018, sama da mutane dubu uku suka kamu, daga cikinsu sama da dubu biyu suka rasa rayukansu.
</doc>
<doc docid='dw_50701900' lang='hau' type='mono' source='https://www.dw.com/ha/ha/sharhin-jaridun-jamus-kan-nahiyar-afirka/a-50701900' term='ebola'>
Da jaridar Frankfurter Allgemeine Zeitung sharhin jaridun na wannan makon zai fara wadda ta yi sharhi mai taken cece-kuce kan mayar da ‘yan gundun hijirar Burundi gida daga kasar Tanzaniya. Ta ce a kwanakin baya ministan cikin gidan kasar Burundi Pascal Barandagiye ya yi nuni da cewa zaman lafiya da tsaro sun dawo a kasarsa saboda haka ‘yan kasarsa fiye da dubu 200 da ke gudun hijira a Tanzaniya za su iya komawa gida don radin kansu in kuma bukata ta kama ana iya tilasta musu komawa gida. Wadannan kalamai na ministan cikin gidan kasar Burundi kamar faduwa ce ta zo daidai da zama ga gwamnatin Tanzaniya, domin ba a jimaba kasashen biyu suka rattaba hannu kan wata yarjejeniya wadda ta tanadi fara mayar da ‘yan gudun hijirar gida a farkon watan nan na Oktoba, mutum 2000 kowane mako. Sai dai a cewar jaridar har yanzu ana samun tashe-tashen hankula a Burundi musamman kai hari kan ‘yan adawa da Shugaba Pierre Nkurunziza, sannan har yanzu rigingimun da ke zama musabbabin gudun hijirar suna ci gaba da wanzuwa a Burundi.
Chin hanci da rashawa a Kenya
Da take sharhi kan matsalar cin hanci da ke addabar kasar Kenya kuwa jaridar Neue Zürcher Zeitung ta ruwaito wani dan jarida mai binciken kwakwaf a Kenya John Githongo da ya yi kaurin suna wajen bankado badakalar cin hanci da rashawa na cewa yaki da cin da rashawa a kasarsa ya zama wani wasa na neman suna. Zragin na dan jaridar ya zo ne yayin da gwamnatin kenya ke shan yabo bisa aiwatar da manufofi managarta don yaki da cin hanci da rashawa. Jaridar ta ce ko shakka babu Shugaba Uhuru Kenyatta ya sanya batun yaki da matsalar cin hancin a sahun gaba su kuma hukumomin shari’a na ba da himma sai dai sau da yawa ba a kammala shari’o’in da ake wa wadanda ake tuhuma da aikata laifin cin hanci da rashawa a kasar. Jaridar ta ce hakan bai rasa nasaba da yadda cin hancin ya samu gindin zama a cikin hukumomin kasar.
Ebola na addabar Kwango
Har yanzu batun cutar Ebola a gabashin Jamhuriyar Dimukuradiyyar Kwango na ci gaba da daukar hankalin wasu jaridun Jamus. A wannan makon jaridar Die Tageszeitung ce ta ba da labarin wani tsohon Fasto na ‘yan sanda a Kwango wato Josué Kakule da yanzu haka yake amfani da babur dinsa yana kai masu cutar Ebola cibiyoyin jinya. Jaridar ta ce shi kansi kakule da a da bai yarda cutar ta Ebola yana mata kallon almara har sai da ya kamu da ita, yanzu shi ne kann gaba wajen wayar da kan jama’a cewa cutar fa tana nan. Fasto din wanda Allah Ya yi masa gyadar dogo ya warke da cutar, amma hukumar ‘yan da ta sallame shi daga aiki, yana sadaukar da ransa, jaridar ta kwatantashi da zama daya a cikin gwarzayen da a boye suke yaki da cutar Ebola a Kwango. Da baburunshi yake jigilar masu cutar zuwa cibiyoyin jinya domin suna tsoron shiga motocin daukar marasa lafiya, haka zalika hankali bai zuwa kann babur din balantana a kai masa hari. Yana daukar kwararan matakan kare kanshi wajen jigilar masu dauke da cutar.
</doc>
<doc docid='dw_50607411' lang='hau' type='mono' source='https://www.dw.com/ha/ha/jaridun-jamus-sun-yi-tir-da-sa-yara-aikin-soji/a-50607411' term='ebola'>
Jaridar Die Tageszeitung ta ce shirin wanzar da zaman lafiya a kasar Sudan ta Kudu ya ba da wani yanayi na shigar da kananan yara aikin soji inda dukkan bangarorin da ke yaki da juna ke kara yawan dakarunsu. Jaridar ta ce kamata ya yi a ce tuni an samu zaman lafiya a Sudan ta Kudu amma wanin binciken da Hukumar kare 'yancin dan Adam ta Majalisar Dinkin Duniya ya gano cewa kungiar 'yan tawaye da sojojin gwamnati na tilasta wa kananan yara daukar makami, yayin da wasu yaran ma don radin kansu suke shiga bangarorin da ke yakar juna. A cikin watan Nuwamba mai zuwa ya kamata shugaban kasar Sudan ta Kudu Salva Kiir da tsoho mataimakinsa kuma jagoran 'yan tawaye a yanzu, Riek Machar sun kafa gwamnatin rikon kwarya da za ta kai ga samun hadin kan kasa, kamar yadda yarjejeniyar zaman lafiya ta watan Satumban 2018 ta tanada. Amma maimakon zaman lafiya ta samu sai bangarorin da ke rikici da juna suna amfani da wannan dama suna kara yawan sojojinsu musamman ma kananan yara.
Yakin da cutar Ebola na fuskantar komabaya a Tanzaniya
Ebola ta yadu a Tanzaniya sakamakon sakacin mahukunta
An soki kasar Tanzaniya da rashin ba da cikakken hadin kai biyo bayan zargin bullar cutar Ebola, wannan shi ne taken sharhin da jaridar Der Tagesspiegel ta yi inda ta kara da cewa a ranar 8 ga watan nan na Satumba wata likita da ta yi balaguro a kasar Yuganda, ta rasu a birnin Dar Es Salam sakamakon wani zazzabi mai kama da cutar Ebola. Mutanen da suka yi hulda da likitar su ma sun kamu da rashin lafiya. Ko da yake mahukuntan kasar Tanzaniya sun ce ba wanda ya harbu da kwayar cutar Ebola. Amma Hukumar Lafiya ta Duniya WHO ta ce wasu rahotanni da ba na hukuma da ta samu a ranar 11 ga watan Satumba sun ce gwajin da aka yi likitar ya nuna ta kamu da Ebola. Sannan a ranar 12 ga Satumba WHO ta samu rahoton cewa an kwantar da wani dan shekara 27 asibiti a Dar Es Salam bisa zargin kamuwa da kwayar Ebola. Sai dai ma'aikatar kiwon lafiya ta Tanzaniya da ba ta taba yaki da barkewar Ebola ba ta musanta labarin. Ta kuma ki bukatar da WHO ta yi ta bincike a gwajin da ta yi duk da ka'idojin kiwon lafiya na duniya da suka tilasta yin haka. An dauki tsawon kwanaki hudu kafin mahukuntan Tanzaniya su mayar da martani ga bukatun WHO, duk da cewa tun wasu watanni ke nan a yankin kasashe makwabtan Jamhuriyar Dimukuradiyyar Kwango na cikin shirin ko ta kwana, inji jaridar. Ga shi kuma ana samun bullar cutar ta Ebola a wasu sabbin wurare a yankin.
Gwamnatin Macky Sall na sako-sako wajen aiwatar da dokoki
Ana samun kwan-gaba kwan-baya da dokoki a kasar Senegal
Ita kuwa jaridar Neues Deutschland a wannan mako ta leka kasar Senegal ne tana mai cewa ci-gaban kasar ya tsaya ne a kan takarda, inda ta ruwaito kungiyoyi masu zaman kansu suna sukar gwamnati da rashin aiwatar da muradu masu dorewa da gwamnati ta shigar da su cikin tsare-tsarenta na kasa. Jaridar ta ce daga shekarar 2015 Senegal ta kafa wata doka da ta haramta amfani da jakukunan leda, to amma har yau ba a aiwatar da ita ba. A ranar 20 ga watan nan na Satumba wato fiye da shekaru hudu bayan kafa waccan doka, ministan kula da ci-gaba mai dorewa ya yi alkawarin kafa sabuwar dokar haramta amfani da jakukunan leda da za ta fara aiki a karshen shekara. To sai dai ganin yadda aka kasa aiwatar da dokar farko ta shekarar 2015, a wannan karon ana saka ayar tambaya ko mahukunatn kasar ta Senegal da gaske suke, domin har yanzu ana rashin wani sahihin mataki daga bangaren gwamnati na wayar da kan jama'a game da dokar da ke da nufin kare muhalli.
</doc>
<doc docid='dw_50295123' lang='hau' type='mono' source='https://www.dw.com/ha/ha/gwamnatin-jamus-za-ta-taimaka-a-yaki-ebola/a-50295123' term='ebola'>
Gwamnatin Jamus ta ce za ta duba yiyuwar tallafawa jamhuriyyar Kwango, a yakin da take da cutar Ebola ne a yayin da Ministan harkokin wajen kasar Heiko Maas ya kai wata ziyara a yankin Goma. Mista Maas ya ce,  bai dace a ci gaba da zura ido ana kallo, ba tare da an dauki matakin taimaka ma kasar, don ganin ta shawo kan cutar da ke ci gaba da zama barazana ga rayuwar al'umma ba.
A wani lokaci a wannan Alhamis, ministan zai gana da Shugaban kasar Felix Tshisekedi a Kinshasa babban birnin kasar, inda za su tattauna batun karin tallafin. A baya can, Jamus ta tallafawa kasar da kudi fiye da dala miliyan hudu, a lokacin da aka ayyana dokar ta bacci kan cutar mai saurin kisa.


</doc>
<doc docid='dw_50139175' lang='hau' type='mono' source='https://www.dw.com/ha/ha/jaridun-jamus-sudan-da-kamaru-sun-dauki-hankali/a-50139175' term='ebola'>
A labarin da ta buga mai taken Sudan ta hau hanyar girke mulkin dimukuradiyya jaridar Die Tageszeitung ta fara ne da cewa: bayan kifar da gwamnatin shugaban mulkin kama karya, yanzu wata majalisa mai wakilai 11 za ta jagoranci kasar bayan kawo karshen zamanin al-Bashir. Ta ce bayan da a karshen makon jiya kawancen 'yan adawa da sojojin suka amince da yarjejeniyar raba madafun iko, a ranar Laraba aka rantsar da shugaban majalisar rikon kwarya, Janar Abdel Fatta al-Burhan, da ya rike madafun iko tun bayan hambarar da tsohon shugaban kasa Omar al-Bashir a cikin watan Afrilu da ya gabata.
Jaridar ta ce ba ta sauya zani ba a dangane da jagororin, amma sabon abu sh ne majalisar rikon da ke matsayin gwamnatin kasar a yanzu ta kunshi fararen hula shida ciki har da mace daya da kuma sojoji biyar da za su ja ragama tsawon watanni 21 sannan su mika wa farar hula su ma su nuna kamun ludayensu tsawon watanni 18, kafin a gudanar da zabuka. Jaridar ta yaba da wannan tsarin tana mai cewa ya hana a yi mummunar arangama tsakanin sojoji da 'yan adawa. Sai dai ayar tambaya a nan ita ce ko Janar-Janar din da suka kwashe shekaru 30 suna jan akalar kasar za su yarda su yi bankwana da madafun iko?
Tsohon Shugaba al Bashir a Kotu
Ita ma jaridar Berliner Zeitung ta yi tsokaci kan halin da ake ciki a Sudan din sai dai ta mayar da hankali ne kan shari'ar da aka fara yi wa tsohon shugaban kasa Omar al-Bashir a ranar Litinin da ta gabata, tana mai cewa zargin da ake masa shi ne na wawashe dukiyar kasa.
Daurin rai da rai ga 'yan aware wannan shi ne taken labarin da jaridar Süddeutsche Zeitung ta buga a tsokacin da ta yi na halin da ake ciki a yankin masu amfani da harshen Ingilishi na kasar Kamaru. Jaridar ta ruwaito wani lauyan kare hakkin dan Adam na cewa hukuncin daurin rai da rai a kurkuku da wata kotun soji da ke birnin Younde ta yanke wa mutane 10 da ke zama jagororin 'yan adawa bisa laifin aikata ta'addanci da ayyana 'yancin kan yankin da suka kira kasar Ambazoniya ba zai taba magance matsalolin Kamaru ba.
Jami'an tsaro a Kamaru
Tsawon shekaru al'ummar yankin na masu amfani da Ingilishi ke bore na adawa da mayar da su saniyar ware da gwamnatin tsakiya masu amfani da Faransanci ta yi, lamarin da ya janyo asarar rayuka kimanin dubu biyu sannan wasu rabin miliyan suka tsere daga yankunansu na asali. Ganin har yanzu rikicin ya ki ci ya ki cinyewa, kamata ya yi sassan biyu su nemi hanyoyin sasanta rikicin cikin lumana.
Har yanzu dai halin da ake ciki a gabashin Jamhuriyar Dimukuradiyyar Kwango musamman kan cutar Ebola na ci gaba da daukar hankalin jaridun Jamus. A sharhin da ta yi kan batun jaridar Frankfurter Allgemeine Zeitung cewa ta yi abokin gaba da na ba a ganinshi, sannan sai ta kara da cewa a yankin Arewa maso Gabashin Kwango likitoci na ci gaba da yaki da cutar Ebola, to sai dai ba kwayoyin cutar ne kadai ke da hatsari ba, ayyukan kungiyoyin 'yan tawaye a yankin na kara janyo babban cikas ga kokarin shawo kan annobar ta Ebola.
</doc>
<doc docid='dw_50058056' lang='hau' type='mono' source='https://www.dw.com/ha/ha/sharhunan-jaridun-jamus-kan-nahiyar-afirka/a-50058056' term='ebola'>
A wannan makon sharhin jaridun na Jamus kan nahiyarmu ta Afirka ya fara ne da jaridar Neue Zürcher Zeitung wadda ta duba cutar Ebola a gabashin Jamhuriyar Dimukuradiyyar Kwango inda ta fara da cewa gwajin magungunan jinya sun fara yin kyakkyawan nasara sai dai har yanzu hakan ba ya nufin kawo karshen annobar Ebola a gabashin Kwango. Jaridar ta ce bayan labarai marasa dadin ji game da cutar ta Ebola a makonnin baya-bayan nan, yanzu akwai dalili na kyakkyawan fata, sakamakon nasasar da aka fara samu karkashin matakan gaggawa na wani binciken kimiyya da aka gudanar kan majinyata kimanin 700 da aka ba su maganin cutar Ebola, inda biyu daga cikin magungunan suka yi tasiri ta yadda nan gaba za a iya amfani da su wajen jinyar masu cutar Ebola. Jaridar ta ce wannan ka iya yin tasiri sosai a yakin da ake yi da annobar Ebola da kuma watakila wata annobar da za ta iya barkewa nan gaba. Sai dai duk wata alamar nasara da magungunan suka nuna ba za ta yi amfani ba matukar al’ummar da ake yi dominsu ba su bada hadin kai ba, inji jaridar.
'Kasar Kenyar da babu cin hanci da rashawa, abu ne mai yiwuwa', wannan shi ne taken labarin da jaridar Die Tageszeitung ta mayar da hankali akai, dangane da yankin Makueni da ke kudancin kasar Kenya. Jaridar ta ce gwamman jihar, Kivutha Kibwana na tafiyar da wata siyasa ta shigar da jama’a cikin ayyukan gwamnatinsa, abin da ke zama bakon abu a kasar ta Kenya inda yin sama da fadi da kudin kasa da cin hanci da rashawa ya zama ruwan dare. Jaridar ta kara da cewa daga cikin hanyoyin da gwamnan ke bi sun hada da jin koken jama’a tare kuma tabbatar da cewa an aiwatar da dukkan ayyuka na ci-gaban yankin ba tare da an karkatar da kudaden da aka ware domin wadannan ayyuka ba zuwa wasu wurare na daban. Jaridar ta ce daukacin mazauna jihar sun gamsu da aikin gwamna Kivutha Kibwana, dan shekaru 65  wanda a 2013 ya lashe zabe karkashin lemar wata karamar jam’iyya a yankin, wanda kuma ya nisantar da kansa daga manyan jam’iyyun kasar.
Zubar da jini don tara abin duniya: nata taken kenan jaridar Neues Deutschland, inda ta kara da cewa kashe kananan yara don tsafi na zama sabon salon kasuwanci ga matsafa a nahiyar Afirka. Jaridar ta ba da misali da kasar Yuganda inda matsafa ke kashe kananan yara suna yi wa abokan huldarsu alkawuran samun arziki da koshin lafiya. Jaridar ta ce ko da yake babu alkalumman yawan yaran da wannan aikin rashin imani ya ritsa da su, amma a cikin shekaru 10 da suka gabata an sami karuwar yawan yaran da ake kashewa saboda tsafi. Ta ce kashi 85 cikin 100 na yawan al’ummar kasar; miliyan 40 a Yugandar Kiristoci ne, sannan kashi 15 cikin 100 na al'ummar ne kawai Musulmi, amma imanin samun wani matsayi ta hanyar tsafe-tsafe ya zama ruwan dare. Sai dai yanzu limaman Kirista da Musulunci sun tashi tsayin daka don yakar wannan ta’asa da ke da alaka da camfe-camfe. Jaridar ta ce tun bayan da shugabannin addinan biyu suka dauki matakan kare kananan yaran, kashe-kashen na tsafi sun ragu.
</doc>
<doc docid='dw_50011025' lang='hau' type='mono' source='https://www.dw.com/ha/ha/likitoci-sun-warkar-da-masu-cutar-ebola/a-50011025' term='ebola'>
Hukumomin kiwon lafiya a Jamhuriyar Dimukuradiyyar Kwango sun sanar da da cewa wasu mutane biyu da suka kamu da cutar Ebola sun warke sarai bayan da aka kwashe wanaki 11 ana yi masu magani a birnin Goma na yankin gabashin kasar, wani abin da ke tabbatar da ingancin wasu sabbin magungunan yaki da cutar ta Ebola guda biyu da wasu Amirkawa suka samar.
Dama dai tun a ranar Litinin hukumomin kiwon lafiya na kasar Amirka wadanda suka dauki nauyin binciken samar da magungunan yaki da cutar ta Ebola sun sanar da cewa gwajin sabbin magungunan biyu da aka yi a wani asibitin kasar ta Kwango ya nunar da cewa adadin musu dauke da cutar ta Ebola da ke mutuwa bayan an yi gwajin kansu ya ja da baya da kaso 29 zuwa 34 cikin dari a yayin da kaso 60 zuwa 67 na wadanda ba su sha maganin ba ke mutuwa.
Alkalumman baya-bayan nan a kasar ta kwango sun nunar da cewa cutar ta Ebola ta halaka ya zuwa yanzu mutane 1888 a kasar.
</doc>
<doc docid='dw_49965968' lang='hau' type='mono' source='https://www.dw.com/ha/ha/mozambik-an-yi-sulhu-da-yan-tawayen-renamo/a-49965968' term='ebola'>
A sharhinta jaridar Frankfurter Allgemeine Zeitung ta ce kimanin wata guda gabanin ziyarar da aka shirya Paparoma Francis zai kai Mozambik, watanni biyu kuma gabanin zabukan 'yan majalisar dokoki da na shugaban kasa, shugaban Mozambik Filipe Nyusi na jam'iyyar Frelimo da jagoran 'yan tawayen kungiyar Renamo da ta rikide ta zama babbar jam'iyyar adawar kasa, Ossufo Momade sun rattaba hannu kan yarjejeniyar da za ta kawo karshen rikicin da kasar ta kwashe shekaru gommai tana yi. Yarjejeniyar da ke zama irinta ta uku da bangarorin biyu suka taba kullawa, ta biyo bayan tattaunawa ta tsawon shekaru tun gabanin mutuwar tsohon jagoran kungiyar Renamo Afonso Dhlakama a watan Mayun 2018. Jaridar ta ce ganin yadda mayakan 'yan tawayen Renamo suka dukufa wajen rajistar sunayensu, suna kuma kwance damarar yaki, ita kuma gwamnati ta ba da tabbacin cika alkawuran da ta dauka, bisa ga dukkan alamu a wannan karo yarjejeniyar za ta dore.
Yaki da Ebola na ci gaba da daukar hankali
Annobar cutar Ebola a kasar Jamhuriyar Dimukuradiyyar Kwango na ci gaba da daukar hankalin jaridun Jamus. A labarin da ta buga mai taken, "Yankin da a dole likitoci ke rike makamai" jaridar Süddeutsche Zeitung ta ce duk da duk dubban ma'aikatan agaji da sabbin cibiyoyin kiwon lafiya, har yanzu ana samun sabbin masu kamuwa da kwayoyin cutar Ebola a Kwango. Jaridar ta ce sau da yawa al'umma ba sa yarda da jami'an kiwon lafiya bisa zargin cewa gwamnati da baki 'yan agaji ba sa kawo wani abin kirki. A tsakiyar watan Yuli Hukumar Lafiya ta Duniya wato WHO ta ayyana dokar ta-baci a yankin gabashin Kwango, inda kawo yanzu aka yi rajistar mutum 2700 sun harbu da kwayoyin cutar yayin da fiye da 1800 suka kwanta dama. Jaridar ta ce a wani lamari mai kama da ana magani kai na kaba, duk da dubban ma'aikatan agaji da cibiyoyin kiwon lafiya da allurar riga kafi da aka kai yankin, cutar na barazanar bazuwa zuwa wasu yankunan.
Matsalar 'yan fashin teku a mashigin tekun Gini
A labarin da ta buga dangane da matsalar fashin teku, jaridar Neue Zürcher Zeitung ta fara sharhinta ne da cewa 'yan fashin teku sun janyo rashin tabbas a mashigin teku Gini, tana mai cewa a halin yanzu sama da kashi 90 cikin 100 na garkuwa da jiragen ruwa na faruwa ne a yammacin Afirka a daidai lokacin da wannan matsala ta yi sauki a gabar tekun kasar Somaliya. Jaridar ta ce tun farkon wannan shekara an yi garkuwa da matukan jiragen ruwa 62 a yankin na mashigin tekun Gini, baya ga fashin da ake wa jiragen da jaridar ta ce yana karuwa, musamman a kusa da gabar tekun Najeriya. Ko da yake a 2013 kasashen yankin sun kulla yarjejeniyar inganta aikin tsaron tekun amma har yanzu kowacce a cikinsu na yin gaban kanta maimakon hada karfi waje guda don yakar matsalar fashin tekun, inji jaridar
</doc>
<doc docid='dw_49935395' lang='hau' type='mono' source='https://www.dw.com/ha/ha/ruwanda-da-kwango-sun-tsaurara-matakai-a-kan-iyakokinsu-da-zumar-kawar-da-cutar-ebola/a-49935395' term='ebola'>
Takaita harkokin shige da fice na daga cikin matakan da jami'an kiwon lafiya na kasashen Ruwanda da Kwangon suka dauka a ganawar da suka yi Ruwanda, inda kuma suka ce dole sai an sami izinin gwamnati kafin gudanar da wani taro in har da bukatar yin hakan.
</doc>
<doc docid='dw_49895308' lang='hau' type='mono' source='https://www.dw.com/ha/ha/ebola-da-boko-haram-sun-mamaye-jaridun-jamus/a-49895308' term='ebola'>
A labarin da ta buga kan cutar ta Ebola jaridar Die Tageszeitung ta fara ne da cewa Kwango na da babbar kwarewa wajen yaki da Ebola, amma sake bullar cutar a wannan lokaci na zama mafi girma. Jaridar ta ce a ranar daya ga watan Augustan bara lokaci da ma'aikatar kiwon lafiya a Kwango ta tabbatar da cewa kwayoyin cutar Ebola suka sanadin mutuwar mutane 20 a garin Mingina da ke gabashin kasar, ta yaba da wannan binciken da cewa zama shaida yadda tsarin sanya ido kan masu fama da cutar ke aiki. Sai dai shekara guda bayan haka alkalumman da hukuma ta bayar sun nuna cewa mutane fiye da 1800 cutar ta yi ajalinsu a gabashin kasar, duk da samun allurar riga kafi karo na farko, duk kuwa da yadda ake gaggauta matakin yaki da yaduwar kwayoyin cutar. Zaman dardar na karuwa a yankin gabashin kasar musamman tun bayan mutuwar wasu mutane biyu a ranar Laraba a Goma babban birnin lardin.
Shekaru 10 ke nan mayakan yan ta’adda suka addabi yankin Arewa maso Gabashin Najeriya amma har yanzu an kasa maganin rikicin. Wannan shi ne taken labarin da jaridar Neue Zürcher Zeitung ta buga dangane da cika shekara 10 da fara rikicin Boko Haram a Najeriya. Jaridar ta ce hakan ya zo yayin da har yanzu Boko Haram ke aikata ta’asa inda jaridar ta ba da misali da harin da ‚yan ta’adda suka kai kan masu jana’iza a kusa da birnin Maiduguri inda suka halaka fiye da mutum 60 a karshen mako. Jaridar ta kara da cewa duk da yake hare-haren Boko Haram sun yi sauki idan aka kwatanta da shekarun baya, amma dole gwamnatin Najeriya ta yi da gaske matukar tana son ta ga karshen rikicin. Abin da yanzu za a iya cewa na da wuya domin kasancewa gwamnatin tana fama da rikicin ‚yan Shi’a da ke bukatar gwamnati ta saki shugabansu Sheikh Ibrahim El-Zakzaky wanda ke tsare tun karshen shekarar 2015, duk umarnin da kotu ta bayar da a sake shi domin ya nemi magani a ketare.
A karshe sai kasar Angola mai fama da tabarbarewar tattalin arziki duk da kasancewarta kasar Afirka ta biyu da ta fi arzikin man fetur. A sharhin da ta rubuta jaridar Die Tageszeitung ta ce a tsakiyar matsalar koma-bayan tattalin arzikin gwamnatin za ta gina sabuwar unguwa ta kasaita a Luanda babban birnin kasar. Ko da yake ba a san yawan kudin da aikin zai lakume ba amma ana kara nuna damuwa cewa za a ta da mazauna da ke kusa da unguwar da ke gabar teku, inda fadar shugaban kasa da kuma sabon ginin majalisar dokoki suke. Aikin dai ya kunshi ma’aikatun gwamnati 28 da wasu hukumomi da cibiyar kasuwanci da gine-ginen kasaita da wuraren shakatawa. Tambaya da ake ita ce mai yasa gwamnati z ata yi wannan aiki yayin da al’umar kasar ba su da tsabtataccen ruwan sha, babu hasken wutar lantarki harkokin ilimi sun tabarbare. Jaridar ta ruwaito masana a kasar na cewa kamata ya yi gwamnati ta ba da fifiko wajen yaki da matsalar talauci da ke karuwa tsakanin al’umma maimaikon wannan aiki na kasaita.
</doc>
<doc docid='dw_49872814' lang='hau' type='mono' source='https://www.dw.com/ha/ha/an-fara-rigakafin-ebola-a-kwango/a-49872814' term='ebola'>
Masu binciken lafiya a Yuganda sun kaddamar da aikin rigakafin cutar nan ta Ebola a makwabciyar kasar wato Jamhuriyar Dimukuradiyyar Kwango inda annobar ta halaka sama da mutum dubu da 800.
Rahotanni sun ce an yi nasarar yi wa yara 'yan makarantun firamare da na Sakandare 240 cikin 300 da ke yankin Goma da abin ya yi zafi.
Ana kuma sa ran mutum 800 ne za a yi wa rigakafin maganin da kamfanin Janssen Pharmaceuticals ke yi tare da tallafin kungiyar likitoci masu bada agaji ta Borders.
Tun da fari dai an sanar da samun mutum na hudu da ya kamu da cutar a gabashin birnin Goma, yankin da ke dauke da mutane kimanin miliyan biyu.
</doc>
<doc docid='dw_49860081' lang='hau' type='mono' source='https://www.dw.com/ha/ha/ebola-na-neman-raba-ruwanda-da-kwango/a-49860081' term='ebola'>
Ministar kiwon lafiyan kasar Ruwanda ta musanta cewar sun rufe kan iyakarsu da Jamhuriyar Dimukaradiyyar Kwango a bisa yaduwar cutar Ebola.  Diane Gashumba  ta ce kan iyakar ba wanda ya rufe ta. Ministar kiwon lafiyan ta yi jawabin ne tana tsaye a gefen ministan harkokin waje Olivier Nduhungirehe wanda tun da farko shi ne ya fada wa manema labarai cewa Ruwanda ta rufe kan iyakarsu da Kwango bisa bullar cutar Ebola yankin Goma, wannan labarin dai ya harzuka gwamnatin Kwango. Wadannan jawabai masu karo da juna da ke fitowa daga kasar Ruwanda, sun biyo bayan samun mutane hudu dauke da cutar Ebola a yankin Goma. Goma mai yawan mutane miliyan biyu, yana da matukar alaka da kasar Ruwanda, inda ake samun zirga-zirgar motoci.
</doc>
<doc docid='dw_49855293' lang='hau' type='mono' source='https://www.dw.com/ha/ha/kwango-ebola-na-ci-gaba-da-kamari-duk-da-matakan-da-hukuma-ke-dauka/a-49855293' term='ebola'>
Daya ga wata Agustan 2018. Daya ga watan Agustan 2019 shekara daya kenan da annobar Ebola ta barke a arewacin Kivu da Ituri na Jamhuriyar Dimukuradiyyar Kwango. Duk da matakan da hukumomin lafiyar kasar ke bayyana dauka har yanzu cutar na ci gaba da kamari, inda take shafan zamantakewar jama'a musamman a lardin Goma. Tuni wasu kasashe makwabtan Kwangon suka fara daukar matakan kariyar al'ummarsu game da sake bulluwar cutar.
Wannan dai shi ne karo na biyu da Jamhuriyar Demukuradiyyar Kwangon ke fadawa bala'in na annobar Ebola. Cutar na a matsayin irinta mai saukin kisa mafi muni da ta riski kasar fiye da ta shekarun baya. A arewacin jihohin Kivu da Ituri, shekara daya kenan da cutar ta fara munana, kana kuma a kasa ga 'yan awowi ta yi sanadiyyar mutuwar mutane uku ciki har da wani dan karamin yaro da shekararsa ta haihuwa ba ta wuce daya ba.
Daya daga cikin cibiyoyin allurar rigakafin cutar Ebola a birnin Goma na kasar Kwango
Mwamini Kavugho wata ma'aikaciyar jinya ce da ta taba kamuwa da cutar, wacce yanzu hakan take aikin jinkai a cibiyoyin kula da jama'ar da suka kamu da rashin lafiyar cewa ta yi.
"Idan har ka san ka yi mu'amala da wanda ya harbu da cutar kuma aka ce da kai ka je a binciki lafiyarka, to kada ka yi wata-watar zuwa don samun magani. Ana iya warkar da cutar kamar yadda ake warkar da cutar Malaria. Ni din nan a cikin kwanaki biyar na rabu da Ebola, sakona shi ne da jama'a su halarci gidan asibiti cikin gaggawa."
Kawo yanzu dai akalla mutane 15 ne hukumomin lafiyar kasar ta Kwango suka killace a yankin da ya kamu da cutar, lamarin da ya kara kamarin fargaba ta mu'amala tsakanin jama'a. Sai dai wannan bala'in bai bar hatta ma jami'an kiwon lafiya ba, inda suke nuna dari-dari wajen kulawa da wadanda aka kai asibitin domin yi masu maganin Ebolar. Chantal Mayani, wata ma'aikaciyar lafiya ce da ke tattare da fargaba.
"Muna cike da fargaba da tsoron kusantar wadanda ake kawo mana dauke da rashin lafiyar a yanzu. A da kam hankalinmu kwance muke taba jikinsu amma yanzu kam muna cike da tsoro da fargaba."
Tuni Ruwanda ta rufe kan iyakarta da Kwango saboda cutar Ebola
Wannan matsalar ta sake bulluwar annobar a Ebola a Goma ta sanya wasu kasashe soma daukar mataki. Kasar Ruwanda mai makwaftaka ta kut da kut da yankin Goma, ta dauki matakin rufe iyakarta da kasar Kwangon, tare da hana 'yan kasar da ke zaune a yankunan samun zarafin shige da fice a cikin Ruwanda.
Sai dai Dr Mamoudou Djingarey babban jami'in hukumar yaki da cutar Ebola ne mai kula da yankunan Beni,/Mangina, ya ce suna iyakacin nasu kokari.
"Yanzu hakan muna cikin wani gagarumin aikin rigakafin jama'ar da suka kamu, tare da kididdge wadanda suka yi mu'ala da wadanda suka harbu da cutar. Idan har hakan ta faru to mukan yi kokarin bin unguwar gaba dayanta domin yiwa jama'a rigakafi, kana muna famar wayar da kan jama'a. Bin jama'a masu cutar tun daga inda suka taso na da matukar wuya. Ebola cuta ce mai matukar wuyar sha'ani amma kuma idan an samu wanda yake dauke da ita ko hakikance shi to a kan iya shawo kanta cikin kwanaki 30."
Shekara daya kenan da cutar ta barke a yankin na arewacin Jamhuriyar Demukuradiyyar Kwango cutar da kawo yanzu ta yi sanadiyyar ajalin mutane akalla 1800.
</doc>
<doc docid='dw_49839553' lang='hau' type='mono' source='https://www.dw.com/ha/ha/kwango-mutum-na-biyu-ya-mutu-da-ebola/a-49839553' term='ebola'>
Mutun na biyu da ya kamu da cutar Ebola a Jamhuriyar Dimukaradiyyar Kwango ya mutu a garin Goma da ke a yankin gabashin kasar yayin da aka gano wani na uku da ke dauke da kwayoyin cutar, wata yarinyar 'yar kimanin shekara daya da haifuwa a Kiziba kusa da garin na Goma. A halin da ake ciki likitoci da kungiyoyi na duniya na ta fadi tashin ganin cutar ba ta yadu ba a tsakanin al'umma ba.
</doc>
<doc docid='dw_49822233' lang='hau' type='mono' source='https://www.dw.com/ha/ha/ebola-ta-sake-kashe-mutun-a-kwango/a-49822233' term='ebola'>
A Jamhuriyar Dimukuradiyyar Kwango hukumar yaki da cutar Ebola a Jihar Arewacin Kivu ta sanar da mutuwar wani mutun na biyu da ya kama da cutar ta Ebola a jiya Talata, lamarin da ke kara fargabar da ake da ita ta yaduwar cutar a manyan biranen kasar. Wannan na zuwa ne kwanaki 16 bayan da aka gano mutun na farko dauke da cutar a birnin Goma babban birnin yankin gabashin kasar.
Wannan shi ne mutun na biyu da ya mutu sakamakon kamuwa da cutar ta Ebola a cikin birnin Goma mai kunshe da mutane kimanin miliyan biyu kusa da kan iyaka da Ruwanda tun bayan sake bullar annobar a cikin jihar arewacin Kivu da jihar Ituri a ranar day aga watan Agustan 2018.
Hukumar yaki da cutar ta Ebola a Kwangon ta kuma sanar da gano  karin wani mtun daya dauke da cutar a ranar 30 ga wannan wata na Yuli kuma yanzu haka an kwantar da shi a asibitin birnin na Goma inda ake yi masa maganin cutar wacce ya zuwa yanzu ta halaka mutane dubu daya da 790 a kasar.
</doc>
<doc docid='dw_49645115' lang='hau' type='mono' source='https://www.dw.com/ha/ha/matakan-kariyar-cutar-ebola-a-kwango/a-49645115' term='ebola'>
Babban jami'n wayar da kan al'umma a ma'aikatar lafiya kasar Jamhuriyar Dimukaradiyyar Kwango Dr. Aruna Abedi ya yaba wa gwamnati game da daukar wannan mataki, musamman ganin yadda wasu daga cikin mazauna garin na Goma ke bijirewa wankin hannun da gwajin lafiya. Kasashen da ke makwabaka da Kwango sun shiga fargaba biyo bayan dokar ta bacin da hukumar WHO ta ayyana a Kwango.
Hukumar lafiya ta fara nasarar shawao an cutar Ebola kafin ta sake bullo a gabashin Kwango da wani bangare na Yuganda. Tun a ranar larabane Hukumar Lafiya ta duniya ta ayyana dokar ta baci game da Ebola da nufin daukar kwararan matakan yakar wannan cuta.
</doc>
<doc docid='dw_49635079' lang='hau' type='mono' source='https://www.dw.com/ha/ha/an-ayyana-dokar-ta-baci-kan-annobar-ebola/a-49635079' term='ebola'>
Hukumar Lafiya ta WHO ta dauki matakin ne ganin girmar matsalar da kuma barazanar da yankin gabashin kasar ya fada ciki na fuskantar yaduwar cutar. Shekara guda kenan ake ta yakar cutar ba tare da an yi nasarar dakileta ba. A makon da ya gabata ma cutar ta kashe wani Fasto a yankin Goma da ke kasar ta Kwango.
Shugaban Hukumar Tedros Adhanom Ghebreyesus ya ce bayan dogon nazari ne suka yanke shawarar ayyana dokar. Wannan shi ne karo na hudu a tarihi da Hukumar Lafiya ta Duniya ke ayyana dokar ta baci a sanadiyar annoba mai hadari ga rayuwar dan adam.
Tun bayan bullar Ebola a watan Augustan bara a Kwangon cutar ta halaka mutum sama da 1600 daga cikin mutane 2500 da ta kama.
</doc>
<doc docid='dw_49611694' lang='hau' type='mono' source='https://www.dw.com/ha/ha/kwango-pasto-ya-mutu-sakamakon-ebola/a-49611694' term='ebola'>
Mutumin da ya rasu ne kwanaki bayan an gano da ya kamu da cutar. Kafin ya rasu mutumin malamin addini ne da ya sha yin wa'azi tare da yin mu'amala da jama'a da dama kafin cutar ta yi sanadiyyar mutuwarsa.
Mutuwar Paston ta haifar da fargaba ga al'ummar yankin na Goma, daya daga cikin yankunan kasar mafi yawan al'umma a Jamhuriyar Dimukuradiyyar Kwango. Sai dai gwamnan yankin ya bukaci jama'a da su kwantar da hankulansu tare da kasancewa a cikin tsafta.
Cutar ta Ebola ta hallaka akalla mutane 1660 sakamakon kamuwa da ita a yankunan kasar dabam-dabam.
</doc>
<doc docid='dw_49607629' lang='hau' type='mono' source='https://www.dw.com/ha/ha/tsoron-yaduwar-cutar-ebola-a-jamhuriyar-dimukuradiyyar-kwango/a-49607629' term='ebola'>
A wani taro da hukumar lafiya ta duniya (WHO) ta gudanar a Geneva, ta yi nuni da cewar yaduwar Ebola a birnin Goma na gabashinn Jamhuriyar Dimukuradiyyar Kwango, wani babban ibtila'i ne duba da yawan mutanen birnin sama da miliyan biyu. Haka kuma lamarin ya kasance wanda hukumar ta WHO da kuma gwamnatin kasar Kwango suka yi wa tanadi sannan kuma wannan lamari na daya daga cikin abubuwa masu rikitarwa da ke bukatar nazarin gaggagawa da suka taba fuskanta. Amma duk da haka suna da tabbacin kawo karshen yaduwar cutar a birnin na Goma.
Dr Harouna Djingarey na sashen kula da cututtuka masu yaduwa a ofishin hukumar WHO a gabashin Kwango ya ce matsalar da aka samu ita ce birnin Goma babban gari ne, shi ne babban birnin lardin kuma yana dauke da mutane sama da milyan biyu. A birnin Goma babban filin jirgin sama na kasa da kasa yake, daga nan za ka iya zuwa wasu manyan birane kamar Nairobi na Kenya, Adiss ababa na Habasha, New York na Amirka da saura.
An fara allurar riga kafin ne a birnin Goma a ranar Lahadin da ta gabata bayan wani limamin coci da ya je wa'azi garin Butembo,r ya dora hannunsa a kan mutane marasa lafiya a duk cocin da ya ziyarta, ya kamu da kwayoyin Ebola.  Yanzu haka dai an mayar da shi garin na Butembo domin a yi masa magani inda kuma mutanen da suka shiga mota daya da shi an killace su ana musu allurar riga kafi.
Sai dai duk da kokarin da hukumomin kiwon lafiya suka yi na kwantar da hankalin jama'a da yi masu bayani kan irin matakan da suka dauka, jama'a a birnin na zama a cikin halin dar-dar kamar yadda Dakta Guylain Mvuama babban daraktan gidan asibitin Kyeshero na birnin na Goma ya bayyana.
Hukumomi da kungiyoyin agaji sun yi kokari dakile yaduwar cutar ta Ebola a tsakanin mazauna yankin da ke nuna rashin yarda da ma'aikatan kiwon lafiya.
Zuwa yanzu dai mutane sama da 1600 sun rasa ransu a sakamakon cutar a Kwango.
</doc>
<doc docid='dw_49406758' lang='hau' type='mono' source='https://www.dw.com/ha/ha/tashe-tashen-hankula-sun-taazzara-a-jamhuriyar-dimukuradiyyar-kwango/a-49406758' term='ebola'>
Tashe-tashen hankula da aka samu cikin kwanakin da suka gabata a kasar Jamhuriyar Dimukuradiyyar Kwango sun halaka fiye da mutane 100, kamar yadda ofishin kwamishinan hukumar kula da kare hakkin dan Adam na Majalisar Dinkin Duniya ya tabbatar.
An samu rikice-rikicen a Lardin Ituri cikin wannan wata na Yuni. Tuni hukumar kula da 'yan gudun hijira ta Majalisar Dinkin Duniya ta ce akwai kimanin mutane 300,000 da suka tsere daga gidajensu sakamakon abin da ya faru.
An samu tashe-tashen hankulan yayin da cutar Ebola ta halaka fiye da mutane 1,500 a gabashin kasar ta Jamhuriyar Dimukuradiyyar Kwango.
</doc>
<doc docid='dw_49203749' lang='hau' type='mono' source='https://www.dw.com/ha/ha/barazanar-cutar-ebola-a-kasashen-afirka-ta-dauki-hankalin-jaridun-jamus/a-49203749' term='ebola'>
Sharhin jaridar Süddeutsche Zeitung ta rubuta mai take "Ebola ta farmaki Yuganda" Tsawon watanni cutar ta fara yado a Jamhuriyar Dimukuradiyyar Kwango, a yanzu annobar ta bulla a makwabciyar kasa ta Yuganda. Hukumar Lafiya ta Duniya, WHO, tana tunanin ayyana cutar a matsayin wadda ke bukatar matakin gaggawa a duniya.
Jaridar ta ce cutar da ke yin kisa cikin gaggawa ta shiga Yuganda cikin sirri, ta hanyar wasu iyalai da suka dawo gida daga Jamhuriyar Dimukuradiyyar Kwango. Tun da fari mutane 14 ne daga iyali guda suka fara bulaguron, a yayin da suka iya kan iyaka 12 daga cikinsu sun nuna alamun kamuwa da cutar, abin da ya ankarar da jami'aan tsaron kan iyaka. Baki dayansu an killace su a cibiyar da aka tanada domin wadanda ake zargin suna dauke da kwayar cutar Ebolan.
Sai dai shida daga cikinsu sun tsere cikin gari a cikin jiragen kasa zuwa yankunan karkara a ranar da aka killace su. A washe gari aka akwantar da guda a asibitin kauyen Kagando. Wani yaro dan shekara biyar da ke cikin iyalan ya rasa ransa, daga bisani kakarsa ta bi shi. Sakamakon binciken da likitoci suka gudanar a kansa ya nuna Ebola ta isa Yuganda. Tuni dai aka yi wa likitoci da jami'an kiwon lafiya kimanin 5000 rigakafin cutar tare da ba su horo kan yadda za su kula da masu dauke da cutar ta Ebola.
Ramuwar gayya da mutuwa da koma baya a Mali, in ji jarida Neue Zürcher Zeitung. Jaridar ta ce kasashen Afirka da dama na dawur-dawur a waje guda. A daren Lahadi na makon da ya gabata ne, wasu da ba a san ko su wane ne ba suka kai hari kauyen 'yan kabilar Dogon da ke tsakiyar kasar Mali tare da halaka mutane kimanin 100.
Ana dai tunanin harin ramuwar gayya ne. Cikin watan Maris din da ya gabata 'yan kabilar ta Dogon sun halaka Fulani kimanin 160. Jaridar ta ce takun saka tsakanin manoma da makiyaya da kabilar Dogon da Fulani da kuma Musulmi da wadanda ba Musulmi ba ne asalin rikicin. Gwamnatin kasar ta Mali dai ta tsaya kai da fata cewa harin ta'addanci ne, sai dai hakan bai wadatar ba. Koda yake masu kaifin kishin addini da masu tsattsauran ra'ayi na taka muhimmiyar rawa, sai dai ba za a iya tantance na kwarai da bara gurbi ba a wannan rikicin.
</doc>
<doc docid='dw_48767399' lang='hau' type='mono' source='https://www.dw.com/ha/ha/kwango-za-a-takaita-yaki-da-ebola/a-48767399' term='ebola'>
Kungiyar agaji kasa da kasa ta Red Cross ta yi gargadin cewa matsalar rashin kudi na barazanar cilasta mata takaice ayyukanta na yaki da cutar Ebola a Jamhuriyar Dimukuradiyyar Kwango a makonni masu zuwa a daidai lokacin da adadin mutanen da ke kamuwa da cutar ke karuwa a yanzu haka.
A wani taron manema labarai da ya yi a wannan Alhamis a birnin Geneva, daraktan sashen kiwon lafiya na kungiyar ta Red Cross Emanuele Capobianco ya ce yanzu haka cutar ta Ebola na kara kamari a kasar ta Kwango inda daga farkon shekara ya zuwa yanzu ta halaka mutane kusan dubu da 150 daga cikin mutun dubu da 700 da suka harbu da cutar musamman a makonni uku na baya bayan nan.
Kungiyar ta Red Cross ta ce kawo yanzu kasa da rabi na kudin miliyan 28 na Euro da ta bukata domin tunkarar matsalar ne suka shigo hannunta.
</doc>
<doc docid='dw_48688986' lang='hau' type='mono' source='https://www.dw.com/ha/ha/zaben-afirka-ta-kudu-ya-dauki-hankalin-jaridun-jamus/a-48688986' term='ebola'>
A sharhin da ta rubuta a kan zaben jaridar Neue Zürcher Zeitung ta ce shugaban kasa Cyril Ramaphosa na bukatar gagarumin rinjaye a zaben idan ba haka ba to alkiblarsa ta neman yin sauye-sauye a kasar na cikin hatsari. Jaridar ta ce tun gabanin zaben shugaban ya sama cewa kasar matsalolin tabarbarewar tattalin arzikin da cin hanci da rashawa sun sa yarda da duk fata da al'umma ke da su sun yi rauni. Saboda haka shugaban ya ce yanzu lokacin yafiya da rashin hukunta masu laifi ya wuce, ya ce za a shiga zamanin ya zama dole a aiwatar da hukunci ga duk wanda aka samu da laifin cin hanci da yi wa tattalin arzikin kasa ta'annati.
Ita ma a sharhin da ta rubuta dangane da zaben na Afirka ta Kudu jaridar Frankfurter Allgemeine Zeitung cewa ta yi mako guda gabanin zaben majalisar dokokin an shiga rashin tabbas a kasuwannin hada-hadar kudi na Afirka ta Kudu, kasar da ke ka gaba wajen karfin tattalin arziki a Afirka. Ta ce yayin da akasarin masu sayen hannun jari ke fatan jam'iyyar ANC da ke mulki za ta ci zaben kai tsaye, akwai shakku ko Shugaba Ramaphosa zai iya aiwatar da shirinsa na sauye-sauye. Jaridar ta ce dole shugaban wanda ya gaji Jacob Zuma, bayan ya yi murabus sakamakon jerin ababan kunya na cin hanci da rashawa a cikin watan Fabrairun 2018, sai ya yi da kyar kafin ya iya kawar da adawar da yake fuskanta a cikin jam'iyyarsa ta ANC.
Sojojin sa kai a Kwango na son su yaki Ebola da makamai wannan shi ne labarin da jaridar Die Tageszeitung ta buga tana mai mayar da hankali da ayyukan kungiyoyi masu daukar makamai a gabshin Kwango da ke yawaita kai hari a cibiyoyin yaki da anobar Ebola da ke a garin Butembo a gabashin Janhuriyar Demukurdiyyar Kwango. Jaridar ta ce 'yan bindiga na kungiyar Mai-Mai sun addabi mazauna garin musamman ma'aikatan kiwon lafiya da ke a cibiyar yaki da Ebola, inda a watan Afrilu suka hallak wani likita dan kasar Kamaru. Hakan na kawo babban koma baya a yaki da cutar wanda alkalumman da ma'aikatar kiwon lafiya ta Kwango ta bayar a baya-bayan suka nuna cewa a Butembo kadai mutum 175 suka rasu sakamakon sake bullar cutar watanni kalilan da suka wuce.
Jaridar Süddeutsce Zeitung ta leka Jamhuriyar Nijar tana mai cewa rundunar soji Jamus ta Bundeswehr na horas da sojojin Nijar ba tare da wata doka daga majalisar dokokin Jamus ba. Ko da yake ma'aikatar tsaro ta kare matakin da cewa sojojin na aiki ne karkashin aikin da rundunar ke yi a Nijar saboda haka ba sa bukatar amintar majalisar dokokin. Za ku ma sanar da majalisar dalilin da ya sa ba ta bukatar amincewar majalisar kafin ta yi wannan aiki. Kimanin sojojin kundubala na Jamus 20 ne ke aikin horas da takwarorinsu na Jamhuriyar Nijar.
</doc>
<doc docid='dw_48024084' lang='hau' type='mono' source='https://www.dw.com/ha/ha/iftilain-guguwar-idai-ya-dauki-hankalin-jaridun-jamus/a-48024084' term='ebola'>
A labarin da ta buga dangane da guguwar da aka yi wa lakabi da Idai jaridar Die Tageszeitung ta ce guguwar hadi da ambaliyar ruwa da suka ratsa kasashen Malawi da Mozambik da kuma Zimbabuwe sun janyo asarar dubban rayuka baya ga mummunar barnar da suka yi a kasashen uku da ke yankin Kudu maso gabashin Afirka. A kasar Mozambik guguwar ta Idai ta yi kaca-kaca da birnin Beira, daruruwan mutane sun mutu sannan wasu dubbai sun bata kana wadanda suka tsira da ransu sun yi asarar dukkan abin da suka mallaka. Jaridar ta kara da cewa ana matukar bukatar kayyakin agajin gaggawa a kasashen uku da ke jerin kasashen da suka fi fama da matsalar talauci a yankin.
Guguwar Idai da radadin sauyin yanayi.
Guguwar Idai ta tagaiyar mutane a Mozambik
A sharhin da ta yi kan masifar guguwar ta Idai, jaridar Süddeutsche Zeitung ta fara ne da cewa nitsewar talakawa sannan sai ta ci gaba da cewa guguwa da ambaliyar ruwa a Kudu maso Gabashin Afirka bala'i ne daga Indallahi, amma kuma ya nuna cewa wadanda ba sa taka wata rawa sosai na aikace-aikacen da ke haddasa sauyin yanayi, su suka fi jin radadin sauyin na yanayi. Jaridar ta ce guguwar Idai ta janyo ambaliyar ruwa mafi muni cikin shekaru 20 a Kudu maso Gabashin Afirka, tana mai cewa mutum kimanin miliyan biyu a kasashen Mozambik da Zimbabuwe da kuma Malawi wannan bala'i ya shafa. Ta ce alkalumma sun nuna cewa iskar da ke gurbata yanayi da dan Mozambik ko Malawi ko Zimbabuwe ke fitarwa ko kadan ba ta kama kafar wadda dan nahiyar Turai ko Amirka ke fitarwa ba, amma kuma 'yan Afirka ne suka fi jin radadin tasirin sauyin yanayin.
Yaki da cutar Ebola a Kwango
Ta'adin ambaliyar ruwa a kasar Mozambik
Idan kwayar cuta ta Virus ta bijire wannan shi ne taken labarin da jaridar Die Zeit ta buga tana mai mayar da hankalin da cutar Ebola da ke yaduwa a kasar Kwango. Ta ce tun watan Agustan bara zuwa yau daruruwan mutane sun mutu sakamakon cutar Ebola a Jamhuriyar Dimukuradiyyar Kwango, ana kuma kwatanta barkewar cutar da zama ta biyu mafi muni a cikin tarihi bayan da tsakanin 2013 da 2016 mutane dubu 11 cutar ta yi sanadin mutuwarsu a Yammacin Afirka. Jaridar ta ce akwai wahalar yaki da kwayoyin cutar a Kwango domin al'ummar yankin ba su yarda da ma'aikatan kiwon lafiya ba, musamman saboda jita-jita da ake yadawa ta kafafan sada zumunta cewa ma'aikatan na cire wasu bangarorin jikin mamata, ko ana lalata da masu neman aiki a cibiyoyin kula da masu cutar. Lamarin ya sa al'umma ke kaurace wa cibiyoyin. Amma yanzu ma'akatan kiwon lafiya na amfani da kafar sadarwa ta WhatsApp wajen dakile wannan jita-jita a kokarin kawo sauyi na halin da ake ciki
</doc>
<doc docid='dw_47960723' lang='hau' type='mono' source='https://www.dw.com/ha/ha/kwango-kalubale-a-zaben-yan-majalisa/a-47960723' term='ebola'>
Mutane 535 ne suka halaka a rikicin kabilanci da ya auku a yankin Yumbi da ke gabashin Jamhuriyar Dimukaradiyyar Kwango, lamarin da Majalisar Dinkin Duniya ta danganta shi da cin zarafi mafi muni da aka fuskanta a baya-bayan nan a kasar. Yanzu ma haka kurar rikicin ba ta lafa ba, tashin hankalin ya tilasta wa mutane kimanin dubu 16,000 kaurace wa matsugunansu. A cikin wannan yanayi ne zaben 'yan majalisar dokokin kasa ya kamata ya gudana a ranar 31 ga watan wata na Maris. Saboda haka ne  yawancin jama'ar garin ke nuna damuwa dangane da matsalar tsaro da ake fama da ita.
Amma hukumar zabe mai zaman kanta ta Jamhuriyar Dimukradiyyar Kwango ta tabbatar da cewa shirye-shiryen gudanar da zaben na 31 ga watan Maris sun yi nisa. Hasala ma, ita CENI ta ce ta tattauna da hukumomin tsaro da na kiwon lafiya don samun hadin kansu wajen tabbatuwar zabe a yankin gabashin kasar, duk da barazanar tsaro da ake fuskanta.
Garin Yumbi na ci gaba da zama fagen faruwar tashin hankali, inda abin da be taka kara ya karya ba, zai iya sake kunna wutar rikicin na kabilanci. John Bosco Lomomo, mataimakin shugaba gamayyar kungiyoyin kare hakkin bil Adama na yankin ya bayyana cewar sanya batun sulhunta kabilun da ke fada da juna tamkar dai riga malam masallaci ne.
Har yanzu, akwai jan aiki a gaban hukumomin Kwango wajen tabbatar da zaman lafiya a Yumbi, duba da aiki na bincike da hukunta masu laifi da ke gabansu. Sai dai a sauran yankuna biyu na Beni da Butumba da zaben zai gudana, al'amura sun fara daidaita bayan harin da aka kai kan cibiyoyin yakin da cutar Ebola da ta haddasa asarar rayukan mutane 587 daga watan Agustan bara i zuwa yanzu.
</doc>
<doc docid='dw_47662571' lang='hau' type='mono' source='https://www.dw.com/ha/ha/ebola-jamus-da-wasu-kasashen-za-su-taimaka/a-47662571' term='ebola'>
Kasashen Jamus da Japan da kuma Australia sun kara yawan tallafinsu ga yaki da cutar nan ta Ebola, daidai lokacin da cutar ta halaka sama da mutum 500 a Jamhuriyar Dimukuradiyyar Kwango.
Kasashen uku sun ce za su samar da dala miliyon 20 ga Hukumar Lafiya ta Duniya da ma Asusun Kula da Yara na Majalisar Dinkin Duniya, UNICEF saboda aikin.
Rabin kudaden dai za a yi amfani da su ne wajen daukar matakan gaggawa don yaki da cutar a Kwangon.
Ministan ma'aikatar kula da harkokin ci gaba a Jamus, Gerd Müller, ya ce dole ne su tashi don maganta matsalar cikin hanzari.
A shekarun 2014 da kuma 2015 ne, cutar ta Ebola ta halaka mutum dubu 11 a kasashen Gini da Laberiya da kuma Saliyo wadanda ke a yankin Afirka ta Yamma.
</doc>
<doc docid='dw_47498770' lang='hau' type='mono' source='https://www.dw.com/ha/ha/saliyo-amfani-da-yara-lokacin-yaki/a-47498770' term='ebola'>
Bayan yakin ne ya je jami'a inda ya koyi ilimin lakantan zaman lafiya da iya warware takaddama. Yanzu ya kafa gidauniyar da ke samarwa yara masu fama da cuta ta musanman magani.
Yakin basasa na sama da shekaru 11 a kasar Saliyo, ya shafi rayuwar dubban yara masu kananan shekaru da aka tilastawa shiga aikin soja, Ishmael Charles na daya daga cikinsu da ya zabi juya munin abin da ya gani zuwa kyawawan ayyuka, shin ko mai ya sanya masa wannan tunani?
''Abin da ya zaburar da ni shi ne, yadda na ga wahalhalu da rayuwar jama'a ta shiga a lokacin rikicin yakin, akwai matsala ta rashin maganin asibiti ko kulawa a wancan lokacin, daga nan ne na kudiri niyyan taimakawa jama'a, ba zan sake zama silar haddasa wa dan adam kowanne na'ui na wahala ba, abin da zance ya zaburar dani kenan''
Saliyo na fama da karancin asibitoci a sanadiyar yakin basasa da kuma bullar annobar Ebola bayan rikicin. Duk wanda ya yi katarin gamuwa da cutar da ta fi karfin asibitocin kasa, sai dai ya nemi magani a kasashen Ghana ko Indiya, wanda ke da matukar tsada.
Amma Charles ya sha shawo kan lamarin inda ya ke shiga don samun tallafin da za a iya samarwa yara magani a duk kasar da ta kama. Ya fi anfani da shafukan internet don jan hankulan masu son bayar da taimakon. A nan ya yi karin bayani kan irin manyan kalubalen da ya ke cin karo dasu.
</doc>
<doc docid='dw_46889580' lang='hau' type='mono' source='https://www.dw.com/ha/ha/kwango-kabila-ya-kare-batun-dage-zabe/a-46889580' term='ebola'>
A makon da ya gabata ne dai mahukuntan na Kampala suka sanar da dage zaben da mako guda. Zaben da a baya aka shirya gudanar da shi a ranar 23 ga wannan wata na Disamba, an dage shi zuwa 30 ga watan na Disamba. Baya ga haka, an kuma dage zaben wasu yankuna a sanadiyyar yakin da ake da cutar Ebola da kuma batun masu tayar da kayar baya a kasar. Wannan matakin ma dai ya kuma haifar da rudani. A wata hira ta musamman da wakilin DW, Shugaba Joseph Kabila ya yi karin haske kan dalilin daukar matakin, duk kuwa da cewa jam'iyyun adawa da ma al'ummar yankunan, sun zargi hukumar zaben kasar CENI da daukar matakin bisa wasu dalilai na siyasa. Sai dai Shugaba Joseph Kabila ya ce lafiyar al'umma ke sahun gaba:
Cutar Ebola na daga cikin dalilan dage zabe
''Ai hukumar zabe ta riga ta fayyace gaskiyar lamarin, CENI ta fahimtar da kowa cewa an dage zaben har zuwa lokacin da za a iya shawo kan annobar Ebola, kuma ba ya ga haka ta ce za a iya gudanar da zaben a watan Maris na shekara mai kamawa lokacin da ake ganin an riga an kammala dakile cutar.''
Ba ya ga batun Ebola Shugaba Kabila ya ce abu ne mai wuya a gudanar da zabe a wuraren da ake fuskantar barazanar tsaro kamar yadda lamarin ya ke a yanzu.
Kokarin kare rayuka
Ya ce: Batu na biyu shi ne tsaron rayukan jama'a, kun sani kuma kowa ya sani muna fama da rikici inda ake kashe mutane musamman a Beni, kuma ba fararen hula kadai ba mun rasa sojojinmu da ke yakar 'yan tawaye na kungiyar ADF da ma na wanzar da zaman lafiya na Majalisar Dinkin Duniya. Wadannan muhimman batutuwan biyu ne hukumar ta CENI ta yi la'akari da su kafin daukar matakin.''
Zargin hukumar zaben Kwango CENI da shirin sake dage zabe
Sai dai duk da wadannan hujjojin da Shugaba Kabila ya bayar, mazauna wadannan biranen sun ki amincewa da hakan ganin a wannan yanayin ne 'yan siyasa suka gudanar da yakin neman zaben, ba ya ga haka mutane na iya zuwa duk inda suka ga dama kama daga taro na addini zuwa cin kasuwa. Ba ka ganin in har za a iya gudanar da yakin neman zabe to babu dalilin ace ba za a iya gudanar da zaben kansa ba. To ko mai zai ce kan wannan zargi?
"Aah.... kamar yadda kowa ya sani ne, zaben na bana za a yi amfani da sabuwar na'ura , wanda hakan na nufin kowa zai zabi dan takarar da ya ke so ta hanyar amfani da na'ura guda. Matsalar ita ce, idan aka sami mutum guda da cutar Ebola ya kuma yi amfani da na'urar da mutum kusan dari biyar ko shida za su yi anfani da ita, kaga ai daruruwa sun kamu da cutar kenan. Ba kamar coci ko kasuwannin ba ne don babu irin wannan mu'amala, saboda haka gwamnati ba za ta amince a yada cutar Ebola a tsakanin al'umma ba."
Daga karshe dai shugaba Joseph Kabila ya kawar da zargin cewa, akwai wata sabuwar makarkashiya kan shirin sake dage zaben na ranar Lahadi, a cewarsa babu dalilin da zai ma hana a gudanar da zaben da ke tafe a karshen watan na Disamba.
</doc>
<doc docid='dw_46889246' lang='hau' type='mono' source='https://www.dw.com/ha/ha/jaridun-jamus-sun-leka-kwango-da-sudan/a-46889246' term='ebola'>
A sharhinta jaridar Die Tageszeitung wadda ta leka kasar Jamhuriyar Dimukuradiyyar Kwango ta nunar da cewa al'ummar Kwango mutum miliyan 1.25 ba za su kada kuri'a a zabe ba. Ta ce zaben da aka shirya gudanarwa a Jamhuriyar Dimukuradiyyar Kwango na ranar 23 ga watan Disamba na kara zama wani abin al'ajabi, domin ba ya ga dage gudanar da zaben da mako guda wato zuwa ranar 30 ga watan na Disamba, hukumar zaben kasar wato CENI ta ce ba za a iya gudanar da zabe a wasu gundumomi ba saboda cutar Ebola da rikici na masu tada zaune tsaye. Hukumar ta ce a watan Maris na shekarar 2019, za a gudanar da zabukan a wadannan gundumomi. Kamata ya yi dai a rantsar da sabon shugaban kasa a ranar 18 ga watan Janairu mai kamawa.
Ita ma jaridar Süddeutsche Zeitung ta yi tsokaci kan zaben na Kwango inda ta ce an takaita zabe yayin da fada ke kara yawa. Ta ce tun ba yau ba wa'adin mulkin shugaban kasa Joseph Kabila ya kare, amma shugaban na ci gaba da mulki a kasar. A karshen mako za a gudanar da zaben shugaban kasa da zai maye gurbin Kabila, amma hukumar zabe ta ce ba za ai zaben a wasu yankuna ba saboda cutar Ebola da kuma tashe-tashen hankula. Da ma dai ana saka ayar tambaya ko hukumar ta CENI za ta shirya zaben cikin gaskiya da adalci.
Al'umar kasar Sudan sun kuduri aniyar kifar da gwamnati inji jaridar Die Tageszeitung. Ta ce zanga-zangar nuna adawa da tsadar rayuwa ta rikide ta kuma yadu zuwa wani boren adawa da gwamnatin Shugaba Omar Hassan al-Bashir. Jaridar ta ce zanga-zanga da yajin aiki sun kassara harkokin yau da kullum a Sudan. Zanga-zangar da ta faro  daga adawa da karin farashin burodi da man fetur, cikin sauri ta zama zanga-zanga ta neman Shugaba Omar al-Bashir da ya kwashe shekaru 29 kan mulki ya yi murabus. A Sudan ana yawaita samun zanga-zanga ta adawa da matsin tattalin arziki da halin kunci na rayuwa, amma a wannan karon lamarin ya yi muni. 'Yan sanda da sojoji sun yi amfani da karfin tuwo a kokarin murkushe zanga-zangar, abin da ya yi sanadi na rayuka da yawa.
A karshe sai jaridar Neue Zürcher Zeitung wadda ta leka kasar Ethiopia wato Habasha tana mai cewa rigingimu na kabilanci na karuwa a Habasha, abin da ke sanya shakku ko Firaminista Abiy Ahmed zai yi nasara a kokarin shimfida sahihiyar dimukuradiyya a kasar da ke yankin Kahon Afirka. A Addis Ababa babban birnin kasar dai komai na tafiya yadda ya kamata, sai dai a can yankunan karkara ba haka lamarin yake ba, domin rikice-rikice da tilasta wa mutane tserewa daga yankunansu sun zama ruwan dare.
</doc>
<doc docid='dw_46876681' lang='hau' type='mono' source='https://www.dw.com/ha/ha/dage-zabe-a-goma-ya-bar-baya-da-kura/a-46876681' term='ebola'>
Dagewar da aka yi a yankunan na Beni da Butembo a arewacin Kivu da Yumbi a yankin Kudu maso Yamma ba za ta shafi kafatanin zaben shugaban kasa da 'yan majalisa ba. An dai dage zaben har sau uku wanda ake fatan zai kawo karshen gwamnatin Shugaba Joseph Kabila a wannan kasa mai albarkatun karkashin kasa da ta dauki tsawon shekaru 18 a yanayi na tashe-tashen hankula.
Gédéon Sépéngwa, shugaban rukunin matasa a jam'iyyar UDPS a yankin na arewacin Kivu ya ce: "Ya zama dole a yi zabe a dukkanin fadin wannan kasa a lokaci guda. Abin dama mun rigaya mun fadi cewa Shugaba Kabila ba shi da niyyar sauka daga mulki, haka ita ma hukumar da ke shirya zabe mai zamanta CENI ba su shirya ba kan wannan zabe."
Za a bayyana sakamakon zaben shugaban kasar Kwangon a ranar 15 ga watan Janairu kana a rantsar da shugaban kasa 18 ga watan na Janairu kamar yadda hukumar CENI ta nunar. Sai dai ba ta yi bayani ba kan yadda za a yi da sakamakon zaben yankunan masu fama da matsaloli ba.
Zabe ba zai gudana a Kivu ba duk da na'ura da Ceni ta tanada
A cewar Sépéngwa na matasan jam'iyyar UDPS abu ne da ya nuna cewa ana wasa da hankalinsu: "Wannan abu ne da ke bamu ciwon kai, mun gaji da abin da ake mana ba za mu ci gaba da lamunta ba. Abin da muke muradi shi ne, za mu hada gangami da zai jawo sanadi na tafiya da kujerar Kabila, saboda muddin Kabila nan to tsammaninmu na zabe ko mafarkinmu ba zai taba zama gaskiya ba."
Hukumar zaben kasar ta Kwango dai na kafa dalilai na matsalar 'yan ta'adda a arewacin Kivu haka kuma akwai matsalar cutar Ebola a yankunan Beni da Butembo. A cewar George Yalala, malamin makaranta a yankin Bukavu matakin dage zabe bisa kafa wadannan hujjoji ba za su taba gamsar da su ba.
Ya ce: " wannan mataki da hukumar zabe ta CENI ta dauka tamkar kunar bakin wake ne, mataki ne maras tushe. Mun sani cewa kasancewar akwai cutar Ebola da aka kakaba a yankin Butembo-Béni abu ne da ba za a taba kafa hujja da shi ba a ce an dage zabe."
Mutane sama da miliyan daya da dubu dari biyu ne suka yi rijistar zabe a yankunan da ake  fama da matsaloli dalilan dage zabe, yayin da a rijistar zabe a fadin kasar ake da mutane miliyan 44.
</doc>
<doc docid='dw_46867853' lang='hau' type='mono' source='https://www.dw.com/ha/ha/kwango-an-sake-dage-ranar-zabe/a-46867853' term='ebola'>
Yankunan da abin ya shafa sun hada da Beni da Butembo da Yumbi da kuma Mai-Ndombe da ke arewa da kudu maso yammacin kasar. Wannan sanarwa ta kara harzuka bangaren 'yan adawa wadanda tun a baya suka bayyana shakku game da amfani da na'urar zabe, batun da hukumar ta yi watsi da shi bayan ta ba al'ummar kasar tabbacin ranakun sanar da sakamakon zabe da kuma rantsar da sabon shugaban kasar a ranar 15 da 18 ga watan Janairun sabuwar shekara.
Ita dai kasar Kwango wacce ta kasance ta biyu a girma cikin kasashen Afirka ba ta taba mika mulki cikin kwanciyar hankali ba tun bayan samun 'yancin kai a shekara ta 1960.
</doc>
<doc docid='dw_46627994' lang='hau' type='mono' source='https://www.dw.com/ha/ha/matsalolin-talauci-a-zambiya/a-46627994' term='ebola'>
A cewar jaridar Frankfurter Allgemeine Zeitung Zambiya kasa ce da ke da dinbim arzikin tagulla ko jan karfe, amma al'ummominta na fama da talauci. Yanzu haka dai aikin hakar tagulla ya koma hannun 'yan kasar Chaina lamarin da ya janyo fushin al'umma. Sai dai ana wannan kuma yanzu 'yan Chaina ne ke shirin sayen kamfanin samar da wutar lantarki na Zambiya. Taken Zambiya wadda ta samun 'yancin kanta daga Birtaniya a shekarar 1964 shi ne "Alfahari da 'Yanci", amma yanzu da yawa daga cikin 'yan kasar na zargin cewa kasar ta koma hannun 'yan Chaina. Masana na cewa tun kimanin shekaru 10 da suka wuce kasar da ke a matsayi na 10 a jerin kasashen da suka fi arzikin tagulla a duniya, ke fama da koma bayan tattalin arziki. Ga rashin iya shugabanci ga kuma uwa uba matsalar cin hanci da rashawa. Ana kuma zargin Chaina tana da hannu a cikin matsalolin da kasar ta samu kanta a ciki.
Ita kuwa jaridar Die Tageszeitung a wannan makon ta leka kasar Yuganda ne, tana mai cewa a bangaren kyautatawa da kuma daukar kaso mai yawa na 'yan gudun hijira kasar Yuganda ce ke a sahun gaba a nahiyar Afirka.
Jaridar ta ce a dangane da sassaucin manufofinta da suka shafi 'yan gudun hijira, Yugandar na samun taimako mai yawa daga kasashen duniya. To sai dai yanzu wani bincike na cikin gida da hukumkar kula da 'yan gudun hijira ta Majalisar Dinkin Duniya ta gudanar, ya zargi hukumomi da aikata ba daidai ba, inda cin hanci da rashawa da sata suka mamaye tsarin karbar 'yan gudun hijira a kasar ta Yuganda. A farkon wannan shekara wani bincike da jaridar ta Die Tageszeitung ta yi, ta gano batutuwa na almundahana a ma'aikatar kula da 'yan gudun hijira ta Yuganda. Jaridar ta ce wannan babban abin kunya ne ga Yuganda da ake wa kallon abar koyi a kan batun 'yan gudun hijira.
A karshe sai jaridar Süddeutsche Zeitung wadda ta yi tsokaci kan cutar Ebola da ke neman gagarar kundila a wasu yankuna na kasar Jamhuriyar Dimukuradiyyar Kwango.
Ta ce fiye da mutane 400 suka kamu da cutar Ebola a Jamhuriyar Dimukuradiyyar Kwango, a dangane da yadda cutar ke yaduwa ya sa duk wasu matakan da ake dauka ba su yi tasiri ba. An ma jiyo wani jami'in ma'aikatar kiwon lafiya na Kwango Richard Kitenge na cewa yanzu sun kai makura. Shi dai likitoci su na aiki ba dare ba rana don ganin an dakile yaduwar kwayoyin cutar ta Ebola. Kusan a kowane rabin awa jirgin saman daukar kaya na Majalisar Dinkin Duniya na tashi daga birnin Goma dauke da magunguna da mutane zuwa Beni da ke zama cibiyar annobar cutar.
</doc>
<doc docid='dw_46441431' lang='hau' type='mono' source='https://www.dw.com/ha/ha/ebola-na-kama-jarirai-a-kwango/a-46441431' term='ebola'>
Hukumar Lafiya ta Duniya WHO ta ce ta samu rahoton bullar cutar Ebola a wannan makon a Jamhuriyar Dimukuradiyyar Kwango a tsakanin jarirai.
A cewar hukumar wannan mummunar alama ce ta yadda cutar ke kara yaduwa a Jamhuriyar Dimukuradiyyar ta Kwango wadda ke fama da rikici.
Wani kiyasi na baya-bayan nan da hukumar ta WHO ta fitar, ya nunar da cewa sun samu rahoton cutar ta Ebola a jikin jarirai da kuma kananan yara 'yan kasa da shekaru biyu.
Haka nan ma ta samu rahoton kamuwa da cutar a tsakanin yara shida da shekarunsu suka kama daga biyu zuwa 17, yayin da aka samu wata mata mai dauke da juna biyu da ke dauke da cutar.
Kwararru dai sun yi amannar cewa yaran na kamuwa da cutar ne ta hanyar shayar da su nonon uwa.
Matsalar na zuwa ne kwana guda bayan da hukumar ta lafiya ta duniya ta kaddamar da sabon yaki da cutar ta Ebola, a dai-dai lokacin da ake ci gaba da gwabza fada a tsakanin dakarun gwamnati da na 'yan tawaye a yankunan Kivu da Ituru da ke fama da bala'in Ebolan.
</doc>
<doc docid='dw_45994872' lang='hau' type='mono' source='https://www.dw.com/ha/ha/hare-hare-na-kassara-yaki-da-ebola-a-kwango/a-45994872' term='ebola'>
Jagoran shirin yaki da wannan cuta ta Ebola a Kwango Dr. Ndjoloko Tambwe Bathe, ya fada wa manema labarai cewa hare-hare da ma'aikatansu daga ma'aikatar lafiya ke fiskanta daga 'yan tawaye da masu zanga-zanga ya sanya an tsayar da aikin yaki da wannan cuta ta Ebola a yankin da cutar ke kamari.
A wani hari guda ranar daya ga watan Agusta ma'aikatan lafiyar biyu da ke aiki da sojojin kasar ta Kwango 'yan tawaye sun halaka su, haka zalika kwana guda bayan wannan 'yan tawayen sun halaka fararen hula 15 a yankin Beni lamarin da ya jawo zanga-zangar al'umma da suka yi amfani da damar wajen ruwan duwatsu ga motar ma'aikatan lafiyar masu yaki da cutar ta Ebola.
Mutane 203 dai suka kamu da cutar ta Ebola yayin da 120 suka halaka tun bayan barkewar cutar ta Ebola a Kwango.
</doc>
<doc docid='dw_45961573' lang='hau' type='mono' source='https://www.dw.com/ha/ha/ebola-da-tsaro-a-nijar-sun-dau-hankalin-jaridun-jamus/a-45961573' term='ebola'>
Jaridar Die Welt a wannan makon ta rubutar sharhinta kan snnobar cutar Ebola a Jamhuriyar demokradiyar Kongo inda ta hukumar lafiya ta duniya wato WHO ta bayyana cewa in har ba a dau matakin gaske ba cutar na iya zama barazana ga yankin gabashin Afirka baki daya, sai dai yanzu ana fatan ganin cewar cutar ba za ta kai ga tsallakawa ga kasashe makobta ba bisa matakan gaggaawa da aka dauka na samar da magunan riga kafin.
Ita kuwa jaridar der Freitag a nata sharhin cewa ta yi za a tura jami'an tsaro na kasashen Turai zuwa kasashen Afirka. Jaridar ta leka Jamhuriyar Nijar ne kan wannan batu inda ta ke cewar kasashen Tarayyar Turai na shirin kafa sansanin tsugunar da 'yan gudun hijira da ke son shiga Turai ta barauniyar hanya. A cewar jaridar, matalauciyar kasa kamar Nijar na bukatar tallafi kan wannan batu.
Jaridar Süddeutsche Zeitung ta rubuta nata sharhin ne kan 'yancin jama'a da aka fara samu a kasar Eritiriya. To sai dai jaridar ta aza tambaya, inda ta ce wannan sauyin da ake samu daga Asmara wai gaba dayan nufinsa kan a bai wa kasar ceto ne ko kuma so take ta jawo hankalin masu zuba jari?  Sannu a hankalin kasar da ake yi wa mulkin kama karya, hukumomi sun fara dan sassauta wa jama'a, wata kila bisa sauyin da ake samu daga makobciyarsu kasar Habasha.
Jaridar Frankfurter Allgemeine Zeitung ita kuwa cewa ta yi an samu matukar ci gaba wajen tsarin bada tazarar haihuwa a duniya. Jaridar na sharhi ne bisa rahoton hukumar kula da karuwar al'umma ta Majalisar Dinkin Duniya wato UNFP wacce a rahoton da ta fitar wannan mako ta bayanan cewa a fadin duniya yanzu mata da dama na daukar matakin bada tazarar haihuwa.
</doc>
<doc docid='dw_45945588' lang='hau' type='mono' source='https://www.dw.com/ha/ha/who-ebola-na-iya-yaduwa-daga-kwango/a-45945588' term='ebola'>
Hukumar ta lafiya ta fadi hakan ne lokacin da tawagar kwararrunta na kimiyya ke nazarin ko suna iya bayyana cutar a Kwango a matsayin matsalar gaggawa ta lafiya a duniya.
Hukumar ta Majalisar Dinkin Duniya ta bayyana tsananin damuwarta game da halin da ake ciki, kuma kamar yadda ta ke nunawa, za ta yi dukkanin mai yiwuwa don ganin an dakile cutar.
A halin da ake ciki ma dai ma'aikatar lafiya a Kwangon, ta sanar da sabbin alkaluman mutum uku da cutar ta kashe a kasar, abin da ya kai ga adadin mutum 142 da suka salwanta ke nan jimilla a arewacin lardin Kivu.
</doc>
<doc docid='dw_45900793' lang='hau' type='mono' source='https://www.dw.com/ha/ha/za-a-yi-bincike-kan-cutar-ebola-a-kwango/a-45900793' term='ebola'>
Kwararrun za su isa Kwangon ne kan batun a Larabar da ke tafe don tababatar da girman barazanar da ta halaka mutum 135 a arewacin yankin Kivu daga watan Agusta zuwa yau.
Cutukan da ake bayyana su a matsayin matsalolin gaggawa dai su ne wadanda aka hakikance cewa suna iya ratsa iyakoki cikin hanzari, da kuma ke bukatar matakin kasashen duniya a gaggauce.
A shekara ta 2014 ma an bayyana Ebolar a wannan matsayin lokacin da ta halaka dubban rayuka a wasu kasashen Afirka ta Yamma kamar yadda aka bayyana cutar Zika a shekara ta 2016.
</doc>
<doc docid='dw_45677616' lang='hau' type='mono' source='https://www.dw.com/ha/ha/garkuwa-da-jirgin-ruwa-a-najeriya-ya-dauki-hankalin-jaridun-jamus/a-45677616' term='ebola'>
Jaridar Jamus ta Frankfurter Allgemeine Zeitung ta yi sharhi kan matsalar fashi kan teku a Najeriya, inda jaridar ta ce a karshen makon da ya gabata 'yan bindiga dauke da makamai suka farma wani jirgin ruwan kasar Switzerland wanda ya taso daga birnin Lagos zuwa Fatakwal (Port-Harcourt). Jaridar ta ce 'yan fashin da suka dira kan jirgin nan take suka yanke wayoyin sadarwa, kana suka tsare daukacin ma'aikatan jirgin 19.  jirigin mai suna Glarus an kera shi ne a shekara ta 2001, don haka yana daga cikin manyan jiragen dakon kaya na zamani da ake ji da su, inda yake iya dokon kaya sama da ton 46,500.
Ita kuwa jaridar Berliner Zeitung ta yi sharhi ne kan Jamhuriyar Nijar. Jaridar ta ce Tony Rinaudo  dan kasar Ostiraliya ya samu kyautar kwatankwacin ta Nobel bisa tallafi ga harkar noma a Jihar Maradi. Tony Rinaudo ya zabi kauyen Dan Indo, kauyen da ya yi fama da matsalar fari abin da ya haddasa yunwa yankin sakamakon rashin samun kayan gonaki. Amma yanzu bisa tallafin wannan dan kasar Ostiraliya ya sa 'yan kauyen sun manta da batun matsalar gona duk da cewa ba a samun ruwan samam mai yawa. A cewar Sule Lebo wani mazaunin kauyen na Dan Indo, a baya tsakanin garinsu da titin da ke ake bi wanda ke da kilo mita biyu babu abin da ake gani illa yashin hamada, amma yanzu bisa tallafin Tony Rinaudo  ba abin da ake gani sai bishiyoyi, kuma dalilin hakan yakin baki daya kasance mai cike da inuwa duk da zafin da ake tabkawa. Dan shekaru 61 Tony Rinaudo bisa wadannan ayyukan da ya yi ya saka kungiyoyin kasa da kasa suka shada da kokarinsa abin da ya sa aka ba shi kyautar kwatankwacin ta Nobel.
Sai jaridar die Tageszeitung, inda ta yi sharhi kan bala'in da yankin gabashin Jamhuriyar Dimukuradiyyar Kwango ke fuskanta. Jaridar ta ce tarin mutattu da kuma jini da ke kwarara su ne hotunan da ake gani suna fitowa daga yankin gabashin Kwango, sakamakon fadace--fadace tsakanin 'yan bindiga, to sai dai yanzu an samu mace-mace a garin Beni da ke jihar Arewacin Kivu sakamakon annobar cutar Ebola. Jaridar ta ce bisa alkaluman da ma'aikatar lafiya ta kasar Kwango ta fitar, a birnin Beni da kewaye sama da mutane 151 suka kuma da cutar Ebola daga ciki sama da 100 tuni suka mutu sakamakon cutar ta Ebola. Sai dai babbar matsalar ita ce, likitoci da sauran ma'aikatan agajin gaggawa na fuskantar matsalar isa yankin sakamakon farmakin 'yan bindiga.
A sharhinta jaridar Neues Deutschland ta duba matsalar da 'yan gudun hijra na kasar Iritiriya ke fuskanta, duk da cewa sun samu ficewa daga kasar har suka isa kasashe irin Jamus. Jaridar ta ce sun yi hijira bisa ukubar da gwamnatin kama karya ke gallaza musu, amma kuma a bisa tilas suke agaza wa wannan gwamnati. Misali akwai tsarin da kasar Jamus ta fitar na tallafa wa 'yan gudun hijira da ake son mayarwa kasashensu, to amma dole sai kowa ya gabatar da shaidar cewa shi dan wannan kasar ne, don haka ga 'yan kasar Iritiriya da ke son neman takardun tafiya a ofishin jakadancinsu dole sai sun biya wani haraji da gwamnatin kama karya a Asmara ta azawa duk dan kasar da ke zama a ketare.
</doc>
<doc docid='dw_45610423' lang='hau' type='mono' source='https://www.dw.com/ha/ha/kwango-mayaka-na-tayar-da-hankali-a-beni/a-45610423' term='ebola'>
Rahotannin da ke fitowa daga yankin Beni a gabashin Jamhuriyar Dimukuradiyyar Kwango na cewa kimanin mutane 18 suka mutu sakamakon harin da mayakan Kungiyar ADF wadda shugabanninta 'yan asalin kasar Uganda ne suka kai a yankin a cewar mai magana da yawun sojojin jihar Mak Mazukai, wanda ya ce harin ya yi sanadiyyar mutuwar fararan hulla 14 da kuma sojojin gwamnati hudu.
Cikin wannan yankin dai da ke Arewacin Kivu inda aka kai wannan hari, akwai jami'an agaji na kasa da kasa da ke ayyukan agaji tun daga farkon watan Agusta da ya gabata sakamakon cutar Ebola.
An dai yi ta nuna hotunan gawawakin mutanen da aka kashe ta shafukan sada zumunta cikinsu kuwa har da wata yarinya daliba inda shaidun gani da ido suka ce bayan da mayakan suka gudanar da harbe-harben nasu sun kuma daddatsa mutanen da adduna.
</doc>
<doc docid='dw_45372830' lang='hau' type='mono' source='https://www.dw.com/ha/ha/cutar-ebola-ta-yi-kisa-a-kwango/a-45372830' term='ebola'>
Garin na Butembo da ke da yawan al'umma kusan miliyan guda, na da kan iyakoki da Yuganda abin da ke janyo wahala ga yunkurin dakile yaduwar cutar, kamar yadda mahukuntan kasar suka tabbatar. Rahotanni sun nunar da cewa daga watan Yulin wannan shekara kawo yanzu, mutane 85 ne suka hallaka sakamakon cutar ta Ebola a Jamhuriyar Dimukuradiyyar Kwangon, yayin da wasu 39 suka kamu da ita. Da yawa daga cikin wadanda cutar ta kama da ma wadanda suka mutu sakamakon kwayar cutar ta Ebola dai, na cikin kauyuka inda aka samu rahoton bullar cutar guda 20 a Beni.
</doc>
<doc docid='dw_45255976' lang='hau' type='mono' source='https://www.dw.com/ha/ha/jamus-na-inganta-huldar-ta-da-afirka/a-45255976' term='ebola'>
Jaridar Süddeutsche Zeitung cewa ta yi kasar Ruwanda na daga cikin jerin kasashen Afirka da a baya bayan nan gwamnatin tarayyar Jamus ke kokarin inganta hulda da ita musamman a manufofin Jamus kan nahiyar Afirka. Jaridar ta ce Ruwanda da ke zama karamar kasa a gabashin Afirka ta samu bunkasar tattalin arziki bayan kisan kare dangi na 1994, ta gina hanyoyi, gwamnati ta haranta amfani da jakunan leda sannan an tilastawa kowane dan kasa da ya tsabtace muhallnsa sau daya a wata. Kasar tana da yawan mata a majalisar dokoki fiye da sauran kasashen duniya sakamakon matakin Shugaba Paul Kagame na tallafa wa mata. Saboda haka ga ministan raya kasashe masu tasowa na Jamus Gerd Müller, wanda a wannan Alhamis ya fara rangadin wasu kasashe bakwai na Afirka, Ruwanda na zama abin koyi ga sauran kasashen nahiyar, musamman a dangane da manufofin Jamus da suka shafi Afirka. Kasashen da ministan zai kaiwa ziyara sune Eritriya, Habasha, Botswana, Zimbabuwe, Mozambik, Ghana da kuma Chadi.
Shugaban kasar Ruwanda, Paul Kagame
Ita ma jaridar Berliner Zeitung ta buga labari dangane da huldodi tsakanin Jamus da Afirka inda ta mayar da hankali kan ziyarar da shugaban kasar Angola Joao Lourenco ya kawo birnin Berlin a wannan mako. Jaridar ta ce gwamnatin Jamus da 'yan kasuwar kasar sun yi wa Angola alkawarin saka hannu jari na miliyoyi dubbai na Euro a harkokin aikin gona da gina hanyoyi da fasaha. Angola ita ce kasa ta biyu mafi fitar da man fetir bayan Najeriya a Afirka, amma tana fama da matsalar faduwar farashin kayayyaki. Kasar na fadada hanyoyin da za ta rika samun kudin shiga da sauran huldodi da wasu kasashe ciki kuwa har da neman masu zuba jari daga Jamus.
Shugaban kasa ya rasa ta inda zai faro dangane da matsalolin da ke gabanshi, inji jaridar die Tageszeitung a labarin da ta buga kan kasar Mali. Ta ce a Mali shugaba Ibrahim Boubacar Keita ne ya yi nasara lashe zaben shugaban kasar sai dai bisa ga dukkan alamu zai yi rauni a wa'adin mulkinsa na biyu. Matsalolin rashin tsaro da aikace-aikacen kungiyoyin 'yan bindiga da ake fama da su har yanzu a arewaci da tsakiyar Mali na daga cikin kalubalen da ke gaban gwamnati, amma ba ta da karfin magance matsalolin.
Jami'an kiwon lafiya a jamhuriyar Dimukuradiyyar Kwango
A karshe sai jaridar Frankfurter Allgemeine Zeitung wadda ta leka kasar Jamhuriyar Dimukuradiyyar Kwango tana mai cewa annoba ta dawo. Ta ce baya ga cutar Ebola yanzu haka cututtukan Cholera da Polio sun barke a wasu yankuna na Kwango, lamarin da ya kara dagula mawuyacin halin da ake ciki a kasar. Alkaluma da ma'aikatar kiwon lafiyar kasar ta bayar na nuni da cewa Cholera ta yi sanadiyyar mutuwar akalla mutane 125 sannan ana yi wa wasu 2100 jinya, yayin da akalla mutunm 60 suka rasu sakamakon cutar Ebola da ta barke a gabashin kasar a wannan wata na Agusta.
</doc>
<doc docid='dw_45084109' lang='hau' type='mono' source='https://www.dw.com/ha/ha/rikice-rikicen-kwango-na-barazanar-yada-cutar-ebola/a-45084109' term='ebola'>
Hukumar Lafiya ta Duniya ta yi gargadin cewa rikice-rikicen da ake samu a Jamhuriyar Dimukuradiyyar Kwango na dakile matakan yaki da cutar Ebola. Babban jami'in hukumar Tedros Adhanom Ghebreyesus ya shaida wa manema labarai a birnin Geneva na Switzerland cewa muddin aka gaza tsagaita wuta tsakanin bangarorin da ke rikici da juna a gabashin kasar ta Jamhuriyar Dimukuradiyyar Kwango akwai yiwuwar hakan zai tabarbara shirin yaki da cutar ta Ebola.
A wannan Talatar hukumomin kasar ta Jamhuriyar Dimukuradiyyar Kwango sun tabbatar da cewa a karon farko an sami bullar cutar a wajen Lardin Arewacin Kivu. Ita dai hukumar lafiyar ta nuna muhimmanci hada kai da bangarori daban-daban domin tabbatar da yaki da cutar ta Ebola.
</doc>
<doc docid='dw_44574075' lang='hau' type='mono' source='https://www.dw.com/ha/ha/ebolar-rogo-ta-bulla-a-yammacin-afirka/a-44574075' term='ebola'>
Cutar da tuni masanan suka kira da Ebolar rogo na haddasa mutuwar dashen rogo da kashi 90 cikin 100 idan ta kama wanda ake ganin wata babbar barazana ce ga kasashen na Yammacin Afirka, inda a kullu yaumin ake kara samun bukatu na abinci, kuma rogo na daga cikin abincin yau da kullum a kasashe da dama na Afrika.
Bincike ya nunar cewa kashi 80 cikin 100 na al'ummar Najeriya miliyan 180 na amfani da rogo ko garin rago a gidajensu, yayin da a kasashe irin su Côte d' Ivoire, Burkina Faso da ma Mali, batun wani abinci da ake kira attiéké da ake yinsa da rago batu ne da ya zama ruwan dare a gidajen al'umma.
A shekara ta 1990 da wannan cuta ta rogo ta bulla a kasar Yuganda, yunwa ta yi sanadiyyar mutuwar mutane 3000 a wannan kasa a cewar Docta Pita jagoran tsarin nan na yammacin Afirka mai kula cutukan da ke da saurin yaduwa.
</doc>
<doc docid='dw_44045641' lang='hau' type='mono' source='https://www.dw.com/ha/ha/hukumar-lafiya-ta-duniya-ta-shawarci-kasashen-da-ke-makotaka-da-kwango/a-44045641' term='ebola'>
Hukumar ta WHO ta shawarci kasashen da ke makwabtaka da kasar ta Jamhuriyar Demokradiyyar Kwango da su dauki matakan gaggawa sakamakon yadda ake samun shige da ficen al'umma kusan dubu daya a kowace rana ta hanyoyin ruwa da jiragen sama.
Mutane 680 ne a halin yanzu suka samu rigakafin cutar a yankunan Mbandaka da Bikoro da aka fi samun yawaitar bullar cutar ta Ebola a kasar.
</doc>
<doc docid='dw_44045513' lang='hau' type='mono' source='https://www.dw.com/ha/ha/likitoci-sun-shawo-kan-cutar-ebola-a-kongo/a-44045513' term='ebola'>
Lokacin da kwayoyin cutar Ebola suka bulla a birnin Mbandaka duniya gaba daya ta kadu, amma yanzu likitoci na da kyakkyawan fata, sun shawo kan annobar. Jaridar ta ce wannan babban albishir ne daga kasar ta Kwango inda ta ruwaito wani likita da ke kula da aikin gaggawa kan cutar Ebola na kungiyar agaji ta likitoci wato Medicine Sans Frontier na cewa ko da yake bai zai iya ba da tabbaci lokacin da abin zai auku ba, amma za su dakile yaduwar cutar ta Ebola. Sabanin yadda lamarin ya kasance a yankin yammacin Afirka a shekarar 2014, a wannan karon a Kwango, an yi saurin daukar matakai, inda gwamnati da hukumar lafiya ta duniya suka yi kashedi da wuri, ita kuma gamaiyar kasa da kasa ta yi hanzarin samar da kudin tura kayakin aiki na tan 19 zuwa yankin kurmin na Kwango. Kusan makonni takwas bayan labarin barkewar cutar, ba a kuma kai sati hudu da gwamnatin Kwango ta tabbatar da bullar cutar a hukumance ba, an yi nisa wurin shawo kan lamarin. Mutane 25 daga cikin 51 da suka kamu da cutar suka mutu.
Ana iya maganin kaura daga yankunan karkarar zuwa birane inji jaridar Neues Deutschlnad tana mai cewa kungiyoyin manoma suna samawa mutane albashin da kyakkyawar makoma ta rayuwa a yankunan karkara na kasar Kenya.
Manoma na samun sakayya a Kenya
Jaridar ta ce Kangocho maimakon Nairobi. Ta ce yayin da dubun dubatan matasa a Kenya ke neman sa'arsu a manyan birane, wani matashi mai suna Jackson Rugara akasin haka ya yi. Yanzu dai ya zama manomi gahawa a kauyen Kangocho. Kimanin shekaru uku da suka wuce ya yi bankwana da birnin Nairobi ya koma kauyen ya fara aikin gona, inda kuma yanzu haka ya kasance babban manomi. Shi dai Jackson Rugara memba ne a wata kungiyar matasa manoma su 14 da ke noman gahawa. Da ribar da suke samu suke ba wa juna bashi don bunkasa sana'arsu, suna sayen shanu da sauran dabbobin kiwo.
Likkafar wani dan kasar Mali ta yi gaba a birnin Paris na kasar Faransa a cewar jaridar Frankfurter Allgemeine Zeitung.
Faransa ta karrama dan gudun hijira Gassama
Jaridar ta ce cikin dare daya rayuwar dan ci-rani ta sauya daga bakon da bai da takardar izinin zama cikin kasa zuwa gwarzo da aka karrama shi a Faransa. Wannan dai shi ne tarihin Mamoudou Gassama dan kasar Mali. Jaridar ta ce a wasu kwanaki kalilan da suka wuce dan shekaru 22 da haihuwa ya kan boye da zarar ya hango motar 'yan sanda, amma a ranar Litinin jami'ai ne suka yi masa rakiya zuwa ofishin shugaban kasa Emmanuel Macron wanda ya gode masa bisa bajimtar da ya yi. A ranar Asabar da ta gabata Mamoudou Gassama ya hango mutane sun yi cincirindo a gaban wani gida, wani na rike da wani yaro da ke dab da fadowa, shi kuwa Gassama bai yi wata -wata ba sai ya hau ta bangon ginin benen har hawa na hudu ya ceto yaron. Faransa ta ba shi takardar zama dan kasa da kuma an yi masa tayin aiki da ma'aikatar kwana-kwana.
</doc>
<doc docid='dw_44006952' lang='hau' type='mono' source='https://www.dw.com/ha/ha/ziyarar-julius-maada-bio-na-saliyo-a-najeriya/a-44006952' term='ebola'>
Dukkaninsu Biyu dai na zaman tsofaffin janar-janar na soja a kasashensu sannan kuma dukkaninsu sun mulki kasashen nasu karkashin mukin soja ko bayan nan kuma sun yi nasarar darewa a gadon mulki a bisa inuwar jam’iyyar APC ta adawa bayan doguwar gwagwarmaya ta siyasa a kasashensu.
Shugaba Buhari na gaisawa da takwaransa na Saliyo Maada Bio
Ziyarar da ke zaman irinta ta farko tun bayan zabensa a cikin wata gwagwarmaya mai zafi a watan Maris din da ya shude dai na da burin kari na hadin kai da kuma kokari na aiki tare da nufin kaiwa ga kara karfafa tattalin arziki na kasashen Biyu. Bayan share kusan mintuna 45 suna tattaunawa da Shugaba Buhari, Shugaba Maada Bio na kasar ta Saliyo dai ya ce sun tattauna abubuwa da dama kama daga tattalin arziki ya zuwa baranar annoba cutar Ebola mai kisa cikin gaggawa da yanzu ake fuskantar ta a kasar Kwango.
Ko bayan taka rawa wajen kare yakin basasa na shekara da shekaru a kasar ta Saliyo dai, Tarrayar Najeriya ta kuma taimaka wajen shawon kan matsalar annoba cutar Ebola mai kisa cikin gagawa da kasar ta Saliyo ta fuskanta. To sai dai kuma a wannan karo kuma a fadar kakakin gwamnatin ta Abuja Mallam Garba Shehu, Maada Bio na neman zuba jari na 'yan kasuwar Tarrayar Najeriyar a cikin harkokin kasuwancin kasarsa ta Saliyo.
</doc>
<doc docid='dw_43979350' lang='hau' type='mono' source='https://www.dw.com/ha/ha/who-ta-gamsuwa-da-rigakafi-cutar-ebola/a-43979350' term='ebola'>
Dakta Salama ya bayyana hakan ne yayin da hukumar ta samu nasarar yi wa kashi chasa'in na mutanen da suka yi ta'ammali da wadanda suka kamu da cutar Ebola a Kwango allurar ta rigakafi. Daga nan sai ya kara da cewar Hukumar Lafiya ta Duniya (WHO) na duba yiwuwar fara amfani da wasu magungunan gwaji guda biyar na cutar ta Ebola a fadin kasar ta Kwango.
</doc>
<doc docid='dw_43935091' lang='hau' type='mono' source='https://www.dw.com/ha/ha/an-yaba-wa-who-a-kan-cutar-ebola-a-kwango/a-43935091' term='ebola'>
Sanarwar ta kuma kara da cewar hukumar ta tanadi dukkan kayan da za a bukata wadanda suka hada da kudi don shirin ko ta kwana a yankin Bikoro wanda a halin yanzu yake da mutane hamsin da biyu wadanda binciken likitoci ya tabbatar da sun kamu da cutar ta Ebola tare da mutuwar mutane ashirin da biyu.
A wani ci gaban kuma gwamnatin kasar na ci gaba aikin rigakafin cutar cikin wani shirin hadin gwiwa tsakaninta da jami'an Hukumar Lafiya ta Duniya da kuma wasu kungiyoyi masu zaman kansu.
</doc>
<doc docid='dw_43883154' lang='hau' type='mono' source='https://www.dw.com/ha/ha/kongo-cutar-ebola-ta-hallaka-mutum-2/a-43883154' term='ebola'>
A sanarwar da ma'aikatar ta fitar a wannan Talata, ta ce mutane akalla ashirin da bakwai Ebola ta halaka tun bayan sake bullarta. Daya daga cikin mamatan biyu, jami'ar kiwon lafiya ce a garin Bikoro inda cutar ta soma bulla yayin da gudan ya mutu a garin Mbandaka.
Ma'aikatar lafiyar kasar da ke samun taimakon hukumar Lafiya ta duniya WHO, ta ce suna aiki tukuru don shawo kan annobar, amman sun baiyan takaici kan yadda jama'a suka yi biris da gargadin da aka yi na su kauracewa cin namun daji kaman na biri da ake daukar cutar bayan cin naman. An gano yadda kasuwar sayar da naman dabbar ke ci duk da fadakarwar gwamnati kan illarsu. Wannan shi ne karo na tara da Kongo ke yaki da cutar Ebola da ta soma bulla a kasar a shekarar 1976.
</doc>
<doc docid='dw_43862678' lang='hau' type='mono' source='https://www.dw.com/ha/ha/kokarin-dakile-yaduwar-cutar-ebola-a-kwango/a-43862678' term='ebola'>
Tuni aka kebe wadanda suka kamu da cutar kuma ake kula da su a babban asibitin Wangata da ke tsakiyar birnin Mbandanka, birnin da ke da jama'ar da yawanta ya kai mutum miliyan daya da dubu dari biyu. A cewar Docta Hilaire Manzibe, babban daraktan wannan asibitin da ake kula da 'yan malatin na Ebola, lalle ba za su iya bayyana adadin wadanda suka kamu da cutar da a yanzu aka killacesu ba, amma suna sanar da cewa an samu wadanda suka mutu, kuma sauran wadanda ake kula da su na da alamun samun sauki.
Sai dai babban likitan ya ce abin damuwar ma a nan shi ne yana tune a ranar daya ga watan Mayu an kawo wani mai zazzabi kuma yana amai, amma danginsa suka nemi da a ba su shi su yi masa na gargajiya.
A halin yanzu dai duk wasu da suka yi mu'amula da masu dauke da cutar an killacesu har na tsawon lokaci.
Tuni dai hukumar lafiya ta duniya WHO ta aike da wata tawagar kwararru guda 35 da  suka kware wajen allurar rigakafi, kuma 16 daga cikinsu sun taka rawar gani a lokacin yaki da annobar cutar ta Ebola da aka fuskanta a wasu kasashen yammacin Afirka.
</doc>
<doc docid='dw_43843791' lang='hau' type='mono' source='https://www.dw.com/ha/ha/kuriar-raba-gardama-a-burundi-ta-dau-hankalin-jaridun-jamus/a-43843791' term='ebola'>
Jaridar Frankfurter Allgemeine Zeitung ta ce a Burundi shugaban kasa Pierre Nkurunziza ya bari an gudanar da wata kuri'ar raba gardama kan yi wa kundin tsarin mulkin kasa kwaskwarima da zai ba shi damar ci gaba da mulki har shekarar 2034.
Sannan a lokaci guda rikici ya rincabe. Hasali dai a shekarar 2015 wa'adin mulkin Shugaba Nkurunziza da ke kan mulki tun a 2005 ya kare bisa tanade-tanaden kundin tsarin mulki.  A shekarun baya-bayan nan shugaban ya yi ta gudanar da mulki na kama karya musamman tun bayan da sojoji suka yi yunkurin juyin mulki a shekarar 2015 saboda shirya zabe karo na uku da Nkurunziza ya yi, abin da ya sabawa kundin tsarin mulki. Su kuma 'yan adawa suka samu kwarin gwiwa. Dakarun tsaro da 'yan bangar siyasa na kungiyar matasan jam'iyyar da ke jan ragamar mulki, suka yi ta farma ‘yan adawa suna halaka su. Mutane 1200 suka rasa rayukansu a rikice-rikicen na tsawon shekaru ukun da suka wuce yayin da dubbai ne suka tsere zuwa makwabciyar kasa Tanzaniya. Yanzu haka ana fargaba dangane da yiwuwar kazancewar rikicin da ke tuni da yakin basasar da Burundi ta yi fama da shi a shekarun 1990.
Shirye-shiryen ko-takwana tun ba a shiga mummunan hali ba inji jaridar Berliner Zeitung, tana mai cewa a kasar Jamhuriyar Demokaradiyyar Kwango annobar cutar Ebola ta sake barkewa, a saboda haka hukumar lafiya ta duniya WHO ta fara daukar matakan hana bazuwar cutar musamman a yankin Arewa maso Yammacin Kwangon inda cutar ta barke.
Jaridar ta ce yanzu haka dai an tabbatar da mutuwar akalla mutane 20 daga cikin mutum fiye da 40 da suka kamu da ita. Kasancewa cutar ta bulla a wani yanki da ke cikin kungurmin daji inda ba hanyoyin mota ko wani fili da jirgin sama zai iya sauka, a dole ana amfani da jirgin sama mai saukar ungulu wajen jigilar likitoci da sauran masana na hukumar WHO zuwa yankin.
Ita kuwa jaridar Der Tagesspiegel a wannan makon labari ta buga dangane da sarrafa kofi da cokulet da ake yi a Afirka zuwa Turai, abin da jaridar ta ce yana kan turbar da ta dace.
Ta ce samar da cokulet a Afirka wannan shi ne tunanin wani Bature mai suna Hendrik Reimers cewa kasashen Afirka za su fi samun riba idan suka shigo da kayayyakin da aka sarrafa maimakon danyun a nahiyar Turai. Yanzu haka Hendrik Reimers wanda ya taba aiki da kamfanonin fasahar sadarwa na SAP da IBM ya kafa wani kamfani a birnin Munich na nan Jamus mai suna Fairafric wato mai ma'ana adalci ga Afirka. Ya samu wani kamfani a Ghana da suke kawance. Kamfanin Fairafric daya ne daga cikin kamfanoni da ke son a sanya adalci a huldar ciniki da kasashen Afirka.
</doc>
<doc docid='dw_43779217' lang='hau' type='mono' source='https://www.dw.com/ha/ha/kwango-who-za-ta-fara-rigakafin-cutar-ebola-da-ta-sake-barkewa-a-kasar/a-43779217' term='ebola'>
Jami'an kiwon lafiya na Majalisar Dinkin Duniya na shirin kaddamar da ayyukan gaggawa na allurar rigakafi daga cutar Ebola, bayan da aka sake samun tabbacin barkewarta a Jamhuriyar Dimokradiyyar Kwango.
A cewar hukumar lafiya ta duniya wato WHO, kawo yanzu mutane 18 ne suka mutu daga cutar, yayin da ake fargabar wasu 35 da kamuwa da cutar.
A wannan mako ne hukumar za ta fara allurar rigakafi a kan iyakar kasar da sauran kasashe makotanta.
</doc>
<doc docid='dw_43745089' lang='hau' type='mono' source='https://www.dw.com/ha/ha/najeriya-jamiai-na-barazana-kan-ebola/a-43745089' term='ebola'>
Shugaban kungiyar hadakar jami'an lafiyar ta (JOHESU) da ke yajin aiki Biobelemoye Joy Josiah ya bayyana haka ga kamfanin dillancin labaran Faransa na AFP.
A wannan mako ne dai gwamnatin ta Najeriya ta ba da umarni na gudanar da cikakken bincike ga matafiya da ke shiga kasar daga Jamhuriyar Demokradiyar Kwango biyo bayan bullar zazzabin me zafi a kasar.
Hukumar lafiya ta Duniya dai WHO ta bayyana a wannan rana ta Juma'a cewa za a gaggauta kai allurar yaki da cutar ta Ebola bayan samun bullarta a Kwango.
</doc>
<doc docid='dw_43711048' lang='hau' type='mono' source='https://www.dw.com/ha/ha/an-sami-bullar-cutar-ebola-a-kongo/a-43711048' term='ebola'>
Wannan na zuwa ne bayan da jami'an kiwon lafiya a yankin suka soma baiyana fargaba kan wasu mutane ashirin da biyu da suka nuna alamun cutar, akwai wasu goma sha bakwai da suka riga suka mutu da ake zaton a sanadiyar cutar ce.Tuni aka dauki matakin dakile cutar. Yanzu haka ma dai an tura kwararru yankin don sa ido da kuma hana bazuwar cutar da ke saurin halaka dan adam. Rahotannin na cewa wannan shi ne karo na tara da cutar ta Ebola ke bulla a jamhuriyar Kongon.
</doc>
<doc docid='dw_43705166' lang='hau' type='mono' source='https://www.dw.com/ha/ha/cutar-ebola-ta-kashe-mutane-17-a-jamhuriyar-demokaradiyyar-kwango/a-43705166' term='ebola'>
Jami'ai a Jamhuriyar Demokaradiyyar Kwango sun tabbatar da cewa kimanin mutane 17 suka hallaka sakamakon cutar Ebola da ta bulla a kasar.
Mahukunta sun ce cutar ta bulla cikin yankin arewa maso yammacin kasar. Tun a makon jiya ranar 3 ga wannan wata na Mayu aka samu rahoton bullar cutar inda kimanin mutane 21 suka kamu da zazzabi daga ciki 17 suka rasu. Sakamakon da aka samu a cibiyar bincike da ke birnin Kinshasa ya tabbatar da cewa biyu daga cikin mutanen sun kamu da cutar Ebola.
</doc>
<doc docid='dw_43272188' lang='hau' type='mono' source='https://www.dw.com/ha/ha/sabon-shugaban-saliyo-ya-yi-alkawarin-hadin-kan-kasa/a-43272188' term='ebola'>
Babban alkalin kasar Saliyo Abdulai Charm shi ne ya rantsar da sabon shugaban Julius Maada Bio a wani Otal da ke Freetown babban birnin kasar.
A jawabinsa bayan rantsar da shi shugaban yace 'wannan ita ce mafarin tafiya. Al'aummar Saliyo sun yin zaben da zai sauya lamura, mun yi farin ciki kuma mun daura niyyar yin aiki a sabuwar gwamnatin Saliyo.'
Dokokin hukumar zaben kasar Saliyo dai sun bada damar kalubalantar zaben cikin kwanaki bakwai bayan sanar da sakamakon zabe a hukumance. Tuni ma dai dan takarar jam'iyyar APC mai mulki Samura Kamara ya baiyana cewa zai kalubalanci sakamakon zaben a kotu.
'Yan uwana 'yan Saliyo, a madadin jam'iyar APC ina mika godiya a gareku na goyon bayan da kuka bamu a wannana tafiya. Kamar yadda kuka sani hukmar zabe ta sanar da sakamako, amma muna sanar da ku cewa ba mu amince da sakamakon ba, bisa dalilan magudi, da aringizon kuri'u da rashin bin tsari wanda mun ja hankalin hukumar zaben tun farko, a don haka a matsin jam'iyya wajibi mu bi ka'idojin da suka wajaba na ganin an yi adalci.'
Sabon shugaban kasar dai, ya karbi ragamar shugabanci ne a dai dai loakcin da kasar ke fama da bakar talauci sakamakon rashin ayyuki da rarrabuwar kan 'yan kasa da kuma kokarin yin katanga da cutar Ebola wadda ta haddasa hasarar rayukan 'yan kasar da dama.
Nasarar Julius Maada Bio, ta zo ne bayan da dukkannin 'yan takarar suka gaza cimma kashi 55 na kuri'u a zagayen farko na zaben da ya gudana a ranar 7 ga watan Maris. Sai dai ga alama tsugune ba ta kare ba, ganin yadda abokin takararsa Samura Kamara ya nuna ja a kan sakamakon da hukumar zaben ta sanar.
</doc>
<doc docid='dw_43198560' lang='hau' type='mono' source='https://www.dw.com/ha/ha/saliyo-zaben-shugaban-kasa-zagaye-na-biyu/a-43198560' term='ebola'>
Kimanin masu zabe milyan 3.1 da ke kasar ta Saliyo a yankin yammacin Afirka za su tantance wanda zai dauki madafun iko tsakanin jagoran 'yan adawa Julius Maada Bio na babbar jam'iyyar adawa ta SLPP da kuma Samura Kamara na jam'iyyar APC mai mulki. Tun farko an jinkirta zaben da aka tsara zagaye na biyun tun ranar Talata sakamakaon wani hukuncin kotu amma yanzu an kammala shirye-shirye domin zaben.
Masu sanya idanu ciki kuwa har da tsohon Shugaba Goodluck Jonathan sun nuna gamsuwarsu da yadda shirin ke tafiya inda ya ke cewar "na gamsu da abubuwan da na gani zuwa yanzu domin demokaradiyya ta na aiki kuma zan yi amfani da wannan dama domin neman 'yan kasar Saliyo su fito kamar yadda suka yi a zagayen farko domin zaben mutumin da zai shugaban kasar na gaba.
Ita dai kasar ta Saliyo a baya ta yi fama da yakin basasa na fiye da shekaru 10 lamarin da ya kai ga mutuwar dubban mutane. Baya ga wannan kasar ta yi fama da annobar cutar nan ta Ebola mai saurin hallaka mutane inda kimanin mutane 4000 suka rasa rayukansu. Kasar har wa yau ta fuskanci ibtila'i na zabtarewar kasa da aka samu a shekarar da ta gabata ta birnin Freetown inda fiye da mutane 400 suka rasu. Domin haka zaben na wannan Asabar na zama zakaran gwajin dafi kan samar da cigaba a kasar ta Saliyo.
</doc>
<doc docid='dw_43198559' lang='hau' type='mono' source='https://www.dw.com/ha/ha/zaben-saliyo-ya-dau-hankalin-jaridun-jamus/a-43198559' term='ebola'>
Jaridar Frankfurter Allgemeine Zeitung ta ce duk wanda ya yi nasara a zaben ya kuma zama sabon shugaban kasar ta Saliyo to akwai babban kalubale a gaban shi. Kasar dai daya ce a jerin kasashe mafi fama da matsalar talauci a nahiyar Afirka. Daga shekarar 1991 zuwa 2002 ta yi fama da yakin basasa da ya yi sanadin rayukan mutane kusa dubu 200. A shekarun bayan nan kuma ta fuskanci annobar cutar Ebola sannan a watanni baya wata zaftarewar kasa sakamakon ruwan sama mai karfi a birnin Freetown ta kashe mutum fiye da dubu daya.
Ita kuwa jaridar Die Tageszeitung ta yi tsokaci ne kan zaben 'yan majalisar dattawan kasar Cote d'Ivoire da ya gudana a karshen mako. Ta ce a zaben na 'yan majalisar dattawa ya fito fili yadda har yanzu ake fama da rarrabuwar kai a kasar shekaru bakwai bayan kawo karshen yaki ba bu wanda ke son ya yi magana game da rikicin.
Daga watan Disamban 2010 zuwa watan Afrilu na 2011 fiye da mutane dubu 3 ne suka rasa rayukansu sakamakon mummunan rikici a kasar ta Cote d'Ivoire biyo bayan zagaye na biyu na zaben shugaban kasa. Shugaban kasa na wancan lokaci Laurent Ggagbo ya ki amincewa da kayen da ya sha a hannu mai kalubalantarsa Allasane Ouattara. Jaridar ta ruwaito wasu 'yan kasar na cewa har yanzu rikicin na da babban tasiri a rayuwar al'ummar kasar da ma a fagen siyasa. Wata babbar matsalar ma dai ita ce rashin wata tattaunawa don samun mafita tsakanin gwamnati da 'yan adawa.
</doc>
<doc docid='dw_42929064' lang='hau' type='mono' source='https://www.dw.com/ha/ha/saliyo-dan-takarar-adawa-na-kan-gaba/a-42929064' term='ebola'>
Bio mai shekaru 53 da haihuwa, kuma mutumin da ke wakiltar babbar jam'iyyar adawa ta SLPP, shi ne ke kan gaba da yawan kuri'u sama da kashi 43 daga cikin kashi 75 na yawan kuri'u da aka kidaya kawo wannan rana ta Lahadi, kamar yadda shugaban hukumar zabe mai zaman kanta Mohamed Nfa Allie Conteh, ya nunar.
Sai dai babban abokin kalubalantar Bio, Samura Kamara mai shekaru 76 da haihuwa da ke wakiltar jam'iyyar APC mai mulki, na dab dashi da kashi 42.
Bisa dukkan alamu dai, ba za'a kaucewa tafiya zagaye na biyu na zaben shugaban kasar ba, tunda babu dan takara da ya samu kashi 55 da ake bukata na lashe zaben kai tsaye ba.
Zaben kasar baki daya da ya gudana a kasar ta yankin yammacin Afirka ranar 7 ga wata dai, na zuwa ne bayan farfadowar da kasar ta yi daga cutar Ebola da ta haddasa mutuwar mutane wajen dubu hudu tsakanin 2014-2016, da mummunar zabtarewar kasa da ta binne daruruwan mutane a shekarar data gabata.

</doc>
<doc docid='dw_42866727' lang='hau' type='mono' source='https://www.dw.com/ha/ha/zaben-shugaban-kasa-da-na-yan-majalisa-a-saliyo/a-42866727' term='ebola'>
Kandeh Yumkella, tsohon jami'in Majalisar Dinkin Duniya shi ne dan takarar shugababn kasa a karkashin jami'iyyar National Grand Coalition.
"A wannan kasar ta mu ce fa aka fadada wata hanya mai tsawon kilomita biyar a kan kudin da suka wuce dala milyan 20. Kuma babu wata gada da aka yi a titin, kawai an kara fadin hanyar ne. Zan iya baka misalan hanyoyi biyar ko shida da aka gina da irin wadannan makudan kudaden. Kuma fa bamu mance yadda suka sace dala milyan 14 ba da sunan yakar ebola  a lokacin da cutar ta kashe jamaa dubu hudu"
Ita dai jam'iyya mai mulki  ta All People's Congress, APC, tana takama karkashin mulkinta kasar ta yi kokari ta magance cutar Ebola mai saurin kisa. Ga kuma yadda ta zuba ayyukan raya kasa. A kan haka ne Samura Kamara, tsohon ministan harkokin waje kuma dan takarart shugaban kasa na jam'iyyar ke cewa:
Jerin gwanon masu kada kuri'u
" Cutar Ebola ta rinka kashe mutane sama da 150 a rana guda. Dalilin ke nan da ya sa wasu jama'a su kai ta "shaci-fadin" kudin da gwamnati ta kashe a lokacin. Zai yi wahala a samu cikakken bayanan nawa aka kashe a wannan lokacin. Ba wai kuma an sace kudin bane ko kuma sun bace. A'a an yi amfani da su ne wurin yakar cutar Ebola. Mun san cewa akwai matsaloli, amma matsalar mu ba ta wuce ta rashin kudi ba. Kuma indai mun samu karin dama za mu fito da wasu hanyoyi da za mu samu karin kudi a aljihun gwamnati domin mun san cewa jamaa na da tsammanin muyi abubuwa sosai a kasar nan."
Jam'iyyu 16 suka tsayar da 'yan takara na neman shugabancin kasar ta Saliyo. Kuma galibinsu na kalubalentar gwamnatin da cewa ta gaza farfado da tattalin arzikin 'yan Saliyo, inda suka ce sakamkon yadda jam'iyyar APC ta lalata tattalin arzikin kasar, kashi 70 cikin dari na mutanen kasar na rayuwa kasa da mizanin talauci.
Amma ita gwamnatin ta hakikance ta yi abin azo-a-gani. Irin wanann dambarwa ce dai ta sa jama'an kasar ke ganin a wanann karon, sai sun duba da kyau kafin su kada kuri'arsu. Desmond Lewis, wani dan kasar ne:
Dangwala yatsa lokacin zabe
"Ni dai a ganina siyasa ba za ta iya biya ma mutum bukatun shi ba. Gaskiya ba na jin dadin yadda al'amurra ke gudana a kasar nan tamu."
Zaben dai shi ne karo na biyar tun bayan da Saliyo ta fita daga yakin basasa. Kuma shugaba mai ci Ernest Bai Koroma ya yi mulkin shekaru 10 wato biyar sau biyu. A bisa tsarin mulkin kasar ba zai sake tsayawa takarar shugaban kasa ba. Mutane sama da milyan uku ake saran za su kada kura'a a wannan babban zabe, inda fafatawar za ta fi zafi tsakanin 'yan takara uku Samura Kamara na jam'iyyar APC mai mulki, da tsohon shugaban gwamnatin mulkin soja Brig Julius Maada Bio na babbar jam'iyyar adawa ta SLPP sai kuma Kandeh Yumkella na jam'iyyar NGC.
</doc>
<doc docid='dw_42855409' lang='hau' type='mono' source='https://www.dw.com/ha/ha/zaben-shugaban-kasa-a-saliyo/a-42855409' term='ebola'>
Masu zabe a kasar Saliyo sun shirya don zaben sabon shugaban da zai jagoranci kasar na wani sabon wa'adin, bayan shudewar zamanin shugaba mai ci Ernest Bai Koroma. 'Yan takara 16 ne dai ke fafatawa a zaben ciki har da mata biyu, sai dai ana sa ran takarar ta yi zafi ne tsakanin Samura Kamara na jami'yyar All Peoples Congress mai mulki, da kuma Julius Maada Bio na babbar jam'iyyar adawa ta SLPP.
Wannan ne dai babban zabe na farko da kasar ta Saliyo za ta yi bayan fuskantar annobar cutar Ebola da ta lakume rayukan mutane aklla 4000 a shekara ta 2014. Haka nan ma kasar ta fuskanci Ibtila'in zaizayewar kasa a bara, da nan daruruwan mutane suka salwanta. Akwai dai bukatar dan takara ya sami kashi 55 cikin dari na kuri'un da za a kada, kafin ya kaiga zama shugaban kasa. Mutum miliyan uku ne ake sa ran za su kada kuri'a a zaben.
</doc>
<doc docid='dw_42850977' lang='hau' type='mono' source='https://www.dw.com/ha/ha/aski-ya-zo-gaban-goshi-a-zaben-saliyo/a-42850977' term='ebola'>
Muhimman abubuwan da 'yan adawa ke yakin neman kuri’a da su a zaben na Saliyo, su ne cin hanci da karbar rashawa da suke cewa ya yi kaka gida a kasar. A cewarsu jam’iyya mai mulki ta na bada kwangilar ayyuka a kan kudin da suka zarce hankali. Ita dai jam’iyya mai mulki  All People’s Congress, na takama ne da yadda gwamnatin kasar ta yi kokari na magance cutar Ebola mai saurin kisa, da kuma yadda ta zuba ayyukan raya kasa.
Jam'iyyu goma sha shida ne dai suka tsayar da 'yan takara a zaben shugaban kasr ta Saliyo, kuma galibinsu na kalubalentar gwamnatin da cewa ta gaza farfado da tattalin arzikin ‘yan kasar, inda suka ce sakamakon yadda jam'iyyar APC ta lalata tattalin arzikin kasar. Kashi 70 cikin dari na mutanen kasar na rayuwa ne a kan kasa da dala biyu a rana guda. Amma ita gwamnatin ta hakikance a kan ta yi abin azo a gani. Irin wanann dambarwa ce dai ta sa jama'ar kasar ke ganin a wannan karon, sai sun duba da kyau kafin su kada kuri'arsu.
Zaben na wannan Larabar dai shi ne karo na biyar tun bayan da Saliyo ta fita daga rikicin yakin basasa. Kuma shugaba mai ci yanzu ya yi wa‘adi na biyu. A bisa tsarin mulkin kasar ba zai sake tsayawa takara ba. Mutane sama da milyan uku ake saran za su kada kura'a.
</doc>
<doc docid='dw_42248820' lang='hau' type='mono' source='https://www.dw.com/ha/ha/weah-zai-karbi-madafun-iko-a-laberiya/a-42248820' term='ebola'>
A wannan Litinin din George Weah tsohon shahararren dan wasan kwallon kafa na duniya zai karbi madafun iko a mastayin shugaban kasar Laberiya, bayan da ya lashe zaben da aka gudanar a watan jiya, a kasar ta yammacin Afirka.
Weah mai shekaru 51 da haihuwa zai karbi madafun iko daga hannu Ellen Johnson Sirleaf wadda ta mulki kasar na tsawon shekaru 12 kuma ta ke zama mace ta farko da aka zaba domin ta jagoranci wata kasa da ke nahiyar Afirka.
Sabon shugaban yana da jan-aiki na farfado da tattalin arzikin kasar wadda ke cikin mawuyacin hali musamman bayan cutar Ebola da ta tagayyara kasar gami da cin hanci da rashawa da suka yi katutu tsakanin manyan jami'an gwamnati.
</doc>
<doc docid='dw_41197607' lang='hau' type='mono' source='https://www.dw.com/ha/ha/laberiya-kotu-ta-dakatar-da-zagaye-na-biyu-na-zabe/a-41197607' term='ebola'>
Kotun ta bukaci da a gabatar da dukannin koke-koken da ake da su kan zaben zuwa gobe Alhamis, inda za ta yi nazari kan kowane korafi da jam'iyyun suka mika. Babu dai tabbacin ko kotun za ta iya yanke hukunci kan sakamakon bincike kan irin zargi da ke gabanta 'yan kwanaki kalilan kafin gudanar da zagaye na biyu na zaben shugaban kasar amma wannan mataki baya nufin ta soke zaben na ran 10 ga watan Octoba.
Dan takarar shugaban kasar Laberiya, Charles Brumskine
Charles Brumskine na jam'iyyar Librerty wanda ya zo na uku a zagaye na farko na zaben shi ya shigar da kara kan zargin tafka kura-kurai da suka sabawa doka. Tun farko dai jam’iyyar Unity Party mai mulki  da mataimakin shugaban kasa mai ci Joseph Boakai ya ke wa takara wanda kuma ya zo na biyu a zaben ta caccaki sakamakon farko na zabe.
Sanarwar ta kuma zargi shugabar kasar mai barin gado Ellen Johnson Sirleaf da yin shishigi a cikin harkokin zaben sakamakon wata ganawa da aka ce ta yi a gidanta da shugabannin hukumar zaben kasar tun ma kafin a je ga zagaye na farko, sai dai tuni shugaba Sirleaf ta karyata wannan zargi.
Dan takarar shugaban kasa a Laberiya, Georg Weah
Gwarzon dan wasan kwallon kafa na duniya George Weah mai shekaru 51 ya zo na daya da 39 cikin 100 na kuri’un da aka kada  wanda idan har kotun kolin kasar ta amince da sakamakon zaben, zai fafata da dan takaran jam’iyya mai mulki Joseph Boakai mai shekaru 72 wanda ya zo na biyu da kashi 29.1 cikin 100 a zagayen farko na zaben.
Tun dai kafin a je ga zagaye na farko na zaben, shugabar kasar mai barin gado ta yi kira ga 'yan kasar Laberiya da su su san daga inda suke kuma ina za su a kasar da ta fuskanci yakin basasa da ya hallaka al’ummar da yawanta ya kai dubu 250 daga 1989 zuwa shekara ta 2003 sannan ga matsalar annobar Ebola da ta biyo baya a 2016.
</doc>
<doc docid='dw_41108459' lang='hau' type='mono' source='https://www.dw.com/ha/ha/taron-koli-kan-lafiya-a-kasar-yuganda/a-41108459' term='ebola'>
Taron da kasar Amirka ke jagoranta zai hada kan kungiyoyi masu zaman kansu da kuma wakilan wadannan kasashen don taimakawa kasashe dake fama da tsananin talauci tunkarar duk wata annoba da ka iya kunno kai har ta zama barazana ga lafiyar al'umma.
Za a yi anfani da wannan dama don wayar da kannun jami'an kiwon lafiya da kuma nuna musu alfanun sauyi a wajen inganta lafiyar al'umma, taron na gudana ne a yayin da aka samu bullar wata cuta mai yanayi da cutar Ebola a kasar ta Yuganda, mutum guda aka tabbatar da cewa ya kamu da cutar a yanzu.
</doc>
<doc docid='dw_41033919' lang='hau' type='mono' source='https://www.dw.com/ha/ha/cuta-mai-kama-da-ebola-ta-bulla-a-yuganda/a-41033919' term='ebola'>
Kasar Yuganda ta tabbatar da samuwar mutum guda da ya harbu da kwayoyin cutar Marburg, cutar da ke haifar da zazzabi mai zafi mai kama da na cutar Ebola wacce kuma ke saurin bazuwa kamar yadda ma'aikatar lafiyar kasar ta bayyana a wannan Alhamis.
Jane Ruth Aceng ministar lafiya a Yuganda ta fadawa manema labarai cewa an tabbatar da samuwar mutum da ya harbu da kwayoyin cutar ta Marburg mai kama da Ebola bayan lokaci da aka dauka ana zurfafa bincike, sai dai ba ta kara cewa komai ba baya ga wannan.
Kasar da ke a Gabashin Afirka ta samu bullar annobar cutar ta Marburg a shekarar 2014, kuma kwayoyin wannan cuta sun fito ne daga iyalan Ebola wacce a shekarar 2014 ta halaka mutane dubbai.
</doc>
<doc docid='dw_40098646' lang='hau' type='mono' source='https://www.dw.com/ha/ha/rayuka-sun-salwanta-a-saliyo/a-40098646' term='ebola'>
A halin da ake ciki ma'aikatan ceto sun tono gawarwaki kimanin 270 daga ibtila'in na zaftarewar laka da ya faru a wajen babban birnin kasar Saliyo wato Freetown da sanyin safiyar ranar Litinin. Chernor M Barrie shi ne jami'in kula da aikin ceto na kungiyar agaji ta Red Cross ya ce yanzu haka ma'aikatansu sun bazu a lungu da sako na unguwannin da lamarin ya fi muni. "Yanzu aiki ne na gano maimakon na ceto. Akwai mutane da muka ceto amma yawansu bai taka kara ya karya ba, mun kuma ba su agajin farko. Da taimakon rundunar soji da kungiyar Red Cross da 'Yan kwana-kwana da sauran kungiyoyi, mun kwashe mutanen zuwa aibiti."
Gwamnati dai ta yi alkawarin ba da kayan agaji ga mutane fiye da 3000 da suka rasa gidajensu, inda yanzu haka ta bude wata cibiyar ba da taimakon gaggawa a unguwar Regent da ke kan tsauni, sannan za a bude wasu cibiyoyin rajistar wadanda suka rasa gidajensu a wurare da dama da ke birnin Freetown mai yawan mutane kimanin miliyan daya. A jawabin da ya yi wa al'ummar kasa a ranar Litinin, shugaba kasar Ernest Bai Koroma ya yi kira da hadin kan 'yan kasar ta Saliyo da har yanzu ke gwagwarmayar daidaita al'amura bayan annobar cutar Ebola da kuma yakin basasan da ta yi fama da shi a shekarun baya.
"Na damu da wannan bala'i da ya afka wa kasarmu. Ina mai mika ta'aziyata ga dukkan iyalen da ke cikin makoki sakamakon wannan bala'i da ya shafi dukkan 'yan kasar nan baki daya. Ku bari mu yi amfani da wannan lokaci mu hada kai, mu yi wa juna jaje kana kuma mu taimaki juna." Shugaban dai ya yi kira ga 'yan kasar da su kwantar da hankalinsu kana su guji zuwa wurare masu hatsari a dai dai lokacin da ake kokarin shawo kan halin da ake ciki. Ya ce gwamnatinsa na hadin gwiwar da kawayenta masu ba da agaji inda tuni aka kafa cibiyar ba da agajin gaggawa.
</doc>
<doc docid='dw_40025077' lang='hau' type='mono' source='https://www.dw.com/ha/ha/najeriya-cutar-lasa-ta-bulla-a-lagos/a-40025077' term='ebola'>
A cewar Farfesa Chris Bode, babban Daraktan asibitin koyarwa na jami'ar birnin Lagos inda aka kwantar da marasa lafiyar, cutar ta yi nisa a jikin mutanen biyu da aka kwantar kuma sun yi iyakar kokarin ceto su amma hakan bata samu ba. Daya daga cikin wadanda suka mutun wata mata ce mai shekaru 39 da haihuwa kuma ta na dauke juna biyu. Hukumar Lafiya ta duniya WHO ta bayyana cutar ta zazzabin Lasa a matsayin cutar da ke cikin dangin cutuka irin su Marburg da kuma Ebola, kuma cutar ta samu wannan suna ne daga wani yanki na arewacin Najeriya inda aka gano cutar a karon farko a shekara ta 1969. Birni na Lagos dai na da jama'ar da yawanta ya kai miliyan 20.
</doc>
<doc docid='dw_38901389' lang='hau' type='mono' source='https://www.dw.com/ha/ha/afirka-a-jaridun-jamus/a-38901389' term='ebola'>
A labarin da ta rubuta mai taken "Shugaba Ouattara ya gamu da fushin wadanda suka mara masa baya" jaridar Neue Zürcher Zeitung ta yi bayanin rikicin sojojin bore da ya barke a tun a Juma'ar makon daya gabata da irin barna da aka yi har da asarar rayuka. Tun a Juma'ar ce dai sojojin boren wadanda ke zama na tawaye da suka yi gwagwarmayar dora shugaba Alassane Ouattara kan karagar mulki suka yi gangami na nuna rashin jin dadinsu da gwamnati wadda ta ki biyansu alawus dinsu. Sojojin dai sun mamaye garuwa biyu mafi girma a kasar ta Cote d'Ivoire wato Abidjan da Bouake amma daga bisani an samu daidaitawa inda aka yi alkawarin share musu hawaye bisa sharadin su kuma za dakatar da tada kayar baya.
Kafafen yada labarai a Afirka na maida hankali kan Macron musamman ma manufofinsa a nahiyar
Ita kuwa jaridar Neues Deutschland tsokaci ta yi dangane da yadda hankalin kafofin yada labaru da al'ummar kasashen Afirka masu magana da harshen Faransanci  kan zaben kasar Faransa. Shekaru kusan 60 bayan samun 'yancin kai daga mulkin mallaka, har yanzu siyasar kasar Faransa na da tasiri sosai a kan kasashen Afirka da ta mulka. Zaben Faransan dai ya kasancen labarun da gidajen talabijin da jaridu da Rediyoyi suka yi ta bibiya. Alal misali wata daliba 'yar kasar Senegal Fatou Faye wadda bata taba barin kasarta ta haihuwa ba, ta tambayi abokiyarta ta Faransa wanda ta ke goyon baya? Domin iata kan Emmanuel Macron ta ke so, a yayin da mahaifinta ya ke son Fillon.
Sake bullar cutar Ebola a Kongo ya sanya kasashe da dama jan damara don kare bayyanar cutar a kasashensu
Daga batun siyasa sai kuma na kiwon lafiya, inda aka sake samun bullar cutar Ebola a nahiyar Afirka musaman ma a Jamhuriyar Demokradiyyar Kongo. A sharhin da ta wallafa mai taken "gwamnatin kasar Kongo ta tabbatar da bullar cutar Ebola" jaridar Neue Zürcher Zeitung ta ce a  yankin arewa maso gabashin Janhuriyar Demokradiyyar Kongo, an samu bullar cutar Ebola. Kawo yanzu dai mutane 3 ne aka tabbatar da mutuwarsu a garin Bas-Uele, yankin da Ebolar ta bulla. A jimlace dai mutane 9 ne suka kamu da cutar. Sai dai ministan kiwon lafiya na Kongo Oly IIunga Kalenga ya yi kira ga al'ummar kasar da su kwantar da hanakalinsu domin gwamnati ta dauki dukkan matakan da suka dace na shawon kan lamarin.
</doc>
<doc docid='dw_38865758' lang='hau' type='mono' source='https://www.dw.com/ha/ha/fada-ya-sake-barkewa-a-jamhuriyar-afirka-ta-tsakiya/a-38865758' term='ebola'>
Hukumar 'yan gudun hijira ta Majalisar Dinkin Duniya HCR ta ce dubban jama'a sun tsere daga garin Bangassou na Jamhuriyar Afirka ta tsakiya da ke a yanki kudu maso gabashi kan iyaka da Jamhuriyar Demokaradiyar kwango. Domin gujewa fadan da ya sake barkewa tsakanin Kungiyar Seleka ta Musulmi da ke dauke da makai da kuma Kungiyar Anti Balaka ta Kiristoci a garin na Bangassou. Gwamnatin Kwango ta ce a karshen mako kusan 'yan gudun hijira na Jamhuriyar Afirka ta Tsakiya dubu uku ne suka kwararra zuwa garin Bas Uele da ke a arewacin Kwangon, inda cutar Ebola ta sake bula wacce tuni ta kashe mutane guda uku.
</doc>
<doc docid='dw_38822613' lang='hau' type='mono' source='https://www.dw.com/ha/ha/who-ebola-ta-barke-a-jamhuriyar-kwango/a-38822613' term='ebola'>
Annobar Ebola ta barke a Arewa maso Gabashin Dimukaradiyyar Kwango kamar yadda Hukumar Lafiya ta Duniya (WHO) ta bayyana a wannan rana ta Juma'a, mutane uku ne dai aka tabbatar da mutuwarsu ta sanadin wannan cuta tun daga ranar 22 ga watan Afirilu.
A cewar Hukumar WHO dajin nan na lardin Bas-Uele da ya yi iyaka da Jamhuriyar Afirka ta Tsakiya shi ma a bin ya shafeshi. Barkewar annobar Ebola da aka samu ta karshe a Kwango a shekarar 2014 ta yi sanadi na rayukan mutane 49.
Ministan lafiya a kasar ta Kwango Oly Ilunga ya tabbatar da barkewar annobar ta Ebola a kasar.
</doc>
<doc docid='dw_37429993' lang='hau' type='mono' source='https://www.dw.com/ha/ha/laberiya-haramtawa-jamiai-fita-ketere/a-37429993' term='ebola'>
A karshen makon da ya gabata ne shugabar kasar Laberiya Ellen Johnson Sirlef, ta bayyana kudurin hana wasu jam'ian gwamnatin kasar fita kasashen waje a wani yunkuri na inganta tattalin arziki. To sai dai a wani babi na matakin na cewa shugabar na da ikon baiwa wasu daidaiku alfarmar zuwa ziyara.
To sai dai tuni 'yan kasar ke bayyana mataki bisa yunkuri na kawo sauyi ga halin matsin tattalin arziki da take fama, dama dai tattalin arzikin kasar ta Laberiya na fuskantar koma baya tun bayan da cutar zazzabin Ebola ya barke a shekarun baya.
</doc>
<doc docid='dw_19369424' lang='hau' type='mono' source='https://www.dw.com/ha/ha/fara-samun-zaman-lafiya-a-laberiya/a-19369424' term='ebola'>
Sai dai ana ci gaba da samun fargabar cewa jami'an tsaro na cikin gida basu da kwarewar da za su iya gudanar da wannan aiki. Kididdigar bayanai a fannoni daban-daban na rayuwa da aka samu tun daga shekarar 2007 zuwa 2016 da muke ciki, na nunar da cewa ga dukkan alamu, a Laberiyan an samu ci gaba a wasu fannoni yayin da a wasu kuma lamuran sun kara tabarbarewa. Misali harkokin da suka shafi kare hakkin dan Adam da bin doka da oda an samu ci gaba idan aka kwatanta da lokutan baya da ma ayyukan ci-gaba ga al'umma ba wani ci-gaban a zo a gani, kana wadanda suka yi hijira daga matsugunansu na da yawan gaske. Za dai a iya cewa al'amuran tsaro sun inganta idan aka yi waiwaye daga shekarar 1989 zuwa ta 2003 inda aka rika samun dakarun sojan gwamnati da ‘yan tawaye da laifuka da suka hadar da kisan ban ji ba bangani ba, da yi wa mata fyade da sauran laifuffuka.
Jami'an 'yan sandan Laberiya
Shin ko dakarun kasar ta Laberiya sun shirya karbar wannan aiki? Waldemar Vrey shi ne mataimakin waikilin na musamman na Majalisar Dinkin Duniya a aikin wanzar da zaman lafiya karkashin rundinar UNMIL a Laberiya, ya kuma ce:
An samu ci gaba mai ma'ana
"Za a iya cewa ba komai ne aka samu ba dari bisa dari, amma da irin horon da muka bawa dakarun kasar tun daga shekarar 2003 kawo yanzu, za a iya cewa za su iya idan duka bangarorin na tsaro suka hada kai."
Laberiya ta sha fama da cutar Ebola
An rika janye dakarun na Majalisar Dinkin Duniya sannu a hankali, da fari yawansu ya kai 15,000 bayan yakin basasar kasar, sai dai kawo yanzu dakarun UNMIL din kasa da 4,000 ne kawai a Laberiya. Wasu dai ‘yan kasa irinus John Gweh mai shekaru 56 na mai ra'ayin ya kamata dakarun na Majalisar Dinkin Duniya, su ci gaba da kasancewa a kasar har abada duba da yadda ‘yan sandan kasa na LNP a wancan lokaci suka rika tirsasa jama'a tamkar dabbobi. To ko su wa za a ba wa harkokin gudanarwar ganin Amirka ta bada horo ga sojojin kasar yayin da ita kuma Majalisar Dinkin Duniyar ta maida hankali kan ‘yan sanda da sauran jami'an tsaro Vrey, ya ce sun mayar da hankulansu ne mafi akasari kan ‘yan sanda a Laberiya da jami'an lura da shige da fice inda suka sami horo kan yadda ya kamata su sa a bi doka da oda, a sabo da haka su ne za su karbi harkokin na tsaro tun daga daya ga watan Yuli mai zuwa.
Ebola ta taimaka wajen lalata kasar
Cutar Ebola dai ta kassara abubuwa da dama musamman harkokin tattalin arziki a wannan kasa, koda shi kansa shirin mika jan ragamar tsaron abin ya shafe shi, sai dai a cewar Vrey al'ummar kasar sun hada kai a yaki da wannan annoba kuma hakan zai taimaka su samar da sauyi a kasarsu. A kwai dai matsaloli irin na albashi da kayan aiki da 'yan sandan kasar ke fama da shi, yayin da Majalisar Dinkin Duniya ke ware dalar Amirka miliyan 344 a duk shekara, karkashin shirin wanzar da zaman lafiyar na UNMIL. Laberiyan dai ta gabatar wa da majalisar dokokin kasar da bukatar kashe wa fannin na tsaro dalar Amirkan miliyan 90 daga wannan shekara ta 2016 zuwa ta 2017 a kasafin kudin bana inda a ke jiran amincewar majalisar.
</doc>
<doc docid='dw_19360757' lang='hau' type='mono' source='https://www.dw.com/ha/ha/mai-dakin-shugaba-obama-na-ziyara-a-afirka/a-19360757' term='ebola'>
Uwargidan shugaba Obama na Amirka Michelle Obama ta sauka a nahiyar Afirka a ranar Litinin din nan tare da 'ya'yanta da mahaifiyarta a ziyarar da ke zama ta karfafa gwiwar yara mata dan su sami ilimi inda ziyarar ta fara da kasar da ta sha fama da annobar cutar Ebola.
Misis Obma dai ta samu tarba ta musamman a babban birnin kasar Laberiya, nan gaba kuma ta kama hanya zuwa Moroko kafin daga bisani zuwa kasar Spain.
A Laberiya bayan ganawa da Shugaba Ellen Johnson Sirleaf, mai dakin shugaba Obama za ta kuma ziyarci sansanin wasu yara mata da ke a garin Kakata inda cikin batutuwa da za a tattauna yayin taron za a ji yadda za a tunkari kalubalen da ke hana yara mata zuwa makaranta bayan da kasar ta sha fama da annobar Ebola wacce ta halaka mutane sama da 4800 a kasar.
</doc>
<doc docid='dw_19319858' lang='hau' type='mono' source='https://www.dw.com/ha/ha/babu-sauran-ebola-a-yammacin-afirka/a-19319858' term='ebola'>
Kungiyar Lafiya ta Duniya wato WHO, a yau Alhamis ta fidda sanawar tabbacin kawar da annobar cutar Ebola a Yammacin Afirka. Wannan ya biyo bayan da WHO ta wanke kasar Laberiya daga annobar. Kwanaki shida da suka gabata ma, kungiyar ta wanke kasar Gini, inda cutar ta samo asali a shekaru uku da suka gabata. Tun tsakiyan watan Maris da ta gabata, WHO ta ayyana kauda cutar a kasar Saliyo, wacce ke zama kasa ta uku da annobar Ebola ta shafa. Dama dai kasashen Gini, Laberiya da Saliyo sune kasashen Yammacin Afirka uku da annobar cutar Ebolan ta yi kamari a cikinsu. Cutar da ta yi sanadin mutuwar kimanin mutane dubu 110,000.
</doc>
<doc docid='dw_19127131' lang='hau' type='mono' source='https://www.dw.com/ha/ha/cutar-ebola-ta-sake-bullowa-a-kasar-guinea/a-19127131' term='ebola'>
Kakakin mai Magana da yawun hukumar yaki da cutar a kasar Ibrahima Syalla ya fada a ranar alhamis din nan cewar, cutar ta kunno kai ne daga gidan wasu iyalai a Koropara da ke da nisan kilomita dubu daya da Conakry babban birnin kasar, a inda ya kara da cewar a kwai yiwuwar Karin samun mutane uku masu dauke da kwayar cutar ta Ebolan.
Kazalika Ibrahima Syalla ya ce tuni hukumomin lafiyar kasar Guinean suka fara daukar matakan dakile bazuwar cutar zuwa wasu yankunan kasar.
Hukumomin da ke yaki da cutar hade da ministan harkokin lafiyar tuni suka kira wani taron gaggawa domin duba yadda zasu tinkarin yadda za a dakile cutar da yanzu haka ke barazana ga al'ummar kasar.
</doc>
<doc docid='dw_19038728' lang='hau' type='mono' source='https://www.dw.com/ha/ha/shugaban-jamus-ya-gana-da-mawallafa-a-abuja/a-19038728' term='ebola'>
Ganawar da shugaban na kasar Jamus ya yi da marubuta da masu wallafa litattafai a Abuja hedikwatar gwamnatin kasar dai, ta kasance matsayin karramawa ga wannan sashi na al’umma da ke taka rawa ta musamman wajen aikewa da sakwani don samun sauyi.
Sun kwashe tsawon lokaci suna tattaunawa da marubutan a asirce, inda suka tattauna batutuwa da suka shafi nau’i da tasirin wallafa litattafai da ma kasidu a Najeriyar, da hanyoyin da suke bi da zai kara sanya su samun kaimi da tasiri. Ko menene zahirin abubwan da shugaban na Jamus ya bayyana masu? Mr Ricahard Ali na cikin marubutan da suka hallarci taron.
‘’Mun yi magana kaman yadda ake rubutu a Najeriya da abubuwan da za su iya hana marubuta su yi hakan a cikin kwanciyar hankali. Abinda mun gane shi ne kasar Jamus ta dauki batun rubutu da wallafa litattafai da muhimmancin gaske, don haka ne da ya zo Najeriya ya zo don ya gana da mu’’
Ba kasafai shugabanin kasashen duniya da kan kawo ziyara ke kebe lokaci na musamman don ganawa da marubuta da mawallafa a cikin kasar ba, abin ya sanya laluben tasirin da wannan matsayi na shugaban na Jamus ya dauka zai yi, musamman ga marubuta da mawallafa na Najeriya. Mrs Safiya Ismail mai rubuta litattafai ce a kasar, wacce ta hallarci taron.
‘’Na daya dai kaga idan alummar mu ta ji cewa wani shugaba ya zo har ya samu lokaci ya gana da mu wata kila zai sa sun dan waigo su san cewa fa eh, marubutanmu nan suna da muhimmanci. Domin kaga ba’a daukan marubuta da muhimmanci. Ni dai kaga bama shugaban kasa ba, ban ma taba ganawa da wani minista a Najeriya ba. Wannan ziyara da ya kawo mana a yanzu zai sa a fara daukanmu da dan muhimmanci’’
Tun kafin wannan dai sai da shugaban Gauck na Jamus ya kai ziyara a hedikwatar kungiyar kasashen Afrika ta Yamma wato Ecowas, inda ya bayyana bukatar aiki tare a fanin yaki da matsaloli na rashin tsaro da sauran kalubale tsakanin kungiyar Ecowas da Jamus, shugaba Gauck ya kara da cewa.
‘’Na yanke shawarar ganin mun yi aiki tare kusa da juna, don hada karfin tabbatar da cewa al'umma ta zauna cikin yanayin tsaro da zaman lafiya da kyayawar makoma. Wannan ya hada da batun kwararar bakin haure daga yankin Sahel zuwa kasashe da dama. Dole mu yaba a kan rawar da ma'aikatan agaji suka taka har da na kasar Jamus kun samu nasara kawar da cutar Ebola a yankin Afrika ta Yamma’’.
Shekaru 10 kenan dai Jamus na taimakawa kungiyar Ecowas a fanoni da dama, inda ta kashe sama da Euro milyan 22. Abinda ya sanya fatar ziyara da shugaba Gauck ke yi za ta kara yaukaka wannan danganta a tsakanin kungiyar kasashen yammacin Afrika da gwamnatin kasar Jamus.
</doc>
<doc docid='dw_18997040' lang='hau' type='mono' source='https://www.dw.com/ha/ha/ebola-ta-sake-bulla-a-kasar-saliyo/a-18997040' term='ebola'>
A ranar Alhamis din nan jami'ai a kasar Saliyo sun tabbatar da wani sabon lamari na cutar Ebola a kasar, karo na biyu tun bayan da kasashen yammacin Afirka suka yi bikin kawo karshen cutar a makon da ya gabata. Sake bullar cutar ya tilasta wa kasar sake bude cibiyoyin kula da masu jinyar cutar ta Ebola sannan ta kaddamar da tsarin binciken lafiyar al'umma ciki har da kakkafa shingayen tsare ababan hawa a kan manayan hanyoyin kasar. Hukumar lafiya ta duniya wato WHO ta ce gwaggon Marie-Jallo 'yar shekaru 22 din nan da ta mutu sakamakon Ebola a ranar 12 ga watan nan na Janeru, ita ce ta nuna alamun kamuwa da cutar. Ita dai matar 'yar shekaru 38 ta kasance mai kula da Marie-Jallo lokacin da take jinya. Yanzu haka an garzaya da ita wani kebabben wuri kuma ana sa ido kanta. Yanzu haka dai an gano mutum 150 da suka yi mu'amala da Marie-Jallo kuma 42 daga cikinsu na cikin babban hatsarin kamuwa da cutar, inji jami'an WHO.
</doc>
<doc docid='dw_18982886' lang='hau' type='mono' source='https://www.dw.com/ha/ha/jaridun-jamus-karshen-ebola-a-yammacin-afirka/a-18982886' term='ebola'>
Za mu fara sharhin jaridun na Jamus ne da jaridar Süddeutsche Zeitung wadda ta duba annobar cutar Ebola a yammacin Afirka.
Ta ce a hukumance a ranar Alhamis aka ayyanar karshen cutar Ebola a kasar Laberiya, abin da ya kawo karshen annobar cutar a yankin Yammacin Afirka, inda aka samu bullar cutar mai saurin kisa a shekarar 2014. To sai dai masu bincike kan kwayoyin cutar sun ja hankali da a koyi darussa na hakika daga cutar da ta hallaka dubbban mutane a kasashen Laberiya, Guinea da Saliyo.
Sojojin Jamus a yankin mai hatsari na Mali
Har yanzu dai muna a yankin na Yammacin Afirka. A labarin da ta buga mai taken "Kayan aiki na musamman ga sojojin rundunar Jamus ta Bundeswehr a Mali", jaridar Bild cewa ta yi:
Aikin da sojojin Jamus za su yi a Mali karkashin tutar Majalisar Dinkin Duniya yana da hatsari fiye da yadda aka yi tsammani. Jaridar ta rawaito wasu rahotanni na Majalisar Dinkin Duniya da ke cewa a cikin watanni ukun karshe na shekarar 2015, an kai hare-hare har 28 a kan tawagogin majalisar, inda aka kashe sojojinta guda biyu. A saboda haka rundunar Bundeswehr za ta je da ofisoshi da dakunan kwana na tafi da gidanka na musamman, wadanda rokoki da gurnati ba sa iya hudawa. Ministar tsaron Jamus Ursula von der Leyen ta fada wa jaridar ta Bild cewa yankin Gao da za a girke sojojin kasar yana da hatsari shi yasa za a yi musu tanadin kariya ta musamman.
Sabon tashin hankali a lardin yammacin Darfur
Ita kuwa jaridar Die Tageszeitung a wannan makon ta leka kasar Sudan tana mai cewa, an murkushe wata zanga-zanga da karfin tuwo sannan sai ta ci gaba kamar:
A wani sabon tashin hankali a yankin Darfur da ke yammacin Sudan ya janyo hankalin duniya game da wani yaki da aka manta da shi. Hukumomi sun ce mutane shida sun mutu amma ratohanni daga yankin sun ce yawansu ya fi mutum 13 lokacin da dakarun gwamnati suka bude wuta kan 'yan gudun hijira da ke zanga-zanga a birnin El-Geneina shalkwatar lardin Darfur ta Yamma. Rahotanni sun yi nuni da cewa a ranar Lahadi 'yan gudun hijirar sun mamaye ginin gwamnati a birnin sannan suka yi wani bore a kan titi. An tarwatsa su da karfin tuwo inda aka halaka mutane shida. A ranar Litinin lokacin da ake shirin yi musu jana'iza sojoji sun sake bude wuta inda suka kashe karin mutane uku. Su dai 'yan gudun hijirar sun yi kaura ne daga kauyen Mouli inda a ranar Jumma'a aka yi mummunan bata kashi tsakanin kauyawan da sojoji sa-kai magoya bayan gwamnati.
Karin giwayen Zimbabwe ga China
Shirye-shiryen gwamnatin Zimbabwe na sayar wa kasar Sin wato China karin giwaye da sauran namun dawa na shan suka da kakkausan lafazi daga kungiyoyin kare hakin dabbobi, har wayau dai inji jaridar Die Tageszeitung. Kungiyar kare muhalli ta kasar wato "Zimbabwe Conservative Task Force" ta ce ana cin zarafin giwaye ya zama ruwan dare a China. Gwamnatin Zimbabwe dai ta ce sayar da giwayen yana da muhimmanci domin tana bukatar kudin ceto gandun dajinta da ke fama da kamfar ruwa da mafarauta da ke kashe namun dajin ba bisa ka'ida ba.
</doc>
<doc docid='dw_18981711' lang='hau' type='mono' source='https://www.dw.com/ha/ha/ana-faragabar-sake-bayyanar-ebola-a-saliyo/a-18981711' term='ebola'>
Kasar Saliyo ta sanar a jiya Alhamis da soma gudanar da bincike kan mutuwar wani mutun dan kasar tata da ya rasu a wani gidan assibiti na garin Magburaka na cikin karamar hukumar Tonkolili a Arewacin kasar da kuma ake kyatata zaton cutar Ebola ce ta kashe shi .
Wani jami'in ofishin ministan kiwon lafiya na kasar ta Saliyo ya shaida wa kamfanin dillancin labaran Faransa na AFP cewa wani binciken farko da suka gudanar a kan gawar mutuman a jiya Alhamis ya nunar da cewa Ebolar ce ta kashe shi. Amma kuma za su kara gudanar da karin wani binciken wanda ake sa ran bayyana sakamakonsa a wannan Jumma'a.Wannan warwarewar asalati ta zo ne kwanaki kalilan bayan da Hukumar lafiya ta Duniya WHO ko OMS ta bayyana kawo karshen cutar ta Ebola a kasar Laberiya dama illahirin kasashen yankin da suka yi fama da cutar a tsawon shekaru biyu.
</doc>
<doc docid='dw_18980451' lang='hau' type='mono' source='https://www.dw.com/ha/ha/yammacin-afrika-ta-yi-a-dabo-da-cutar-ebola/a-18980451' term='ebola'>
Kwararru da ke cikin hukumar ta WHO, sun kuma yi gargadi cewar duk da nasarar da aka samu, to kuwa a hannu daya dole ne a cigaba da taka tsan –tsan don kaucewa sake bullar cutar ta Ebola.
Bayanin kakkabe kwayar cutar ta Ebola a yammacin Afrika ya shafe kwanaki 42 bayan tabbatar da bullar kwayar cutar ta karshe a kasar Laberiya, dake kasancewa kasa ta karshe a yammacin Afrika da cutar ta fi kamari.
Fiye da mutane sama da dubu goma sha daya ne suka mutu sakamakon bullar kwayar cutar ta Ebola a shekara ta 2013, a yayin da karin wasu sama da dubu 28 suka kamu da kwayar cutar.
</doc>
<doc docid='dw_18946607' lang='hau' type='mono' source='https://www.dw.com/ha/ha/kasar-gini-ta-kawar-da-cutar-ebola/a-18946607' term='ebola'>
A wannan Talata ce Hukumar lafiya ta Duniya wato WHO ko OMS ta bayyana a hakumance kawo karshen annobar cutar Ebola kwata-kwata daga kasar Guinea makonnin shida bayan warakar mutun na karshe da ya kamu da cutar a kasar.
Kasar Guinea ta kwashe shekaru biyu tana fama da annobar cutar ta Ebola wace ta halaka mutane dubu biyu da 536 daga cikin dubu uku da 804 da suka kamu da cutar.
Tun a ranar 16 ga wannan wata na Nowamba ne dai aka bayyana warakar Noubia wata jaririya da mahaifiyarta ta haifata da cutar a cibiyar kula da masu dauke da cutar Ebola ta birnin Konakry.
</doc>
<doc docid='dw_18856311' lang='hau' type='mono' source='https://www.dw.com/ha/ha/guinea-na-shirin-ban-kwana-da-ebola/a-18856311' term='ebola'>
Mahukuntan kasar Guinea Conakry sun tabbatar da cewa mara lafiya na karshe dauke da cutar Ebola ta samu sauki. Yarinyar 'yar shekaru biya da haihuwa da ke karkashin kulawa an sallame ta daga asibiti a wannan Talata, abin da ke nuna shiga matakin kirga kwanaki 42, bisa tsarin hukumar lafiya ta duniya, idan babu wanda ya sake kamuwa da cutar sai a fitar da kasar daga cikin wadda take karkashin annobar cutar ta Ebola.
Cutar Ebola ta yi sanadiyar hallaka fiye da mutane dubu-11 galibi a kasashen yankin yammacin Afirka, amma da taimakon kasashen duniya aka dakile cutar. A farkon wannan wata na Nuwamba kasar Saliyo ta samu nasarar ficewa daga cikin masu dauke da cutar, tun farko Laberiya ta samu irin wannan nasara.
</doc>
<doc docid='dw_18788036' lang='hau' type='mono' source='https://www.dw.com/ha/ha/rashin-zaman-lafiya-a-mali-da-zaben-kasar-guinea/a-18788036' term='ebola'>
Za mu fara sharhin jaridun a Jamus kan nahiyarmu ta Afirka da jaridar Süddeutsche Zeitung wadda a wannan mako ta leka kasar Mali.
Ta ce har yanzu babu kwanciyar hankali a kasar Mali tun bayan da gwamnati da masu kishin addini da kuma Abzinawa suka fara fada da juna. Ta ce duk da cewa an sanya hannu kan yarjejeniyar zaman lafiya amma ba dukkan bangarorin da ke fada da junan ne ke aiki da ita ba. A cikin watan Maris na shekarar 2012 rikicin da aka dauki shekaru gommai ana yi tsakanin 'yan tawayen Abzinawa da gwamnatin Mali ya rincabe kuma tun daga lokacin har yanzu kasar ba ta ga wani zaman lafiya mai dorewa ba, duk da kai komo da kasashen duniya suka yi ta yi na yin sulhu hade da girke dakarun duniya a kasar da ke yankin yammacin Afirka.
Zabe a wata kasa da cin hanci ya yi wa katutu
Ita kuwa jaridar Frankfurter Allgemeine Zeitung sharhi ta yi game da zaben kasar Guinea tana mai cewa shugaban kasa Alpha Conde ya kama hanyar lashe zaben 'yan majalisar dokoki.
Shugaba Alpha Conde ya doshi hanyar lashe zabe
Ta ce sakamakon wucin gadi da hukumar zaben kasar ta Guinea ta tattara na kimanin kashi 25 cikin 100 daga kuri'u miliyan shida da aka kada, sun nuna shugaba Conde ne ke kan gaba da fiye da kashi 50 cikin 100. Sai dai a ranar Alhamis babban mai kalubalantarsa Cellou Dalein Diallo ya ce ba zai amince da sakamakon ba, kuma ya janye daga takarar neman shugabancin kasar. Diallo dai ya yi zargin tabka magudi a zaben. Amma a nasu bangaren masu sanya ido kan zabe na kasashen tarayyar Turai sun yaba da yadda zaben ya gudana cikin kwanciyar hankali da lumana. Tosai dai sun nuna rashin gamsuwa da shirye-shiryen da hukumar zaben ta yi. Ana fargabar barkewar tashin hankali bayan an sanar da sakamakon zaben a hukumance a karshen wannan mako.
Kabila na rasa abokanen dasawarsa
Daga batun siyasar Guinea Konakry sai na wani rikicin kuma a kasar Jamhuriyar Demokradiyyar Kwango inda jaridar Die Tageszeitung ta labarto cewa shugaba Kabila na rasa abokan dasawarsa.
Joseph Kabila Kabange na Kwango
Ta ce a kullum abokan dasawar Shugaban Kwango Joseph Kabila na juya masa baya. Na baya bayan nan shi ne shugaban hukumar zabe Labbe Appolinaire Malumalu wanda ya yi murabus. Jaridar ta ce yanzu haka dai ba ma wanda ya yi amanna cewa za a gudanar da zabukan 'yan majalisar dokoki da na shugaban kasa a shekarar 2016 kamar yadda aka tsara. Hakazalika babu wanda ya san makomar kasar da kuma shi kanshi shugaban kasa. Tuni dai Majalisar dinkin Duniya ta yi gargadi game da akuwar wan rikici.
Cututtuka bayan waraka daga Ebola
Ita kuwa jaridar Der Tagesspiegel ta buga labari game da abin da ta kira radadi bayan wata annoba.
Ta ce dubun dubatan mutane sun samu waraka daga cutar Ebola, amma tabbas kwayoyin cutar ka iya boya a cikin jikin dan Adam, inda garkuwar jikin dan Adam ba ta iya cimma musu. Wadannan wurare na jikin dan Adam sun hada da cikin ido da kwakwalwa da kwan mace da mahaifa da nono da kuma wasu gabobi na jikin dan Adam. Jaridar ta kara da cewa a yankin yammacin Afirka an saba samun masu fama da wasu cututtuka bayan sun warke daga cutar Ebola, inda wasu ke fama da larura ta makanta wasu kuma kan shiga tsananin damuwa. Saboda haka akwai bukatar ci gaba da tallafa wa mutanen da suka warke da Ebola don kawo musu saukin wannan radadi.
</doc>
<doc docid='dw_18714357' lang='hau' type='mono' source='https://www.dw.com/ha/ha/an-kebe-mutane-a-arewacin-saliyo-saboda-ebola/a-18714357' term='ebola'>
Rahotanni da ke futowa daga kasar Saliyo na nuni da cewar daruruwan mutane ne jami'an lafiyar kasar suka tantance a arewacin kasar sakamakon bullar cutar Ebola a jikin wata yarinya 'yar shekaru 16 a duniya, da ta rigamu gidan gaskiya a wani abu da ake ganin cutar na da alaka musayar cuttutukan jima'i.
A yayin da yake ganawa da manema labarai a birnin Freetown Emmanuel Conteth wanda ke zama shugaban cibiyar kula da masu cutar Ebolan a lardin Bombali na Saliyo, ya ce mutane 690 da ke zaune a kauyen da yarinyar ta mutu za a kwashe su daga cikin jama'a har na tsawon makonni uku don samun tantancewa.
Kana kuma tuni aka kwashi wasu mutane bakwai da ta yi mu'amala da su zuwa cibiyar tantance cutar Ebolan da aka kebe domin duba masu dauke da kwayar cutar.
Kasar Saliyo dai na daya daga cikin kasashen da cutar Ebola ta yi wa ta'adi a inda daruruwan mutane suka mutu sakamakon cutar da har yanzu ake lalubar maganinta.
</doc>
<doc docid='dw_18695279' lang='hau' type='mono' source='https://www.dw.com/ha/ha/ebola-ta-sake-bulla-a-saliyo/a-18695279' term='ebola'>
Wata mata mai kimanin shekaru 67 a duniya ce ta rasa ranta a sakamakon cutar ta Ebola a kauyen Kambia. Wannan dai ya sanya tuni aka kebe baki dayan al'ummar kauyen domin dakile sake yaduwarta tamkar wutar daji, yayin da ake sanya idanu sosai a kan akalla mutane 1,000. Rahotanni sun nunar da cewa matar wadda ke sana'ar sayar da abinci ta kwashe tsahon kwanaki 10 tana rashin lafiya ba tare da ta je asibiti ko ta sanar da hukumomin daya dace ba. Mutuwar matar dai ta haifar da fargabar sake barkewar cutar ta Ebola bayan da mahukuntan kasar ke tsallen murnar cewa ta zamo tarihi.
</doc>
<doc docid='dw_18679967' lang='hau' type='mono' source='https://www.dw.com/ha/ha/rashin-tabbas-kan-shirin-zaman-lafiya-a-mali-da-sudan-ta-kudu/a-18679967' term='ebola'>
A labarinta mai taken shirin zaman lafiya a arewacin Mali ya gamu da cikas, jaridar Die Tageszeitung cewa ta yi 'yan tawayen Abzinawa sun ba da sanawar cewa shirin tsagaita wuta ya ruguje sannan sai ta ci gaba kamar haka.
Kimanin watanni biyu bayan da gwamnatin Mali da kungiyoyin 'yan tawayen Abzinawa a arewacin kasar suka sanya hannu kan yarjejeniyar zaman lafiya, yanzu an koma fagen yaki. Jaridar ta ce a ranar Litinin kungiyar Abzinawa ta CMA da ke fafutukar nema wa yankin Azawad 'yancin ta daina aiwatar da ka'idojin yarjejeniyar zaman lafiyar. Dalilin daukar wannan matakin shi ne fadan da ake yi a arewacin Malin tsakanin kungiyar Abzinawa mai gwagwarmayar nemawa yankin 'yanci da wasu sojojin sa kai na yankin da ake zargi na goya wa gwamnatin birnin Bamako baya. Yanzu hannun agogo ya koma baya a kokarin wanzar da zaman lafiya a arewacin kasar ta Mali mai fama da rigingimu.
Kyakkyawan fatan kawo karshen cutar Ebola
Ita kuwa jaridar Neue Zürcher Zeitung a wannan makon ta leka kasar Saliyo tana mai cewa an hango karshen cutar Ebola mai saurin kisa, bayan da aka sallami majinyaciya ta karshe daga wani asibiti a Saliyon.
Ma'aikatan jinya da ke kula da masu dauke da kwayar Ebola
Jaridar ta ce sanyen da fararen tufafi, Adama Sankoh ta rera waka ta kuma cashe lokacin da take barin cibiyar kwantar da masu fama da cutar Ebola da ke garin Makeni. Ita dai Adama Sankoh ita ce maijinyar Ebola ta karshe da aka yi rajistarta a kasar. Sallamarta daga asibitin a ranar Litinin ta zamo ranar farko na kidayar tsawon ranaku 42 kafin a hukumance Hukumar Lafiya ta Duniya ta ayyana kawo karshen cutar Ebola a wata kasa. Sharadi dai a nan shi ne idan ba a samu sabbin wadanda suka kamu da kwayoyin cutar a tsukin wadannan kwanaki ba.
Rashin tabbas ka dorewar shirin sulhu a Sudan ta Kudu
Sudan ta Kudu ta kauce wa takunkuman Majalisar Dinkin Duniya, inji jaridar Süddeutsche Zeitung tana mai cewa ko da yake shugaban kasar Salva Kiir ya sanya hannu kan yarjejeniyar zaman lafiya bisa matsin lambar kasashen duniya amma yana da ja ga ka'idojin yarjeniyar.
Salva Kiir lokacin rattaba hannu kan yarjejenyiar zaman lafiya
Ta ce masu shiga tsakani sun kokarta inda ma shugaban Kenya Uhuru Kenyatta ya bayyana sanya hannu da wata rana muhimmiya ga yankin. Sai dai masu shiga tsakanin sun kasa hana shugaban na Sudan ta Kudu Salva Kiir furta kalaman rashin jin dinsa da suka biyo bayan sanya hannu kan yarjejeniyar da ya ce tana da burin canji gwamnati a kasarsa, kuma yarjejeniyar ba littafin Bible ba ne ko Al Qur'ani, ma'ana ba dole ne a yi aiki da ka'idojinta ba.
Samar da wayoyin Smartphones ga Afirka
Kamfanin Google ya kuduri aniyar bunkasa harkokinsa a nahiyar Afirka injin jaridar Neues Deutschland.
Ta ce kawo yanzu kasar China ta mamaye kasuwannin Afirka da sabbin wayoyin salula samfurin Smartphones, amma yanzu kamfanin Google na wani aikin gwaji a tarayyar Najeriya kan samar da wayoyin salula da za a kera su musamman don biyan bukatun al'ummomi a kasashe masu tasowa. Kasuwannin wayoyin salula na bunkasa kwarai a nahiyar Afirka, sai dai bukatar samun wayoyin salular masu inganci daga sanannun kamfanoni ba ta da yawa, saboda tsadarsu. Amma bisa ga dukkan alamu za a samu canji idan kamfanin Google ya fara kera wayoyin salular a Afirka.
</doc>
<doc docid='dw_18668014' lang='hau' type='mono' source='https://www.dw.com/ha/ha/saliyo-na-gab-da-kawar-da-cutar-ebola/a-18668014' term='ebola'>
Ma'aiktar kiwon lafiya a kasar ta ce sallamar marar lafiyar yanzu na nufin babu wani sauran mutum da ke kwance a asibiti da sunan cutar ta Ebola wadda ta halaka mutanen da suka kai dubu hudu.  Yanzu haka dai kasar inji ma'aikatar kiwon lafiyarta ta ce ta shafe makonni biyu ba tare da samun wani da ya kamu da cutar ba, kana ta ce ta na daukar matakai na ganin ta kai ga kawar da ita baki daya.
</doc>
<doc docid='dw_18621083' lang='hau' type='mono' source='https://www.dw.com/ha/ha/ebola-ta-kama-hanyar-zama-tarihi/a-18621083' term='ebola'>
Wata allurar gwaji kan cutar Ebola da aka gwada kan wasu dubban al'umma a kasar Gini, alamun farko na gwajin cutar na nuna cewa allurar tana aiki wanda hakan ana sa rai zai taimaka wajen kawo karshen wannan cuta a Yammacin Afirka kamar yadda sakamakon binciken ya nunar a ranar Juma'an nan.
Ya zuwa yanzu dai babu wata allura mai lasisi da aka amince tana maganin cutar Ebola wacce ta kashe sama da mutane 11, 000 a Yammacin Afirka. Kisan da ke zama mafi yawa a tarihin cutar a duniya.
Cutar dai na ci gaba da samun koma baya sannu a hankali cikin wadannan watanni a kasashe biyu da suka fi cutawa da wannan annoba wato kasashen Saliyo da Laberiya.
Idan har aka tabbatar da ingancin wannan allura ta gwajin maganin cutar ta Ebola, lamarin zai iya zama mabudi ga sabon babin yaki da cutar ta Ebola kamar yadda Dr. Margaret Chan darakta a Hukumar Lafiya ta Duniya WHO da ta shirya wannan bincike ta bayyana.
</doc>
<doc docid='dw_18616595' lang='hau' type='mono' source='https://www.dw.com/ha/ha/layin-kar-ta-kwana-a-nijar/a-18616595' term='ebola'>
Jama'ar kan yi tambaya kan batutuwa wadanda suka shafi na zaman takewar iyali ko cutar SIDA da ma batun kayyade iyali a kasar. Matakin dai ya taimaka ainun wajan bai wa jama'a damar tattaunawa musamman ma matasa game da cututtukansu na yau da kullum wanda ba kasafai suke iya tattauanawa kai tsaye ba da wani ko kuwa zuwa likita.
A cibiyar karbar kiraye kiranyen Tsanwan Layi ne wanda a kalla kusan ko wane minti daya mutane fiye da biyar ke kira domin samun shawarwarin ma'aikatan da ke aiki a cibiyar dangance da wasu cututukan da ke damun su.
wayar tarho
Cibiyar na kumshe ne da m'aikata 10, a gabansu na'urorin kwamfuta ne dauke da takardun da ke kumshe da bayanai wanda mafi yawa suke bai wa masu kira.  A Nijer dai wasu alkalumma na cewa sama da kashi 33.2 cikin dari daga cikin al'ummar kasar fiye da miliyan 15 na shakku ko nuna dari darin zuwa ganin likita akai akai duk ko da tsananin ciwo ko kamarin da cutar da ke addabar su ke yi masu a jiki.
Tunanin kafa tsanwan layin da hukumomin kasar ta Nijer suka yi sun ce ya taimaka ainin wajen shanwo kan wasu matsalolin kunya da kyamar zuwa likita daga wasu mazauna birane da karkara galibinsu matasa samari da 'yan mata inda da yawa kan bukaci shawarwari game da cututuka irin na zamantakewar iyali cikinsu kuwa harda cutar Sida.
Malam sallaou Issoufou Shi ne madugun tsarin na Lingne verte ya na mai cewa. "A Maradi da Agadez da Tahoua da Diffa da daukacin jihohin Nijer ana kiranmu". To ko wadane irin shawarwari suke tambaya ? "A kwai wadanda suke cewa suna da ciwo wasu kuwa neman kariya suke game da cutar Ebola musamman ma 'yan Tahoua da suke zuwa kasashen kamar Gini haka kuma mata na tambayarmu yadda ya kamata su tsaida haihuwa kamar matasan mata, haka suna neman wannan karin bayani "
Waya cikin sirri
To ko me ke bai wa jama'ar kwarin gwiwar bata lokacinsu wurin kira maimakon zuwa kai tsaye ganin likita mafi kusa da su? Ga abinda Sallaou Issoufou yake cewa. " To don saboda suna ganin layi ne wanda akwai sirri a cikinshi don haka suna samun kwarin gwiwa su yi kira su fadi gaskiyar cutar da ke damunsu sai suce wane ga cutar da ke damuna yaya ne zan yi".
</doc>
<doc docid='dw_18578385' lang='hau' type='mono' source='https://www.dw.com/ha/ha/za-a-bada-tallafi-ga-kasashen-da-suka-yi-fama-da-ebola/a-18578385' term='ebola'>
Kasashen uku da suka hada da Liberiya, Gini da kuma Saliyo, za su samu wannan tallafi ne cikin shekaru biyu domin farfado da tattalin arzikinsu tare kuma da inganta harkokin kiwon lahiya. Tuni dai daga a nashi bangare shugaban kasar Gini Alhpa Conde, ya mika safifiyar godiyarsa a ranar Jumma'a a birnin New York ga kasashen da suka amince da bayar da wannan tallafi a yayin wani zaman taron kasashe kan bayar da tallafin da ya gudana a cibiyar Majalisar Dinkin Duniya da ke birnin na New York.
Cutar ta Ebola dai ta yi sanadiyyar rasuwar mutane fiye da 11.200 daga cikin mutane 27.500 da suka kamu da ita, inda a Liberiya kadai mutum 4.800 suka rasu. Alpha Conde ya ce matsalar cutar ta Ebola tamkar matsala ce ta yaki kuma wannan mataki na bayar da tallafi ga kasashen da cutar ta fi kamari shi ne daidai domin su samu farfadowa.
</doc>
<doc docid='dw_18560214' lang='hau' type='mono' source='https://www.dw.com/ha/ha/zabe-a-burundi-da-bullar-cutar-ebola-a-liberiya/a-18560214' term='ebola'>
A sharhin da ta yi jaridar Süddeutsche Zeitung cewa ta yi a Burundi shugaban kasa Pierre Nkurunziza ya bari an gudanar da zaben 'yan majalisar dokoki mai cike da rudani. Ya kuma yi haka duk da jerin zanga-zangogi da tashe-tashen hankula da kuma kaurace wa zaben da 'yan adawa suka yi. Bugu da karin dubun dubatan 'yan Burundi ciki har da mataimakin shugaban kasa na biyu da kuma kakakin majalisar dokoki, sun tsere daga kasar. Jaridar ta kara da cewa kasar ta Burundi na kara tsunduma cikin rikici tun a karshen watan Afrilu lokacin da jam'iyyar Shugaba Nkurunziza ta sake tsayar da shi a matsayin dan takararta a zaben shugaban kasar da zai gudana a tsakiyar wannan wata na Yuli, duk da haramcin yin haka karkashin kundin tsarin mulkin kasar.
Biris da matsin lamba
Zabe a Burundi cikin yanayi na tarzoma inji jaridar Neue Zürcher Zeitung tana mai cewa Shugaba Nkurunziza ya yi kunnen kashi ga masu sukar lamirinsa.
Shugaba Pierre Nkurunziza ya yi biris da matsin lamba na ciki da wajen Burundi
Ta ce an gudanar da zaben 'yan majalisar dokoki a Burundi kasar da tun cikin watan Afrilu ke fama da tashe-tashen hankula. Ta ce rikicin siyasar kasar ya ta'azzara tun farkon shekara sakamakon yunkurin Shugaba Nkurunziza na neman wa'adin mulki karo na uku sabanin tanade-tanaden dokokin kasar. Sai dai bisa ga dukkan alamu shugaban ya yi kunnen uwar shegu da matsin lamba na ciki da wajen kasar. Idan ba a yi hattara ba Burundi ka iya zama wata kasar Afirka ta gaba da rikici za su dabaibaye ta.
Ebola ta sake bulla a Liberiya
Ita kuwa jaridar Frankfurter Allgemeine Zeitung labari ta buga game da sake bullar cutar Ebola a kasar Liberiya.
Ebola ta sake bulla a Liberiya har ma ta kashe wani matashi
Ta ce makonni bakwai bayan da a hukumance aka ayyana samun nasarar magance annobar Ebola a Liberiya, abin da kuma ya kawo karshen cutar a kasar, wani matashi dan kasar mai shekaru 17 ya mutu sakamakon kamuwa da kwayoyin cutar. Ba a dai san yadda ya harbu da cutar ba, domin a cewar ma'aikatar kiwon lafiya matashin da ya fito daga wani yanki mai tazarar kilomita 50 daga Monroviya babban birnin kasar, ya kwashe makonni da dama bai bar yankin na su ba. Cutar Ebola da ta barke a karshen shekarar 2013 a wasu kasashen Afirka ta Yamma, ita ce mafi muni tun gano kwayoyin cutar a kungurmin dajin Kwango a shekarar 1976. Cutar ta hallaka mutanee fiye da 1100 a kasashen Guinea da Liberiya da kuma Saliyo.
Rage yawan matsalar yunwa a duniya
Ana iya magance matsalar yunwa inji jaridar Die Welt tana mai cewa duk da bunkasar yawan al'umma da aka samu a duniya a cikin shekaru 25 da suka gabata, an samu nasarar rage yawan masu fama da matsalar yunwa da kashi 50 cikin 100 a tsukin wannan lokaci. Ko da yake abubuwa da yawa ke janyo matsalar yunwa, amma fa idan aka dauki matakan da suka dace a lokacin da suka dace da kuma wuraren da suka fi dacewa, ana iya shawo kanta.
</doc>
<doc docid='dw_18538690' lang='hau' type='mono' source='https://www.dw.com/ha/ha/cutar-ebola-ta-sake-bulla-a-babban-birnin-kasar-saliyo/a-18538690' term='ebola'>
Gwamnatin kasar Saliyo da ke yankin yammacin Afirka ta bayyana sake samun sabbin kamuwa a cutar Ebola, a birnin Freetown fadar gwamnatin kasar mai dauke da mutane milyan daya da dubu-dari-biyu, abin da ya kawo karshen fata kan dakile cutar a wannan birni.
Hukumar kula da cutar Ebola ta kasa ta ce an samu mutane uku sabbin kamuwa da cutar cikin wata unguwa ta marasa galihu, makonni uku aka shafe ba tare da samun wanda ya kamu da cutar ba. Tuni jami'an kiwon lafiya suka fara kula da mutane shida bisa yuwuwar bayyanar cutar ta Ebola.
Barkewar cutar ta Ebola ta hallaka fiye da mutane 11,000 galibi a kasashen Laberiya, da Saliyo, da kuma Guinea.
</doc>
<doc docid='dw_18519063' lang='hau' type='mono' source='https://www.dw.com/ha/ha/an-kammala-taron-au-karo-na-25/a-18519063' term='ebola'>
Wannan ne karo na 25 na taron wanda ke samun halartar kasashe sama da 50 na nahiyar, kuma taken bana shi ne tallafawa mata da kuma samar da cigaba dan cimma muradun Afirka a shekara ta 2063.
Lokacin da ta bude taron shugabar majalisar zartarwar Kungiyar Nkosazana Dlamini Zuma ta yaba da irin matakan da nahiyar ta dauka wajen dakile annobar Ebola a yankin Yammacin Afirka, kuma ta ce a yanzu haka, abin da ya kamata su sanya a gaba shi ne tallafawa mata da yara musamman wadanda ke yankunan da ke fama da rikici, a kuma samar da tsaro, domin nahiyar ta koma cikin wani yanayi na kwanciyar hankali.
Ta ce: "Abun takaicin shi ne mata da yara ne yaki ya fi shafa, wadanda ma basu taba sanya baki a wani abin da zai janyo yaki ba. Matakin da muka dauka na dakile yaki yanzu, ya kamata ya baiwa mata da yaran da suka wahala a hannun Boko Haram ko Alshabab, sabon fata, kuma wannan ya kamata ya shafi duk wadanda ke rayuwa a yankunan da ke fama da rikici."
Da ma kamata ya yi taron ya tattauna abubuwa da dama musamman muradun kungiyar na shekara ta 2063, da rikicin siyasar Burundi da ma tayin da ake yi na kasuwanci mara shinge tsakanain kasashen da kuma hanyoyin samar da kudaden da zasu tafiyar da rundunar Afirkan da kungiyar ke kokarin ganin ta samar.
Sai dai labari ya sauya bayan da wani alkalin kotu a Afirka Ta Kudun ya hana shugaba Omar al-Bashir na Sudan barin kasar, da hujjar cewa akwai samancin kasa da kasa da kotun ICC ta bayar tun a shekara ta 2009, inda take zarginsa da aikata miyagun laifuka a yankin Dafur, a wani abin da ke kara zurfafa takaddamar da ke tsakanin Afirka da kasashen yamma, inda suke zargin kotun ICC, na hukunta manyan laifukan yaki da tuhumar kasashen Afirka kadai.
Amma, tun kafin ma kotun ta yanke hukunci, ministan harkokin wajen Sudan Ibrahim Al-Ghandour ya ce an gayyace su taron ne kuma da zarar lokaci ya yi za su koma:
Ya ce: "Mu baki ne a wajen gwamnatin Afirka Ta Kudu mai masaukin baki, kuma na yi imanin cewa gwamnatin Afirka ta Kudun za ta iya dakatar da koma waye ke kokarin hana shugaba Bashir barin kasar nan, kuma ina tabbatar muku cewa Bashir zai bar kasar nan a kan lokaci".
Wannan tabbaci da ya ba da ne ma aka gani, inda jim kadan bayan kammala taron masu aiko da rahotanni suka tabbatar cewa jirgin da shuaga al Bashir ya zo da shi, ya kama hanyar gida wato Khartoum.
Wani abu kuma da ya dauki hankali a taron shi ne jawabin da shugaba Robert Mugabe na Zimbabwe ya yi, inda ya zargi Birtaniya da kokarin ci da gumin Afirka ta wurin anshe mata arzikin karkashin kasa ko ta halin kaka
Ya ce: Suna so su anshe mana manmu da lu'u Lu'unmu da zinarinmu da duk wani arziki da muke da shi a karkashin kasa, a tunaninsu dan me wadannan 'yan kauyen za su mallaki duk wannan? musamman idan Birtaniya ta duba tsibiranta ta ga ba komai sai kwal. Su kansu Amirka, duk da fadin kasa da jiragen sama da na kasa da suke da suna fargabar cewa man zai kare saboda haka akwai saura a Afirka wanda ba su ma san abin da za su yi da shi ba dan haka mu je can mu raba su da shi ko ta halin kaka.
Bayan kammala wannan taro, babban sakataren Majalisar Dinkin Duniya Ban KI-Moon ya gana da manema labarai, inda ya nuna bacin ransa da yadda ba a kai ga kama al- Bashir ba kuma ya nuna goyon bayansa na cewa lallai ya kamata a aiwatar da kudurin kotun na ICC.
</doc>
<doc docid='dw_18515045' lang='hau' type='mono' source='https://www.dw.com/ha/ha/fargabar-barkewar-ebola-a-saliyo/a-18515045' term='ebola'>
Koroma ya sanar da cewa dokar ta shafi yankin arewa maso yammacin kasar ta Saliyo, inda ya ce 'yan kasuwa ka iya ci gaba da harkokin kasuwancinsu in har za su kiyaye ka'idojin rigakafin cutar ta Ebola da suka hadar da tan-tance yanayin zafin jiki na ma'aikatansu da kuma masu sayan kaya. Shugaba Koroma ya kara da cewa:
"Dokar takaita zirga-zirgar da sojoji za su tabbatar da ganin an yi amfani da ita za ta kai tsahon makonni uku. Duk wanda ya saba wannan doka za a hukunta shi nan take. Za a rinka bude shaguna da ga karfe shida na safe zuwa karfe tara na dare daga Litinin zuwa Asabar. Gidajen sayar da abinci kuwa za su rinka budewa daga karfe shida na safe zuwa 10 na dare a ranakun Litinin zuwa Lahadi."
Annobar cutar Ebola dai ta hallaka mutane sama da 11,000 a tsahon watannin 18 a yankin yammacin Afirka.
</doc>
<doc docid='dw_18513206' lang='hau' type='mono' source='https://www.dw.com/ha/ha/taron-g7-da-yaki-da-taaddanci-a-afirka/a-18513206' term='ebola'>
Za mu fara sharhin jaridun na Jamus ne da jaridar Frankfurter Allgemeine Zeitung wadda ta mayar da hankali kan taron kungiyar G7 da Jamus ta dauki nauyin gudanarwa. Jaridar ta fara ne da cewa taron kolin Merkel kan Afirka sannan sai ta ci gaba tana mai cewa.
Muhimman batutuwa na duniya suka mamaye zauren taron kolin na shugabannin kasashen duniya masu karfin tattalin arziki, amma wani batu da ya dauki hankalin shugabar gwamnatin Jamus shi ne nahiyar Afirka, musamman kan tsaro da cututtukan da ake fama da su a yanayi na zafi da Ebola sai kuma yunwa. Saboda haka idan da wata gudunmawa da kasashe masu arzikin masana'antu za su bayar don rage yawan masu fama da matsalar yunwa a duniya, Afirka za ta fi ci moriyar wannan tallafi. Rage yawan mayunwata da inganta yanayin rayuwa da na aiki musamman ga mata da kuma samun karin kudin shiga zai taimaka wa gwamnatoci tare da rage yawan masu sha'awar yin kaura zuwa Turai. Hakazalika sahihan manufofin kare muhalli za su taka muhimmiyar rawa bisa manufa domin miliyoyin mutane a Afirka sun shiga mawuyacin hali sakamakon matsaloli masu nasaba da sauyin yanayi.
Yaki da 'yan tarzoma a Afirka
Kungiyar tarayyar Afirka ta daura damarar yaki da ta'addanci inji jaridar Neues Deutschland a labarin da ta buga game da taron kolin kungiyar ta AU a ranakun 10 zuwa 12 ga watan nan na Yuni a birnin Johannesburg na kasar Afirka ta Kudu.
Ta ce da farko an yi fargabar cewa da yawa daga cikin mahalarta taron za su kaurace masa saboda boren kyamar bakin da ya auku a Afirka ta Kudu cikin watan Afrilu, inda aka kashe 'yan Afirka da dama sannan dubun dubatan suka tsare daga kasar. Rikice-rikice da yake-yake da kuma tarzoma suka mamaye ajandar taron. Sai kuma rikicin siyasar kasar Burundi, inda shugaba Pierre Nkurunziza ke neman wa'adin mulki karo na uku, matakin da ya jefa kasar cikin rudani. Hakazalika yakin da ake yi da kungiyar Boko Haram a Najeriya na daga cikin jadawalin taron. Jaridar ta ce saboda wadannan rikice-rikice ya sa ainihin babban batun da ke samar ajandar taron wato "Shekarar Mata da kuma tsarin ci-gaban Afirka zuwa shekarar 2063" ya koma sahun baya.
Blatter ya san da miliyan 10 daga Afirka ta Kudu
Ita kuwa jaridar Süddeutsche Zeitung tsokaci ta yi game da badakalar cin hanci da ta dabaibaye hukumar kwallon kafa ta duniya wato FIFA, inda ta yi magana game da dala miliyan 10 da Afirka ta Kudu ta ba wa FIFA.
Sepp Blatter a dama da tsohon shugaban Afirka ta Kudu marigayi Nelson Mandela
Ta ce hakika shugaban FIFA Sepp Blatter na da sanin cewa Afirka ta Kudu ta saka kudaden a asusun ajiyar tsohon jami'in FIFA kuma dan kasar Trinidad and Tobago Jack Warner. Sai dai Warner wanda a lokacin yake rike da mukamin mataimakin shugaban FIFA ya musanta zargin cin hanci da rashawa. Ita ma FIFA ta ce ko kadan dala miliyan 10 daga Afirka ta Kudun ba goro ba ne na ba ta damar daukar nauyin gasar cin kofin kwallon kafar duniya a shekarar 2010. Sai dai wani aikin alheri ne da nufin bunkasa wasan kwallon kafa a yankin Karibik.
</doc>
<doc docid='dw_18503681' lang='hau' type='mono' source='https://www.dw.com/ha/ha/buhari-ya-gana-da-merkel-ta-jamus-a-taron-g7/a-18503681' term='ebola'>
Shugabannin da suka hada da Barack Obama na Amirka da Francois Hollande na Faransa da David Cameron na Birtaniya, sun amsa gaiyata ne daga mai masaukinsu, shugabar gwamnatin Jamus, Angela Merkel, inda suka duba batun tattalin arziki da kare muhalli da hanyoyin karfafa tsaro da yaki da aiyukan ta'addanci a duniya. Daga baya a yau Litinin, shugabannin bakwai sun kuma gana da takwarorinsu na wasu kasshe masu tasowa, ciki har da Muhammadu Buhari na Najeriya, kan yadda za a sami hadin kai a fannonin yaki da tarzoma da bunkasar tatalin arziki.
Shugabar gwamnatin Jamus, Angela Merkel da ke jawabi ga manema labarai a karshen taron kolin, ta kwatanta shi a matsayin taron da ya sami gagarumar nasara, tare da nunar da cewar wadannan kasashe bakwai, ba ma karfinsu na tattalin arziki ko jin dadin rayuwar al'ummarsu ne kadai suka hade su wuri guda ba, amma har suna da wasu manufofi na hadin gwiwa tsakaninsu, wadanda suka hada har da darajar democradiya da kare hakkin dan Adam da kuma kyama ga duk wasu aiyuka na ta'addanci a duniya baki daya.
A lokacin ganawar da aka yi a Schloss Elmau da ke Jihar Bavaria, inji Angela Merkel, shugabannin bakwai sun duba al'amura masu muhimmanci ciki har da kasar Ukraine da batun tattalin arziki da hanyoyin yaki da cutuka a duniya da kuma hanyoyin rage gurbacewar yanayin sararin samaniya.
Shugabannin sun amince da manufofi na hadin gwiwa da za su gabatarwa babban taron mashawartar Majalisar Dinkin Duniya kan batun raya kasa, idan majalisar ta fara taron ta a watan Satumba mai zuwa.
Taron na manyan kasashen yamma bakwai, ko G7 a takaice, ya amince da bukatar kara tashi tsaye domin yaki da yaduwar cutuka, kamar Ebola tsakanin kasashe, inda suka ce tilas ne a dauki matakan kyautata hanyoyin kiwon lafiya a kasashe da dama. Dangane da haka kuwa, ana bukatar hadin kai da tsara manufofi da za su dace da cimma wannan buri.
Taron kolin ya yi nazarin dangantaka tsakanin manyan kasashen bakwai da Rasha, musaman bayan da aka kore ta daga rukunin na manyan kasashe, sakamakon mamaye yankin Kirimiya da gabashin Ukraine.
A game da kasar Girka Merkel ta ce lokaci yana kurewa a game da tattaunawar neman ceto kasar daga rushewar tattalin arziki. Kasashen Turai da hukumar kudi ta duniya, IMF, suna nuna matukar zumunci ga kasarta Girka, amma ana kuma bukatar hadin kai sosai tsakaninsu da wannan kasa yadda za a shawo kan matsalolin.
Taron ya tabo batun cinikayya a duniya baki daya, musaman neman yarjejeniyar da aka santa da suna TTIP tsakanin Amirka da kasashen Turai. Shugaban Faransa, Francois Hollande ya yi marhabin da burin kasashen bakwai na bin manufofin yaki da gurbacewar muhalli. Ranar Litinin shugabannin na manyan kasashen bakwai sun gana da takwarinsu na wasu kasashe masu tasowa, ciki har da shugaban Najeriya, Muhammadu Buhari, wanda ya zo da bukatun kasarsa ga manyan kasashen na duniya. Wadannan bukatu sun hada har da neman taimakon yaki kan kungiyar Boko Haram, wadda ta yi sanadiyar mutuwar dubban mutane tun daga shekara ta 2009. A karshen tattaunawar da shi, shugabar gamnatin Jamus, Angela Merkel ta ce kasashen za su ba da gudummuwar yaki da kowane irin salo na tarzoma a duniya, daga kungiyar Boko Haram ne ko kuma daga kungiyar IS.
</doc>
<doc docid='dw_18503054' lang='hau' type='mono' source='https://www.dw.com/ha/ha/sauyin-yanayi-ya-dauki-hankali-a-taron-g7/a-18503054' term='ebola'>
Mrs. Merkel ta fadi haka ne a wunin karshe na taron kolin da kasashen ke gudanarwa a Bavaria, inda suka tattauna batutuwa da da dama wadanda suka hada da cutar Ebola da matsalar tsaro da ma yadda kasashen za su taimakawa Afirka wajen samun ci-gaba mai dorewa.
Merkel ta sami goyon bayan takwaranta na Fransa Francois Hollande dangane da batun da ya shafi sauyin yanayin da hayakin masana'antu, wanda shi ma ya ke neman hadin kan takwarorin sa wajen ganin cewa sun rage dogaro da makamashin da ake samu daga muhallin dan adam, su kuma nemi hanyoyin samar da kudaden da za'a yi amfani da su wajen tallafawa kasashen da ke fama da talauci, wajen bunkasar fannonin nasu makamashin.
Kasashen sun kuma gana da shugabanin Najeriya, Senegal, Ethiopiya, Liberiya da Iraki da kuma Tunisiya, inda ake sa ran za su gana da manema labarai a karshen taron da yammacin yau litini.
</doc>
<doc docid='dw_18500194' lang='hau' type='mono' source='https://www.dw.com/ha/ha/merkel-za-mu-tabo-batun-cutar-ebola-a-taron-g7/a-18500194' term='ebola'>
Shugabar gwamnatin ta Jamus ba ta yi wata-wata ba wajen nuna muhammincin raja'a a kan Rasha, wajen warware rikicin siyasa da ke addabar wasu sassa na duniya. Sai dai kuma wannan kasa ba ta da kgurbi a cikin jerin kasashen bakwai da ke da kujera a kungiyar G7. Angela Merkel ta ce ba za a rabu da Bukar ba a yakin basasa da ake fama da shi yanzu haka a Syriya, ba tare da gudunmawar gwamnatin Vladimir Putin ba. A cewarta ma dai, idan ba don gwamnatin Moscow ta tallafawa ba, da har yanzu ba a fara gano bakin zaren warware rikicin shirin nukuliyar Iran ba.
"Rasha na ci-gaba da zama a wani fannin abokiyar hulda mai muhimmaci. Mun hada kai da ita wajen neman warware rikicin kasar Ukraine, mun dama da ita a tattaunawar da kasashen nan shida masu karfin fada a ji a duniya ke yi da Iran a kan shirin nukiliya. Sannan kuma muna bukatar Rasha don neman warware rikicin kasar Syriya. Ina so in tuna muku cewar an yi nasarar kawar da makami masu guba a Syriya ne da gudunmawar Rasha."
Shugabar Laberiya za ta yi bayai kan Ebola a taron G7
Angela Merkel ta kuma yi korafi dangane da rashin daukan kwararan matakai domin kawar da cutar Ebola a lokacin da ta barke a yankin yammacin Afrika. Da ma dai a rana ta biyu ta taron na G7 shugabannin kasashen Afirka da dama ciki harda Muhammadu Buhari na tarayyar Najeriya za su halarci taron. Ita ma shugabar Laberiya Ellen Johnson Sirleaf da ke zama daya daga cikin kasashen da suka yi fama da cutar da Ebola mai saurin kisa ba za a barta a baya ba. Hasali ma dai a cewar Angela Merkel, batutuwan da suka shafi kiwon lafiya na sahun farko na ajendar taron na birnin Elmau.
"Lokacin da cutar Ebola ta barke, kasashen duniya ba su hanzarta kai dauki ba. Sun isa a makare, sannan kowa ya yi gaban kansa, lamarin da bai kamata mu sake gani ba. Ina ganin cewar halartar taron da shugabar Laberiya za ta yi, na tunatar mana da muhimmancin al'amuran kiwon lafiya."
Sai dai a lokacin da DW ta tabo matsalar tattalin arziki da kasar Girka ke fama da ita, shugabar gwamnatin Jamus ta nunar da cewar ko kadan wannan batu ba zai mamaye taron G7 ba. Ta na mai cewa za su yi waiwaye ne adon tafiya game da halin da tattalin arzikin kasashe bakwai da suka karfin masan'antu ke ciiki. Merkel ta ce idan dai a bangarenta Girka ta kasa shawo kan matsalar bashi da ke yi mata katutu, a fili ya ke cewa akwai wasu kasashen Turai da suka yi nasarar magance matsalar arziki da suka yi fama da ita.
Firaministan Girka Tsipras na Kai ruwa da Eu kan bashi
"Za mu iya tabbatar da cewa Irland wacce ita ma ta yi fama da komabayan tattalin arziki ta yi nasarar murmurewa daga halin da ta samu kanta a ciki. Sannan kuma tattalin arzikin Portugal da kuma Spain na kan bunkasa. Sai kuma batun gammon bashin Girka. Amma ba nan ne gizo ke saka ba. Za mu yi nazarin inda aka kwana ne, sannan mu yi fatan ganin cewar tattaunawar da ake yi da Girka, haka ta cimma ruwa."
Shekaru takwas da suka gabata ne dai Jamus ta dauki bakwancin karshe na taron kasashen da suka fi karfin tattalin arziki a duniya na G8 a wancan lokaci kafin dakatar da Rasha daga cikin kungiyar.
</doc>
<doc docid='dw_18452274' lang='hau' type='mono' source='https://www.dw.com/ha/ha/kokarin-juyin-mulki-a-burundi-ya-ci-tura/a-18452274' term='ebola'>
((To madallah. Mafi yawan jaridun Jamus a wannan mako sun maida hankalinsu ne kan yunkurin juyin mulkin da bai yi nasara ba a Burundi, sai kuma sanarwar dake cewa kasar Liberiya dai yanzu ta fita daga kangin cutar Ebola
Jaridar Süddeutsche Zeitung tace kokarin juyin mulki a kasar Burundi dai ya ci tura. hakan kuwa ya samu ne bayan da shugaban kasar Pierre Nkurunziza ya nuna karfin zuciya, kuma manyan sojojin dake kusa dashi suka ki baiwa wadanda suka so aiwatar da juyin mulkin goyon baya. Ranar Laraba, tsohon shugaban hukumar leken asiri, Godefroid Niyombare yayi jawabi ta gidan rediyo, inda yace ya kayar da gwamnatin Nkurunziza dake mulki, a daidai lokacin da shugaban yake Tanzaniya, inda yake halartar taron koli na kasashen yankin tsakiya da gabashin Afirka, kan yadda za a sami zaman lafiya a kasar ta Burundi, kasar da tayi makonni da dama tana cikin halin zanga-zanga daga yan adawa bayan da shugaba Nkurunziza yace zai tsaya takarar zabe a wa'adi na uku, duk kuwa da ganin cewar kundin tsarin mulkin kasar bai yarda da haka ba. Shekaru 10 da suka wuce aka sanya hannu kan yarjejeniyar zaman lafiya da ta maida kwanciyar hankali a Burundi, bayan yakin basasa na shekaru da dama da ya haddasa mutuwar akala mutane 300.000 tsakanin yan kabilar Hutu masu rinjaye da yan Tutsi tsiraru a kasar.
Jaridar Neue Zürcher Zeitung ta duba kasar Liberia, inda tace wannan kasa ta sami nasarar kawo karshen cutar Ebola da ta addabe ta tsawon wani lokaci. Tun karshen watan Maris, ba a sami wani sabon kamuwa da cutar ba, abin da ya maida ita kasa ta farko a jerin wadanda suka yi fama da Ebola da ta warke daga cutar. Jaridar tace wannan nasara kuwa ta samu ne a sakamakon fadakarwa da rigakafi da kuma taimako da ma'aikatan sa-kai suka bayar a yaki da ita. Majalisar Dinkin Duniya ta sanar a birnin Monroviya a karshen makon jiya cewar Liberiya din tana iya komawa rayuwar da ta saba kafin bullar cutar, ko da shike bai kamata ta sassauta ba a matakan rigakafi. Majalisar tace muddin ba'a shwo kan cutar gaba daya a yankin Afirka ta yamma ba, to kuwa ita ma Liberiya tana bukatar taka tsan-tsan. Kafin ta shawo kan cutar, akalla mutane dubu 10 da 500 ne suka kamu da ita, inda 4700 suka mutu. Sauran kasashen da ake kokarin ganin suma sun fita daga kangin cutar da Ebola a Afirka ta yamma sune Guinea da Saliyo.
Jaridar Frankfurter Allgemeine Zeitung tayi sharhi a game da sabon shugaban jam'iyyar adawa ta Democratic Alliance, ko kuma DA kamar yada ake kiranta a Afirka Ta Kudu, Mmusi Maimane, wanda bakar fata ne, inda karon farko kenan da aka sami wanda ba farar fata ba a shugabancin jam'iyyar. Jaridar Frankfurter Allgemeine Zeitung tace bisa sa ran watan-watarana zai zama shugaban Afirka Ta Kudu, har ma magoya bayan jam'iyyar ta DA sun fara kwatanta Mmusi Maimane a matsayin dan karamin Obama, musamman ganin karancin shekarunsa, wanda bai wuce 34 da haihuwa ba. Maimane ya gaji wannan mukami ne daga Helen Zille farar fata, wadda ake ganin muddin ta ci gaba da shugabancinta, jam'iyar DA ba za ta yi farin jini ga al'ummar bakar fata ba.
A karshe, Jaridar Welt am Sonntag ta duba illoli ne dake tattare da manufofin taimakon raya kasa. Tace kasshe masu arziki da ci gaba masana'antu a ko wace shekara sukan kashe dubban miliyoyi domin baiwa kasashen Afirka taimakon raya kasa, to amma kamaryadda akan ce wai an dade ana ruwa, kasa na shanyewa, tun da a ko wace shekara akan sami karin 'yan Afirka dake barin kasashen su zuwa kasashe na ketare musaman na Turai. Jaridar tace idan har ana bukatar shawo kan wannan kaura da dimbin yan Afirka, to kuwa tilas ne a yi gyara kan yadda ake amfani da taimakon raya kasar. Ministan taimakon raya kasa na Jamus, Gerd Müller yace Afirka nahiya ce dake da muhimmanci a idanun Jamus, saboda damar da take da ita ta samun bunkasa, amma ba kuma za a manta da gaskiyar cewar Afirka din nahiya ce dake fama da matsaloli da wahaloli har yanzu ba.
Da wannan sharhi na jaridar Welt am Sonntag zamu dakata a shirin, Abdurrahman gareka.))
</doc>
<doc docid='dw_18440847' lang='hau' type='mono' source='https://www.dw.com/ha/ha/who-ba-sauran-ebola-a-laberiya/a-18440847' term='ebola'>
Hukumar Lafiya ta Duniya ta bayyana wanke kasar Laberiya a matsayin kasa da ba masu cutar Ebola a cikinta, bayan kwashe kwanaki 42 ba a sami rahoton mai dauke da cutar ba.
Sai dai an sami labarin wasu sabbin kamuwa da cutar a makotan kasar wato Saliyo da Guinea, kasashe biyu da suma wannan cuta ta yi muni a tarihin annobar a tsakanin kasashen yammacin Afirka.
Sai dai jami'ai da ma wadanda suka rayu bayan kamuwa da cutar sun bayyana cewa babu dalilin wani shagali kan rabuwa da cutar Ebola, kasancewar idan akwai mutum guda da ke kan iyaka da kasar mai dauke da wannan cutar na iya dalilin dawowarta.
Humukumar Lafiyar ta WHO ta tattara alkaluma da suka nunar da cewa fiye da mutane 4700 ne suka rasu ta sanadin wannan cuta a Laberiya , abin da ya sanya ta kasance kasa da tafi yawan wadanda suka rasu ta sanadin cutar tsakanin kasashen da suka kamu da ita.
Wannan cuta dai ta kashe sama da mutane 11,000 a yammacin Afrika.
</doc>
<doc docid='dw_18430567' lang='hau' type='mono' source='https://www.dw.com/ha/ha/jamus-ebola-ta-dauki-hanyar-zama-tarihi/a-18430567' term='ebola'>
A kasashen yankin yammacin Afirkan da suka kamu da Ebola, alkaluma sun nuna cewa an yi nasara a dakile yaduwar cutar, kuma bisa irin bayanan da ta samu dangane da wannan batu, gwamnatin Jamus na kyautata zaton cewa daga nan zuwa tsakiyar wannan watan na Mayu za a iya kaiwa ga dakile cutar.
Manzon na musamman dangane da cutar ta Ebola, wanda kuma shi ne ke kula da aiyukan agajin da Jamus ta shirye dan yaki da Ebola, Walter Lindner ne ya bayyana hakan. Wannan kuma na zuwa ne a daidai lokacin da Hukumar Lafiya ta Duniya WHO ta ba da tabbacin cewa ko adadin sabbin kamuwa da cutar ya ragu sosai, kamar yadda shi kansa Lindner ya bayyana:
"A watan Janairun wannan shekarar, akalla mutane 400 ne aka gano dauke da cutar a karon farko, a kasashen Laberiyar, Saliyo da Guinea a hade, amma a 'yan makonnin da suka gabata akan samu mutane akalla 30, wani lokaci su kai haka, koma ba zasu ma kai haka ba".
</doc>
<doc docid='dw_18406267' lang='hau' type='mono' source='https://www.dw.com/ha/ha/dole-a-magance-matsalar-ci-rani-tun-daga-tushe/a-18406267' term='ebola'>
A labarin da ta buga jaridar Frankfurter Allgemeine Zeitung ta ce Afirka na fuskantar bunkasar al'umma Turai kuma ta zama tamkar maganadisu ga 'yan gudun hijira da ke tserewa daga rikice-rikice a kasashe irinsu Siriya da Libiya da ma wasu kasashen Afirka Kudu da Sahara. Jaridar ta ce hanya mafi dacewa wajen kawo karshen wannan bala'i na 'yan gudun hijira da ke daukar kasadar bi ta tekun Bahar Rum don shigowa Turai, shi ne magance tushen matsalolin da ke tilasta su yin kaura ko dai a kasashensu na asali ko a kasashen da suke yada zango ciki, musamman ma matsalolin siyasa da na tattalin arziki.
Bala'i ga duniya baki daya
'Yan ci-rani a Lampedusa
Ita kuwa a sharhin da ta yi mai taken Bala'i da ya shafe-mu mu duka, jaridar Berliner Zeitung cewa ta yi tun bayan asarar daruruwan rayukan 'yan ci-rani a tekun Bahar Rum a karshen mako aka sake ta da mahawara kan inganta yanayin rayuwa a kasashen da 'yan gudun hijirar suka fito. Wannan dai ba shi ne karon farko da ake irin wannan mahawara ba, amma da zarar abubuwa sun lafa sai ka ji shiru har sai an sake samun aukuwar wani bala'in. Ba wai Turai ba ta da karfin taimakawa ba ne, abin da take rashinsa shi ne wani kuduri da aniyar taimakawa. Bai kamata mu yaudari kanmu, gaskiyar magana ita ce muna matakin farko shiga wata tururuwar 'yan gudun hijira a Turai, wadanda ke tserewa daga yake-yake da tursasawa da rashin sanin makoma. Matakin farko shi ne nahiyar Turai ta fara sabon shirin ceto a teku, ta samar da hanyoyin halal na shigowa Turai sannan a ci gaba da daukar matakan inganta rayuwar mutane tare da magance tushen matsalolin da ke janyo yin kaurar.
Hukumar WHO ta koyi darasi
Daga batun 'yan ci-ranin sai na kiwon lafiya, inda jaridar Der Tagesspiegel ta rawaito cewa hukumar lafiya ta duniya WHO ta koyi darasi daga annobar Ebola.
Ana bukatar inganta matakan riga-kafi
Ta ce bayan da cutar Ebola ta yi sanadin mutuwar mutane fiye da 10,000 a yammacin Afirka, shugabannin WHO sun soki kansu da kansu bisa abin da suka ce an makara wajen daukar matakan gaggawa. Saboda haka ya zama wajibi duniya ta zama cikin shirin ko ta-kwana idan wata tsohuwar annoba ta barke amma da wata siga ta daban. Hukumar ta lafiya ta ce ana bukatar wani sabon tsarin tinkarar cututtuka domin samar da magunguna da allurar riga-kafi musamman masu amfani ga talakawa. Duk da haka hukumar ta yaba da kokarin da duniya ta yi kuma ta ce nan gaba za a karfafa hadin kai.
Afirka ta Kudu ta bashe da 'yan Afirka
Tsoffin abokan kungiyar ANC sun ji takaicin boren kyamar baki a kasar Afirka ta Kudu inji jaridar Die Tageszeitung tana mai cewa a karshen mako shugaban Zimbabwe Robert Mugabe ya nuna kaduwa da jin haushi dangane da hare-haren kyamar baki da 'yan Afirka ta Kudu ke kai wa baki daga wasu kasashen Afirka da ke zaune a kasar. Su ma masharhanta a ko ina cikin Afirka sun nuna rashin jin dadinsu ga wannan al'amari musamman kasancewa kasashen Afirka ne suka kawo wa bakaken fatan Afirka ta Kudu goyon baya lokacin mulkin wariyar launin fata.
</doc>
<doc docid='dw_18390592' lang='hau' type='mono' source='https://www.dw.com/ha/ha/masu-fafutuka-sun-soki-bankin-duniya/a-18390592' term='ebola'>
Bincike dai ya nunar da cewa sama da mutane miliyan uku ne ayyukan raya kasa da Bankin Duniya ya yi a shekaru 10 da suka gabata suka tilastawa barin gidajensu, wanda masu fafutuka ke cewa ya zamo wajibi bankin ya sake tsarinsa a bangaren kare hakkin dan Adam. Wannan matsalar dai ta fi faruwa a kasashe masu tasowa musamman a Afirka. Binciken ya nunar da cewa a jihar Lagos da ke Tarayyar Najeriya gwamnati ta tilastawa al'ummar da ke zaune a Badia East, tashi daga gidajensu ba tare da sanar da su gabanin hakan ko kuma biyansu diyya ba. Haka ma a kasar Kenya dubban mutane ne suka yi korafin kan tilasta musu barin gidajensu sakamakon wani aikin raya kasa da Bankin Duniyar ya dauki nauyin gudanarwa. Al'ummomin kasashe masu tasowa da dama dai sun sanar da wadannan 'yan jarida na kasa da kasa da suka gudanar da binciken makamantan wadannan matsaloli.
Daya daga cikin ayyukan raya kasa da Bankin Duniya ke yi.
Ana take hakkin dan Adam
Kungiyoyin kare hakkin dan Adam na duniya sun dade suna sukan lamirin Bankin Duniyar kan rashin lura da halin da al'ummomi ke shiga sanadiyyar ayyukan raya kasar da ya ke gudanarwa. Ko da ya ke tuni Bankin Duniyar ya amince da kura-kuran bayan gudanar da nazarin ayyukan da ya yi na raya kasar, inda har shugaban bankin Jim Yong Kim ya shaidawa manema labarai a birnin Washington na Amirka cewa akwai bukatar su inganta tsarinsu na sake tsugunar da al'umma. A wata hira da ta yi da tashar DW babbar mai bincike a kungiyar kare hakkin dan Adam ta Human Rights Watch Jessica Evans, ta ce hakan kadai ba zai wadatar ba.
Tace:" Bayan da suka yi nazarin ayyukan da suka gudanar, basu koma sun tan-tance mutanen da yadda aka cutar da su ba balle a biyasu diyya yadda ya kamata."
Bukatar gyara kura-kuren baya
Bankin Duniya na tallafawa bangaren noma
Ta kara da cewa dole ne su gyara kura-kurensu na baya, inda ta ce babban abin damuwar shine Bankin Duniyar na mayar da hankali ne kawai kan yadda zai fitar da kudi amma ba yadda zai yi ayyukan raya kasar ba tare da cutar da wani ba. Dangane da abunda ya faru a Lagos, mai bayar da shawara kan kare hakkin dan Adam a kungiyar kare hakkin dan Adam ta Amnesty International Ashfaq Khalfan cewa ya yi...
"Ya kamata ace bankin ya san za a tashi mutane daga matsugunansu, irin hakan ya faru sakamakon wani shirin raya kasa da ya dauki nauyi, yanzu kuma bankin ya sake fitar da kudi domin yin irin wannan aikin ba tare da tabbatar da cewa gwamnatin jihar ta Lagos ba ta tashi mutane daga matsugunansu ba."
A yayin wannan taron na kwanaki biyu dai shugabannin kasashen Guinea da Liberia da kuma Saliyo za su bayyana shirinsu na farfadowa daga annobar cutar Ebola.
</doc>
<doc docid='dw_18366146' lang='hau' type='mono' source='https://www.dw.com/ha/ha/saliyo-ta-janye-kalaman-sake-bullar-ebola/a-18366146' term='ebola'>
Mahukuntan a kasar Saliyo sun bayyana a wannan Talata cewa an tafka kuskure wajen bada rahoton cewa an sami rahoton wani dauke da cutar Ebola a Kailahu, wani yanki da ya zama dandalin wannan cuta a baya, da kuma bai samu wani da ke dauke da ita ba tsawon watanni hudu da suka gabata.
An dai bayyana cewa wani jariri dan watanni tara ya kamu da cutar ta Ebola wanda daga bisani cibiyar da ke lura da harkokin yaki da cutar ta Ebola ta kasa ta gano cewa yaran ya rasu ne ta sanadin wasu cutikan ba cutar Ebola ba kamar yadda Sidi YahayaTunis mai magana da yawun cibiyar ya bayyana.
Ya ce kuskure ne aka samu daga jami'an lafiya da suka dauki jinin da aka yi gwaji daga gawar mamacin.
Kimanin mutane 3,800 ne suka rasu ta sanadin cutar ta Ebola a kasar ta Saliyo sai dai wannan adadi na ci gaba da yin kasa a sakamakon himma da ma'aikatan jiyya ke sawa a yaki da wannan annoba.
</doc>
<doc docid='dw_18364338' lang='hau' type='mono' source='https://www.dw.com/ha/ha/ebola-ta-sake-ɓulla-a-saliyio/a-18364338' term='ebola'>
Tun can da farko gwamnatin ta ba da sanarwar cewar an kakape cutar daga yakin bayan da aka shafe watanni uku babu wani sabon kamuwa da cutar. Gwamnatin ta Saliyio ta ce ta killace iyaye da kuma na kusa da jaririn, sannan Ƙungiyar lafiya ta duniya WHO ta ce ta aike da wata tawaga domin tanttance dukkanin mutane da suka yi hulɗa da jaririn.  Hakan kuwa na zuwa ne a daidai da ake gudanar bukukuwan ranar kiwon lafiya ta duniya a yau bakwai ga watan Afrilu. Kawo yanzu, cutar ta Ebola wacce ta fara bazuwa a Gini a shekarun 2013 kafin ta isa a Laberiya da Saliyion,ta kashe sama da mutane dubu goma a cikin ƙasashen uku na yankin yammacin Afirka.
</doc>
<doc docid='dw_18350459' lang='hau' type='mono' source='https://www.dw.com/ha/ha/ebola-gini-ta-rufe-iyakarta-da-saliyo/a-18350459' term='ebola'>
To sai dai al'ummar kasar da dama sun koka game da wannan mataki da shugaban kasar Alpha Conde ya dauka a karshen mako don a cewarsu an shammace su kansacewar mutane da yawa sun ketare cikin Saliyo musamman Freetown, wanda rufe iyakokin ba zai bari su koma gida ba.  Wata mata da yaranta biyu da ke kokarin komawa Gini din daga Saliyo ta shaidawa kamfanin dillancin labarai na AP cewa jami'an tsaro sun hana su komawa gida Gini wanda hakan ka iya jefa su cikin matsala.
Dama dai a watannin baya Gini din kamar Saliyo da cutar ta Ebola ta yi wa ta'annaki ta dauki irin wannan matakin don magance yaduwar cutar daga yankunan da ta bulla a kan iyakokin kasashen biyu.
</doc>
<doc docid='dw_18347737' lang='hau' type='mono' source='https://www.dw.com/ha/ha/gini-ta-ɗauki-matakin-daƙile-cutar-ebola/a-18347737' term='ebola'>
Shugaban ƙasar Gini Alpha Conde ya ɗauki wasu sabbin matakai a fannin kiwon lafiya da nufin hana cutar Ebola yaɗuwa zuwa wasu sassa na ƙasar, a wani mataki na daƙileta kwata-kwata. A lokacin yake jawabi ta kafar talbijin a birnin Conakry Conde ya ce za a killance wasu gundumomi biyar da suka yi ƙaurin suna a sigar Ebola na tsawon kwanaki 45. Shi dai shugaban da ya sake tsayawa takara a zaɓen da zai gudana a watan Oktoba mai zuwa ya sha alwashin raba ƙasarsa da cutar ta Ebola mai saurin kisa kan nan da watan Afirilu mai zuwa.
Kasar Gini da kuma maƙwabtanta Saliyo da kuma Laberiya na ci gaba da fama da cutar Ebola shekara guda bayan ɓullarta a yankin yammacin Afirka. A ranar Jumma'a da ta gabata ma dai Ebola ta yi sanadin mutuwar wata mace a ƙasar Laberiya.
Hukumar Lafiya ta Duniya ta nunar da cewar mutane 10300 Ebola ta lamashe rayukansu galibinsu a ƙasashen uku wato Gini da Saliyo da kuma Laberiya. Sannan kuma wasu ƙarin mutane 2500 sun kamu da ita.
</doc>
<doc docid='dw_18345292' lang='hau' type='mono' source='https://www.dw.com/ha/ha/zabe-a-tsakiyar-yaki-da-yan-tarzoma-a-najeriya/a-18345292' term='ebola'>
Za mu fara sharhunan jaridun na Jamus ne da tarayyar Najeriya.
A labarin da ta buga mai taken kuri'a tsakanin zabi guda biyu maras kyau, jaridar Neue Zürcher Zeitung cewa ta yi a tsakiyar yaki da masu ta da kayar baya na Islama, Najeriya tana gudanar da zaben shugaban kasa. Ta ce zaben shugaban kasa da na 'yan majalisun dokoki ya bambamta da na baya, kasancewa masu zabe fiye da miliyan 69 suka cancanci kada kuri'a. Sannan tun bayan da kasar ta koma bin tsarin demokradiyya a shekarar 1999, ba a taba samun wani zabe da manyan 'yan takarar suka yi kankankan kamar a wannan karo ba. Masu iya magana dai kan ce ba a san maci tuwo ba sai miya ta kare.
Boko Haram ta yi awon gaba da daruruwan mutane
A labarin da ta buga a wannan makon jaridar Berliner Zeitung ta labarto cewa Boko Haram ta sace daruruwan mata da yara a lokacin da mayakan kungiyar ke tserewa daga garin Damasak. Jaridar ta ce mazauna garin da a cikin watan Nuwamban bara ya fada hannun masu ta da kayar bayan, sun ce 'yan Boko Haram sun yi awon gaba da mata da yara kimanin 400, lokacin da sojojin Chadi da janhuriyar Nijar suka kwace garin. Jaridar ma ta rawaito wani dan kasuwa na cewa yawan mutanen da Boko Haram din ta yi awon gaba da su ya kai 506, kuma ma an kashe da yawa daga cikinsu lokacin da masu fafatukar da sunan addini ke tserewa daga garin. A cikin watan Afrilun shekarar 2014 Boko Haram ta yi garkuwa da 'yan matan makarantar sakandaren Chibok kusan 300, kuma har yau ba a ji duriyar mafi yawa a cikinsu ba.
Koyan darasi daga annobar Ebola
Ita kuwa jaridar die Tageszeitung ta mayar da hankali ne a kan alkalluman da aka bayar baya-bayan nan game da cutar Ebola.
Ta ce an kusan shawo kan annobar cutar Ebola a yammacin Afirka, inda ake samu raguwar yawan masu kamuwa da cutar a kasashen Laberiya da Saliyo da kuma Guinea. Ta ce idan aka kwatanta da watanni shida baya lokacin da a kullum kusan mutane 100 ke kamuwa da cutar, to lalle an samu saukin lamarin yanzu. To amma duk da haka kungiyar agaji ta likitocin duniya wato Medicin Sans Frontiere, wadda ke gaba-gaba wajen yaki da yaduwar cutar Ebola a yammacin Afirka ta zargi kasashen duniya da jan kafa wajen ba da taimakon gaggawa don ceto rayukan mutane. Ta ce ya zama dole duniya ta koyi darasi daga wannan annoba.
Shekaru shida a gidan maza ga Karim Wade
Zanga-zangar magoya bayan Karim Wade a Dakar
Hukuncin daurin shekaru shida a kurkuku inji jaridar Frankfurter Allgemeine Zeitung tana mai tsokaci ga shari'ar da aka wa Karim Wade dan tsohon shugaban kasar Senegal Abdoulaye Wade bisa samun shi da laifin azurta kanshi da kanshi a lokacin da yake rike da mukamin minista. Kotun ta musamman da ta yi zaman sauraron shari'ar a birnin Dakar ta kuma ci Karim Wade tarar Euro miliyan 210. Hukuncin ya kuma zo ne daidai lokacin da babbar jam'iyyar adawa a kasar ta zabe shi a matsayin wanda zai yi mata takarar shugabancin kasar yayin wani taro da ta yi a karshen mako.
</doc>
<doc docid='dw_18332809' lang='hau' type='mono' source='https://www.dw.com/ha/ha/dokar-hana-fita-a-saliyo-saboda-ebola/a-18332809' term='ebola'>
Shugaba Ernest Koroma na kasar Saliyo, ya bukaci hadin kan 'yan kasar sa ga kokarin da gwamnati ke yi na hana yaduwar cutar nan ta Ebola a kasar, biyo bayan dokar hana fita da ya sanar na tsawon kwanaki uku a kasar a ranar Asabar.
Tun farko dai gwamnatin ta sanar da kafa dokar ce a arewacin ta, da ma Freetown babban birnin kasar, inda a ranar Asabar ta sa ke fadadata.
A ranakun da wannan dokar ke aiki gwamnatin ta jaddada cewar dukkanin wasu wuraren hada-hada a fadin kasar za su kasance a rufe.
Cutar Ebola dai ta yi kamari cikin watannin baya a kasashen Guinea da Saliyon da ma kasar Liberiya, ta kuma halaka dubban mutane, abin da ya sanya kasashen lasar takobin ganin bayanta, ranar 16 ga watan Afrilu mai zuwa.
Sai dai baya ga Saliyon, ita ma kasar Liberiya ta fuskanci tsaiko, sakamakon samun wata mata da aka yi a kasar da ta bayyana alamun cutar a Juma'ar da ta gabata.
</doc>
<doc docid='dw_18324035' lang='hau' type='mono' source='https://www.dw.com/ha/ha/yan-adawa-a-guinea-sun-kaurace-wa-majalisar-dokoki/a-18324035' term='ebola'>
Jam'iyyar adawa a kasar Guinea ta janye wakilanta daga majalisar dokoki da ke birnin Konakry, sannan ta ce ba ta amince da hukumar zaben kasar ba don nuna adawa da lokacin zaben shugaban kasa. Madugun 'yan adawa Cellou Dalein Diallo ya ce sun dauki matakin janye wakilansu 49 daga majalisar dokokin har sai abin da hali ya yi. 'Yan adawar na zargin Shugaba Alpha Conde da amfani annobar Ebola da ta barke a kasar a matsayin hujjar dage lokacin gudanar da zaben. Suna kuma zarginsa da kin shiga tattaunawar neman mafita daga wannan dambarwa. A makon da ya gabata hukumar zaben kasar ta ce a ranar 11 ga watan Oktoba za a gudanar da zaben, biyo bayan shakku da aka nuna game da lokacin shirya zaben.
</doc>
<doc docid='dw_18313406' lang='hau' type='mono' source='https://www.dw.com/ha/ha/sabbin-alƙalluma-na-cutar-ebola-a-yankin-yammancin-afirka/a-18313406' term='ebola'>
Ƙungiyar wacce ta bayyana haka a cikin sakamakon da ta sanar na ƙarshe a kan cutar a ranar goma ga wannan wata,ta ce a cikin ƙasashen uku masu fama da cutar Wato Laberiya da Saliyo da kuma Gini,ta ce mutane sama da dubu 20 suka mutu da cutar yayin da dubu goma da cikinsu suka mutu.  Sannan kuma ta ce an samu ɓullar cutar a cikin wasu ƙasashe guda shidda inda mutane 15 suka cikka.Sai dai ta ce a makwannin biyu na baya baya nan, an samu koma baya cutar a Laberiya.
</doc>
<doc docid='dw_18299823' lang='hau' type='mono' source='https://www.dw.com/ha/ha/boko-haram-ta-dauki-hankalin-jaridun-jamus/a-18299823' term='ebola'>
Bari mu fara da sharhin da die Tageszeitung ta yi a kan yaki da Boko Haram a tarayyar Najeriya da kuma makwabtanta. Jaridar ta ce ba ranar da Allah zai wayi gari ba tare da rundunar sojojin Najeriya ta ce ta samu nasara a kan kungiyar Boko Haram ba. Sai dai kuma wannan ci gaban mai hakon rijiya ne, saboda a daidai lokacin da ta kwato gari daya daga hannun wannan kungiya da ke da tsaurin ra'ayin addinin, Boko Haram din na sake kai hari a wani gari na daban a arewacin Najeriyar. Wannan kuma a cewar die Tageszeitung ba ya rasa nasaba da tsunduma kanta har iya wuya da rundunar da sojojin Najeriya ta yi cikin harkokin siyasa. Ita ce dai ta yi ruwa ta yi tsaki wajen ganin cewar an dage zaben shugaban kasa daga 14 ga watan Fabreru zuwa 28 ga watan Maris bisa dalilai da ta danganta da na tsaro.
'Yan Najeriya na gudun hijira a Kamaru
Jaridar da kara da cewa da kamar wuya rundunar sojojin Najeriya ta murkushe wannan kungiya kafin zaben 28 ga watan Maris ganin yadda cin hanci da kuma rashin tarbiyar sojoji suka yi katutu. Sai dai kuma shiga yaki gadan-gadan da kasashen kamaru da Chadi da Nijar suka yi ya sa Najeriya canza kamun ludayinta a ynukurin ganin bayan Boko Haram, inda a karon farko kungiyar da kanta ta yarda cewar mayakanta da dama sun rasa rayukansu a fito na fito da sojojin taron dangi.
Ita kuwa jaridar Frankfurter Allgemeine Zeitung ta mayar da hankali ne kan yaki da cutar Ebola da ake yi a yankin yammacin Afirka cikin wani sharhinta mai taken har yanzu ba a rabu da Bukar ba.Ta ce yawan mutanen da suka kamu da cutar Ebola a yankin yammacin Afirka a makon da ya gabata bai taka kara ya karya ba.
Guinea na ci gaba da yaki da Ebola
Amma kuma bai kamata a manta cewa rayukan mutane kusan dubu wannan cuta ta lamshe a tsukin shekara guda ba a kasashen Gini da Laberiya da kuma Saliyo.
Saboda ganin a shawo kan wannan cuta kwata-kwata ne ma, Kungiyar Gamayyar Turai da kuma kasashen da Ebota ta fi addaba da kuma wakilan kasashen 70 na duniya suka gudanar da taro a birnin Brussels. Frankfurter Allgemeine Zeitung ta ce hanya daya da za a bi wajen kawar da cutar Ebola ita ce hada karfi da karfe tsakanin gwamnatin wadannan kasashe da kuma kungiyoyi masu zaman kansu, ta hanyar gina ingantattun asibitoci tare da samar da kwararrun likitoci da kuma kayan aiki.
Bari mu karkare da tsokacin da Die Tageszeitung ta yi a kan yaki da sojojin Jamhuriyar Demokaradiyar Kwango ke yi da 'yan tawayen FDLR, inda ta ce suna samun nasara. Jaridar ta ce tun shekaru 20 da suka gabata ne Kungiyar tawaye ta FDLR ta ke cin karenta babu babbaka a gabashin Jamhuriyar Demokaradiyar Kwango. Baya ga kisan babu gayra da dalili da kungiyar ta yi kaurin suna a kai, ta mayar fyade mata tamkar wani abin ado.
Jaridar ta ce tun ranar Alhamis ne sojojin na kwango suka kwato sansanoni biyu daga hannu 'yan tawayen. Sannan kuma suna ci gaba da kai farmaki da nufin ganin bayan 'yan tawayen da ke neman zama gagarabadau. Babban abin da suka sa a gaba shi ne kama shugaban mayakan FDLR Sylvestre Mudacumura, wanda kotun hukunta manyan laifukan yaki ta duniya ke nema ruwa a jallo.
</doc>
<doc docid='dw_18295344' lang='hau' type='mono' source='https://www.dw.com/ha/ha/za-a-fara-gwajin-maganin-rigakafin-ebola/a-18295344' term='ebola'>
Shugabar WHO din Margaret Chan ta shaidawa manema labarai cewar za a gudanar da gwajin ne a kasar Gini kuma idan har aka samu nasara to maganin zai zama wani babban makami na yakar cutar.
Wannan dai shi ne karon farko da za a yi gwajin rigakafin wannan cuta kan mutane da damar gaske a kasar ta Gini wadda ke cikin kasashen nan na yammacin Afirka uku da cutar ta yi ta'adin gaske.
Hakan dai na zuwa ne daidai lokacin da kasashe suka fara samun nasara a yaki da ake da wannan cutar ta Ebola, don ko a dazu ma Liberiya ta ce an sallami mutum guda ya rage ya an dauke da kwayar cutar.
</doc>
<doc docid='dw_18293145' lang='hau' type='mono' source='https://www.dw.com/ha/ha/ana-neman-riga-kafin-cutar-ebola/a-18293145' term='ebola'>
Tuni dai masana kimiyya a fadin duniya suka dukufa wajen nemo allurar riga-kafin cutar ta Ebola. Kasar Gabon na daga cikin wuraren da masu binciken kimiyya ke aikin samun allurar riga-kafin.
Tun a karshen shekarar bara shi dai matashin ya zama zakaran gwajin dafi na allurar riga-kafin cutar Ebola, tun sannan ne kuma zuwa asibitin don duban jinisa ya zama masa jiki.
Jose Fernandez shi ne likita wanda kuma ke jagorantar binciken kimiyya. Ya katse karatun neman digirin digirgir a Jamus don gudanar da binciken.
A dakin binciken kimiyya da ke kauyen Lambaréné a kasar Gabon ake bincken allurar riga-kafin mai suna VSV-ZEBOV da wani bangarensa ke kunshe da kwayar cutar Ebola. Fatan masu binciken shi ne garkuwar jikin wanda aka yi wa allurar ta yaki kwayoyin cutar. Sannan a mataki na gaba a yi gwajin ingancin allurar riga-kafin a kasashen da ke fama da Ebola.
A wurare daban-daban a Amirka da Turai da kuma Afirka ake gudanar da bincike karkashin kulawar hukumar lafiya ta duniya WHO, inji Bertram Lell mai kula da aikin a kauyen Lambaréné da ke kasar Gabon inda masu binciken kimiyya ke aiki kafada da kafada da kwararru na cibiyar binciken cututtukan yankuna massu zafi da ke garin Tübingen na Jamus.
Yanzu dai kauyen na Lambaréné da ke cikin kurmin dajin kasar ta Gabon ya zama cibiyar binciken cutar Ebola. Wannan dai na da dalilai na tarihi domin cibiyar binciken na kusa da asibitin da Albert Schweitzer da ya taba samun kyautar zaman lafiya ta Nobel ya gina. Shi dai Albert Schweitzer likita ne kuma dan asalin kasashen Jamus da Faransa ne kuma ya rasu a ranar 4 ga watan Satumabn 1965 a kauyen na Lambaréné. Masu binciken na fata idan komai ya tafi yadda aka tsara a cikin wasu makonni za a fara amfani da allurar riga-kafin kai tsaye a yankuna masu fama da Ebola.
</doc>
<doc docid='dw_18291268' lang='hau' type='mono' source='https://www.dw.com/ha/ha/ana-taro-kan-kawo-karshen-cutar-ebola/a-18291268' term='ebola'>
Shugabannin kasashen yankin yammacin Afirka da cutar Ebola ta yi wa illa sun nemi karin taimako domin kawar da cutar da sake bunkasa tattalin arziki. Shugaba Ellen Johnson Sirleaf ta kasar Laberiya, da Shugaba Ernest Bai Koroma na Saliyo, da kuma Shugaba Alpha Conde na kasar Guinea suna cikin masu halartar babban taron kan kawar da cutar ta Ebola da ke gudana a birnin Brussels na kasar Belgium.
Kusan mutane 10,000 cutar ta hallaka daga cikin mutane 24,00 da suka kamu, tun lokacin da aka gano barkewar cutar ta Ebola a yankin kudancin kasar Guinea a watan Disamba na shekara ta 2013. Ana bukatar kimanin taimakon dala milyan dubu-dari-hudu da rabi domin tunkarar chutar ta Ebola, sai dai rabi adadi ne aka samu.
</doc>
<doc docid='dw_18274939' lang='hau' type='mono' source='https://www.dw.com/ha/ha/a-saliyo-cutar-ebola-ta-shiga-fadar-gwamnati/a-18274939' term='ebola'>
Wannan labarin da ya fito daga ofishin Samuel Sam-Sumana maitamakin shugaban kasar ta Saliyo, ya mai da hannun agogo baya bisa murnar da aka yi a yaki da cutar, inda ta kai ga har gwamnati ta sake bude makarantun kasar, bisa fatan an shawo kan cutar ta Ebola. To amma a halinda ake ciki, gwamnati ta maido da daukar tsauraren matakai na hana zirga-zirga, bayan samun tabbacin kwayar cutar Ebola na buzuwa. An dai fi mayar da hankali ne kan masu kai-kawo da jiragen kwale-kwale a gabar tekun kasar. Kawo yanzu dai sama da mutane 9,500 suka mutu sakamakon cutar ta Ebola, tun bayan bullarta a kasar Gini shekara daya da watanni.
</doc>
<doc docid='dw_18282237' lang='hau' type='mono' source='https://www.dw.com/ha/ha/fargabar-dawowar-cutar-ebola-a-afirka/a-18282237' term='ebola'>
A rahotonta da ta saba fitarwa duk mako, hukumar ta WHO ta ce cikin wannan mako ne aka samu rahoton bullar cutar ta Ebola, inda kasar Saliyo ke da mutane 63 cikin 99 da aka tabbatar suna dauke da kwayar cutar yayin da Guinea ke da mutane 35 kana Laberiya kuma na da mutum guda kadai. Hukumar ta ce samun sabon rahoto na yaduwar cutar a yanzu cikin kasashen uku, na nuni da cewa an samu nakasu a kokarin yakin da ake da Ebolan idan aka yi la'akari da karancin masu dauke da ita da aka samu a watannin Disambar bara da kuma Janairun wannan shekara da muke ciki ta 2015. Tun bayan bullar cutar dai sama da mutane 9,500 ne cutar Ebolan ta lakume rayukansu a yankin yammacin Afirka.
</doc>
<doc docid='dw_18270678' lang='hau' type='mono' source='https://www.dw.com/ha/ha/bude-makarantu-a-liberiya-mai-fama-da-ebola/a-18270678' term='ebola'>
Labaran Afirka da suka fi daukar hankalin jaridun na Jamus a wannan mako sun hada da sake bude makarantu a Liberiya mai fama da cutar Ebola da yakin da ake yi da Boko Haram sai kuma rayukan 'yan Afirka da ke salwanta a tekun Bahar Rum.
A sharhin da ta rubuta game da komawar yara makaranta a kasar Liberiya jaridar Neue Zürcher Zeitung kyakkyawan fata ta yi wa kasar mai fama da matsalar cutar Ebola.
A ranar Litinin 'yan makaranta sun koma daukar darasi a Liberiya bayan jinkiri na tsawon watanni biyar sakamakon mummunar annobar cutar Ebola da kasar da ke yammacin Afirka ta yi fama da ita a tsakiyar shekarar 2014. Jaridar ta ce in banda kewayen da suka saba da shi komai ya zama sabo ga yaran musamman 'yan shekarar karatu na farko.
Hada karfi wajen yakar 'yan tarzoma
Boko Haram haramun inji jaridar Die Tageszeitung tana mai nuni da yakin da ake yi da kungiyar ta masu tsattsauran ra'ayi.
Ta ce sojoji sun yi ikirarin samun gagarumar nasara a kan mayakan Boko Haram a arewa maso gabashin Najeriya amma a lokaci daya sun bude wuta kan wasu matasa da suka halarci wani gangamin siyasa na madugun adawa Muhammad Buhari a garin Maiduguri na jihar Borno bayan wata takaddama da suka yi da sojojin wadanda aka tura su kare Buhari. Hakan ta faru ne lokacin da matasan suka tsare motoci dauke da albarusan da sojojin suka shiga da su garin ta jirgin sama kuma suka bi da su tsakiyar gari. A kuma can filin daga rundunar sojin Najeriya ta ce sojojinta na kasa da na sama sun sake kwace wasu yankuna daga hannun mayakan na Boko Haram a cikin wannan mako. A daidai wannan lokaci gwamnatin Nijar ta kira wata zanga-zanga ta kasa baki daya karkashin taken Boko Haram haramun, don nuna adawa da aikace-aikacen kungiyar da suka saba wa koyarwar addinin musulunci.
Gara kasadar bi ta teku a shigo Turai da zama a Afirka
Matsalar bakin haure musamman 'yan Afirka da ke daukar kasadar bi ta tekun Bahar Rum suna shigowa Turai, ta dauki hankalin jaridar Neue Zürcher Zeitung.
Ta ce 'yan gudun hijirar sun san irin hatsarin da ke cikin wannan tafiya amma duk da haka suna daukar wannan kasada. A wannan shekara tun a cikin lokacin sanyin hunturu dubun dubatan bakin haure suka yi yunkurin yin wannan tafiya a tekun Bahar Rum don shigowa Turai. Ko da yake an samu asarar rayukan wasu daruruwa a cikin tekun, amma duk da haka a kullum ana samun masu daukar wannan kasada. Dalili dai shi ne 'yan Afirka sun fi ba da muhimmanci ga amfanin da za su samu idan suka yi nasarar shigowa Turan, fiye da rayukansu.
Jacob Zuma na cikin tsaka mai wuya
Ita kuwa jaridar Süddeutsche Zeitung a wannan makon ta leka kasar Afika ta Kudu ne inda ta ce:
Yanzu haka shugaban Afirka ta Kudu Jacob Zuma yana cikin matsin lamba. Baya ga zargin cin hanci da rashawa, yana kuma fuskantar babban kalubale na cikin gida wato batun filaye. Shekaru 20 bayan kawo karshen mulkin wariyar launin fata, har yanzu akasarin gonakin kasar suna hannun tsiraru fararen fata. Saboda haka yanzu shugaba Zuma ya sanar da kafa wata sabuwar doka da za ta takaita wa baki 'yancin sayen filaye, sannan su kuma 'yan kasa za a rage girmar filin da za su iya mallaka. Sai dai tun yanzu wannan mataki na shan suka musamman daga manyan manoma na kasar.
</doc>
<doc docid='dw_18257425' lang='hau' type='mono' source='https://www.dw.com/ha/ha/makarantu-a-gini-sun-buda-kofofinsu/a-18257425' term='ebola'>
A kalla makarantu dubu 12 na kasar suka buda kofofinsu daga ranar 19 ga watan Janeru da ya gabata kawo yanzu a cewar asusun kula da kananan yara na Majalisar Dinkin Duniya UNICEF. An dai rufe makarantu sakamakon yaduwar cutar ta Ebola a kasashen Liberiya, Saliyo da kasar ta Gini da suka fi fama da wannan cuta. A ranar Litinin mai zuwa ce ake sa ran komawa ga makarantun na boko a kasar Liberiya, yayin da a watan Maris mai zuwa ake sa ran komawa ga makarantun a kasar Saliyo. Sai dai kuma labarun baya-bayannan na cewa an killace gidaje a kalla 700 har na tsawon kwani 21 a garin Aberdeen da ke kasar ta Saliyo, bayan rasuwar wani mai kamun kifi da aka gano cewa cutar ta Ebola ce ta kashe shi.
Mawallafi: Salissou Boukari Edita : Suleyman Babayo
</doc>
<doc docid='dw_18256283' lang='hau' type='mono' source='https://www.dw.com/ha/ha/zaben-najeriya-da-karancin-wutar-lantarki-a-afirka-ta-kudu/a-18256283' term='ebola'>
A sharhin da ta yi game da dage zaben Najeriya jaridar Die Tageszeitung cewa ta yi.
An shiga halin rashin tabbas a fagen siyasar Najeriya bayan da hukumar zaben kasar ta dage lokutan gudanar da zaben da makonni shida bisa dalilai na rashin tsaro wanda tun da ma ya tabarbare. Wasu manazarta na kallon wannan matakin da wani juyin mulkin soji. Domin yayin da lokacin zaben ke kara karatowa yana fitowa fili cewa shugaba mai ci Goodluck Jonathan ka iya faduwa a zaben. Jaridar ta ce shugaban wanda ya hau kan karagar mulki kimanin shekaru biyar da suka wuce yanzu ya zama tamkar wani dan jeka na yi ka kuma maras angizo a tsakanin masu rike da madafun iko irinsu janar-janar na soja da attajiran kasar da kuma shugabannin 'yan mafiya.
Ayyukan Boko Haram da siyasar Najeriya
Ita kuwa a sharhinta jaridar Die Zeit ta fara ne da tambayar shin Boko Haram na barazana ga demokradiyyar Najeriya? Ta ce hukumar zabe ta INEC ta dage zaben bisa hujjar cewa yakin da ake yi da Boko Haram na bukatar sojoji da yawa, saboda haka ba bu tabbas na gudanar da zabukan cikin cikakken yanayi na tsaro. To wai shin wata kungiyar 'yan tarzoma da kiyasi ya nuna tana da mayaka 10000, za ta iya tarwatsa tsarin siyasar wata kasa mai al'umma fiye da miliyan 170? Shin kungiyar tana barazana ga demokardiyyar Najeriya? Ko shakka babu Shugaba Goodluck Jonathan zai ce a'a. Mai ba shi shawara kan harkokin tsaro ya ce za a murkushe kungiyar cikin makonni shida, amma ayar tambaya ita ce shin mai yasa sai yanzu za a samu nasara cikin makonni shida a kan abin ya gagari magancewa cikin shekaru shida? Abin dai da walakin wai goro a miya.
Matsalar wutar lantarki ga tattalin arziki
Daga batun siyasar Najeriya sai na makamashin wutar lantarki a Afirka ta Kudu, inda labarinta jaridar Die Tageszeitung ta ce Afirka ta Kudu na fuskantar barazanar daukewar wutar lantarki gaba daya.
Ta ce tsarin samar da wutar lantarki ya tsufa sannan an samu karuwar yawan masu amfani da wutar. Yanzu haka kamfanin samar da hasken wutar lantarki na kasar wato Eskom yana yawan dauke wuta, abin da ba a saba da gani ba a kasar. Tuni dai wannan matsalar ta yi babbar illa ga tattalin arzikin kasar. Yanzu dai gwamnatin kasar ta dora fatanta a kan tashar samar da makamashi ta Medupi wadda za ta fara aiki a cikin watan Yuni.
Gasar AFCON ta 2015
A ranar Lahadi aka kammala gasar cin kofin kwallon kafar Afirka da kasar Equitorial Guinea ta karbi nauyin shiryawa. A labarinta game da gasar jaridar Der Tagesspiegel cewa ta yi kasar Cote d'Ivoire ta lashe gasar Afrika Cup, amma babbar wadda ta yi asara ita ce hukumar kwallon kafa ta Afirka wato CAF. Jaridar ta ce hargitsin magoya bayan Equatorial Guniea da ya yi sanadin jikkata 'yan Ghana kimanin 30 da rashin iya alkalanci na wasu alkalan wasa da cin tara mai yawa ga wasu kasashen da hukumar CAF ta yi da fargabar barkewar cutar Ebola sun so dakushe armashin gasar ta bana.
</doc>
<doc docid='dw_18241021' lang='hau' type='mono' source='https://www.dw.com/ha/ha/rikicin-boko-haram-da-zabe-a-najeriya/a-18241021' term='ebola'>
A labarinta mai taken sojojin Chadi na yaki a Najeriya jaridar Die Tageszeitung ta fara ne da cewa mayakan kungiyar Boko Haram sun yi asarar wani gari mai muhimmanci sakamakon gumurzu na tsallaken iyaka, sannan sai ta ci gaba da cewa.
A karon farko sojojin Chadi sun fatattaki kungiyar Bokom Haram daga garin Gamboru mai yawan mutane kimanin dubu 85 wanda ke kan iyakar Najeriya da Kamaru bayan wani mummunan fada. Jaridar ta ce masu kaifin kishin Islama da sauran fararen hula sun tsere daga garin na Gamboru wanda wata gada mai tsawon mita 500 da ta ratsa kan wani kogi, ta raba da garin Fotokol na arewacin Kamaru. Bayan an fatattakesu daga Gamboru mayakan Boko Haram sun shiga garin Fotokol inda a can din ma suka kwashi kashinsu a hannu. Kutsen da sojojin na Chadi su kimanin 2000 suka yi a Gamboru shi ne matakin farko na yakin da sojojin Chadi ke yi a yankin Najeriya.
Tarzoma a yakin neman zabe
Zaman dar-dar a yankin Niger Delta mai arzikin man fetir har wayau inji jaridar ta Die Tageszeitung tana tsokaci a kan tashe-tashen hankula masu nasaba da zaben da ke tafe a Najeriya.
Ta ce kawo yanzu yankin na Niger Delta ya kasance hannun jam'iyyar PDP ta shugaban kasar Goodluck Jonathan wanda dan yankin ne. Amma an fara ganin alamun sauyin abubuwa, abin da ya haddasa tsoro a zukatan shugannin jam'iyyar. Jaridar ta ce yankin da ma wasu yankuna a tarayyar ta Najeriya sun zama dandalin tashe-tashen hankula a yakin neman zaben na ranar 14 ga watan Fabrairu. Jaridar ta rawaito fashewar bama-bamai a gine-ginen wasu kotuna da ke jihar Rivers a wannan mako da kuma wanda aka samu musamman a garin Gombe. Wannan dai lamari ne mai tayar da hankali da sanya fargaba a zukatan dukkan 'yan Najeriya masu kaunar ganin an yi zaben cikin kwanciyar hankali da lumana.
Koma bayan tattalin arziki sakamakon Ebola
Ita kuwa mujallar Handelsblatt ta mayar hankali ne a kan cutar Ebola da asarar kudade masu yawa da ta janyo wa kasashen Afirka musamman a harkar yawon bude ido.
Ta ce cutar Ebola mai saurin kisa na ci gaba da sanya tsoro ga masu sha'awar zuwa yawon bude ido a Afirka, duk da cewa mafi yawan kasashen da ke tafiyar da harkar yawon bude idon suna nesa da yankuna masu fama da cutar. Jaridar ta rawaito kamfanonin shirya tafiye-tafiye na korafi game da koma bayan ciniki musamman wanda ya danganci masu na 'yan yawon shakatawa a Afirka.
Shakku game da zaman lafiyar Sudan ta Kudu
Rattaba hannu maras daraja inji jaridar Der Tagesspiegel sannan sai ta ce kwana guda bayan shugaban Sudan ta Kudu Salva Kiir da abokin gabarsa Riek Machar sun sanya hannu kan yarjejeniyar zaman lafiya, fada ya sake barkewa a kasar. A ranar daya ga watan nan na Fabrairu mutanen biyu suka amince da shirin tsagaita wuta karo na hudu a gaban kungiyar IGAD a kan kafa gwamnatin raba madafun iko kafin watan Yuli. Amma kasancewa a baya ma an yi wannan yunkurin ba tare da samun biyan bukata ba, a wannan karon ma ba mai sa ran ganin kwalliya za ta biya kudin sabulu.
</doc>
<doc docid='dw_18234394' lang='hau' type='mono' source='https://www.dw.com/ha/ha/sake-bude-makarantu-a-saliyo/a-18234394' term='ebola'>
Makarantun na Saliyo dai sun kwashe tsahon watanni bakwai a rufe sakamakon barkewar annobar cutar ta Ebola mai saurin kisa a yankin yammacin Afirka. Gwamnatin ta Saliyo ta dauki matakin rufe makarantun ne domin dakile yaduwar cutar ta Ebola wadda ake saurin daukarta ta hanyar cudanyar jama'a. Tun a watan Yulin shekarar da ta gabata ta 2014 ne dai mahukuntan na Saliyo suka sanya dokar ta baci a kasar biyo bayan barkewar cutar wadda ta hallaka akalla mutane 9,000 a yankin yammacin Afirka kuma 3,000 daga cikinsu 'yan kasar ta Saliyo ne.
Mawallafiya: Lateefa Mustapha Ja'afar Edita: Umaru Aliyu
</doc>
<doc docid='dw_18226911' lang='hau' type='mono' source='https://www.dw.com/ha/ha/batun-boko-haram-ya-mamaye-taron-au/a-18226911' term='ebola'>
Taken taron na bana dai shine "Shekarar samawa mata abin dogaro da kai da ci gaban Afirka nan da shekara ta 2063." Sai dai maimakon taron ya duba matsalolin da ke addabar matan da kuma wanda suka hana nahiyar Afirkan ci gaba, baki daya hankulan mahalarta taron ya raja'a ne a kan batun tashe-tashen hankula na kungiyar Boko Haram da ta addabi Tarayyar Najeriya da ma sauran kasashen da ke makwabtaka da ita. A jawabin da tayi, shugabar hukumar kungiyar hadin kan kasashen Afirkan wato AU Nkosazana Dlamini Zuma, ta ce barazanar da kungiyar Boko Haram din ke yi na bazuwa zuwa sauran kasashen nahiyar tana mai cewa.
Bazuwar Boko Haram a wasu kasashe
"Cin zarafin da kungiyar Boko Haramke yi a kan al'ummarmu ta hanyar yin kisan wulakanci da lalata dukiyar al'umma da sacewa tare da yin ikirarin sayar da mutane musamman ma kananan yara mata ta hanyar sace su da kuma aurar dasu da kai hare-haren ta'addanci a kauyuka, babbar barazana ce ga fannin tsaronmu da ci gabanmu baki daya."
Boko Haram
A jawabinsa sakatare janar na Majalisar Dinkin Duniya Ban Ki-moon da shima ke halaratar taron na AU cewa ya yi cin zarafin da Boko Haram ke yi na haifar da gagarumar barazana ga bangaren tsaro na kasashen nahiyar Afirka da ma duniya baki daya.
"Ayyukan ta'addanci basu da iyaka, kuma suna shafar kasashen Afirka a yankin Sahel da ma sauran gurare."
Kungiyar ta AU dai na bukatar Majalisar Dinkin Duniya ta kafa wani asusu da zai taimakawa rundunar hadin gwiwa da kungiyar za ta tura Najeriyar wadda ta kunshi dakaru 7,500 daga kasashe biyar, ta fuskar kayan aiki da kudade. A kalla mutane 13,000 ne suka hallaka a Najeriyar daga shekara ta 2009 kawo yanzu sakamakon hare-haren na Boko Haram.
Najeriya na maraba da rundunar hadin gwaiwa
Sabon shugaban kungiyar AU Robert Mugabe
A baya rahotanni sun nunar da cewa Najeriyar ta ce bata maraba da duk wani taimako da za a bata daga kasashen ketare, sai dai a hirarsa da tashar DW kakakin fadar gwamnatin Tarayyar Najeriyar Reubin Abati wanda ya ce sunyi maraba da matakin, ya musanta wannan zargi yana mai cewa...
"Najeriya ba ta taba nuna kin amincewa da hada kai da kasashen da ke makwabtaka da ita ba wajen yakar Boko Haram, a koda yaushe shugaban kasa Goodluck Jonathan na cewa ana bukara taimako daga kasashen yankin dama na duniya baki daya."
A na sa ran taron na kungiyar ta AU zai kuma tabo batun rikicin Sudan ta Kudu da Jamhuriyar Afirka ta Tsakiya da Jamhuriyar Dimokaradiyyar Kwango da kuma annobar cutar Ebola mai saurin kisa da ta addabi wasu kasashe na yankin yammacin Afirka da kafa wani asusun tallafawa kasashen da bala'in Ebolan ya yi kamari domin farfado da tattalin arzikinsu da kuma kafa cibiyar kula da cututtuka ta Afirka. A hannu guda kuma kungiyar ta AU ta zabi shugaban kasar Zimbabuwe Robert Mugabe a matsayin sabon shugaban kungiyar wanda zai ja ragamar AU din nan da shekara guda mai zuwa, inda ya karbi shugaban kasar Moritaniya Mohamed Ould Abdel Aziz. A jawabin da ya yi na maraba yayin taron Mugabe da ya yi kaurin suna wajen rikici da kasashen yamma, ya ce albarkatun Afirka na Afirka ne ba na kowa ba sai abokai da Afirkan ta gayyota amma ba 'yan mulkin mallaka ba.
</doc>
<doc docid='dw_18225352' lang='hau' type='mono' source='https://www.dw.com/ha/ha/taron-au-kan-tsaro-da-ebola-a-afirka/a-18225352' term='ebola'>
Gabannin taron na yau dai, shugabar kungiyar ta AU Nkosazana Dlamini-Zuma ta yi kiran hada karfi a karfe wajen dakile aiyyukan masu kaifin kishin addini da ke cin karensu ba babbaka a wasu kasashen nahiyar.
Tuni dai kwamitin tsaro da zaman lafiya na AU din ya bukaci a samar da wata rundunar soji mai yawan dakaru dubu 7 da dari 5 domin kawo karshen tada kayar bayan 'yan bindiga.
</doc>
<doc docid='dw_18223970' lang='hau' type='mono' source='https://www.dw.com/ha/ha/samun-galaba-a-yaki-da-ebola/a-18223970' term='ebola'>
Hukumar ta Majalisar Dinkin Duniya ta sanar da cewa a karon farko tun cikin watan Yuni, a makon da ya gabata an samu raguwar wadanda ke kamuwa da cutar a kasashe uku da cutar tafi kamari a cikinsu wato Guinea da Saliyo da kuma Laberiya. Hukumar ta kara da cewa kaso 30 cikin 100 na wadanda suka kamu da cutar a Guinea da kuma kaso 50 cikin 100 a Laberiya ne kadai aka hakikance sun yi mu'amala da masu cutar ta Ebola, wanda hakan ya sanya tunanin a kan yadda mutane ke kamuwa da ita. Cutar dai kawo yanzu ta hallaka sama da mutane 8,000 tun bayan da ta bulla a yankin yammacin Afirka cikin farkon shekara ta 2014 da ta gabata.
MAwallafiya: Lateefa Mustapha Ja'afar Edita: Umaru Aliyu
</doc>
<doc docid='dw_18221946' lang='hau' type='mono' source='https://www.dw.com/ha/ha/au-na-shirin-taimaka-wa-najeriya-yakar-boko-haram/a-18221946' term='ebola'>
Abin da aka riga aka tantance daga cikin zantattukar kawo yanzu dai shi ne kungiyar AU za ta yi wata ajiyar kudade na musamman don yaki da ayyukan ta'addanci a Afirka. Za kuma ta ba da kudurin samar da runduna ta musamman, amma ba a kai ga fayyace inda rundunar za ta sami kudaden shiga da ma irin suffar da za ta dauka ba.
Sai kuma sakatariyar zartaswar Kungiyar gamayyar Afirka Nkosazana Dlamini-Zuma ta ce lokacin daukar matakin bai daya dan kashe wutar wannan matsalar da ke cigaba da ruruwa a Najeriya ya yi. Ta ce "Mun firgita kwarai da irin abin tausayin da Boko Haram ke cig aba da janyowa mutanenmu, sace 'yan mata, kone gidajen mutane, firgita al'ummomi da kisa. Da farko karamar kungiya ce ,yanzu muna ganin yadda take fadada zuwa yankin yammacin Afirka da tsakiyar Afirka. ."
Dr Nkosanzana Dlamini Zuma ta AU na so a yaki Boko Karam
Matakin soje da Kungiyar AU za ta dauka kan Boko Haram tare da kudaden da ya kamata su ware dai, shugabanin kasashen Afirkan sun tattauna akai tun watan Satumban shekara ta 2014 a Nairobi. Kuma a wannan taron na Addis Ababa za su amince da tura rundunar da ta kunshi dakaru kusan dubu uku zuwa kasashen da abin ya shafa, Najeriya, Nijar, Benin, Chadi da Kamaru.
Har yanzu dai ba a kai ga girka rundunar ko ta kwanan da aka yi wa lakabi da Africa Stand by Force ba. Sai dai kuma AU ta ce za ta sake girka wata rundunar ko ta kwanan, wadda aka kira African Capacity for Immediate Response to Crisis a turance. Babu wata alama cewa za a cimma wannan buri kamar yadda Judith Vorrath daga wata gidauniyar kimiyya da siyasa da ke Berlin, wadda ke bincike kan zaman lafiya da tsaro a Afirka ta bayyana
"A ce wai ana neman girka wata cibiya wadda ba a tantance yadda zata saje da sauran cibiyoyin ba, ana neman wata hanya ce ta samun mafita cikin gaggawa, ba tare da la'akari da yiwuwarsa ba, bayan kuma ba za a iya tantance hi bisa la'akari da tsarin zaman lafiya da tsaro cikin sauki ba. Yanzu dai bisa dukkan alamu suna bukatar mafita cikin gaggawa"
Sojojin kamaru na samun taimakon takwarorinsu na Chadi a yaki da Boko haram
Dangane da Sudan Ta Kudu kuma, ba a bayyana ko kunguiyar ta AU za ta iya bayyana karfin ikonta ba, ko ma za a wallafa rahoton binciken da aka yi kan yadda ake take hakkin bil Adama a kasar ba. A tsakiyar watan Janairu ne wakilin sakataren Majalisar Dinkin Duniya kan kare hakkin bil Adama ya nuna cewa akwai wadansu munanan abubuwa wadanda shugaba Salva Kiir zai so ya boye.
</doc>
<doc docid='dw_18212136' lang='hau' type='mono' source='https://www.dw.com/ha/ha/who-na-bukatar-karin-kudade-kan-yaki-da-ebola/a-18212136' term='ebola'>
Hukumar Lafiya ta duniya WHO da ke neman wani sabon taimakon kudade kan yaki da cutar Ebola, ta ce ko da yake an samu karancin masu kamuwa da cuta, amma dai har yanzu da sauran rina a kaba wajan yaki da cutar ta Ebola. Da ya ke magana Bruce Aylward jagoran kula da yaki da cutar ta Ebola a hukumar WHO, ya ce abubuwan da hukumar ke nema su ne kudade, da kuma karin mutane masu aiki, inda ya sanar cewa akalla kudade milian 350 na dallar Amirka ne ake nema don kawo karshen wannan cuta ga baki dayanta.
Wakilin na WHO a yaki da cutar ta Ebola ya kara da cewa ya zuwa tsakiyar watan Febrairu, ganin halin da ake ciki yanzu, zasu fuskanci matsalar kudi ga baki daya, inda ya ke ganin idan dai har a kwai dukkan abubuwan da suka da ce na yaki da wannan cuta, to ana iya kawo karshen ta cikin watanni uku ko hudu masu zuwa. Hukumar ta Lafiya ta kara cewa, har yanzu tana bukatar karin ma'aika a kalla 300 a kasashen na Saliyo, Gini da Laberiya inda wannan cuta tafi kamari.
Mawallafi: Salissou Boukari Edita : Usman Shehu Usman
</doc>
<doc docid='dw_18210104' lang='hau' type='mono' source='https://www.dw.com/ha/ha/saliyo-ta-samu-cigaba-a-yaki-da-ebola/a-18210104' term='ebola'>
Babban jami'in kiwon lafiya a lardin Sylvester Squire ya ce an shafe kwanaki 42 ba tare da an samu wanda ya kamu da cutar Ebola, lamarin da a hukumance ke nuna cewar an yi nasarar dakile bazuwar ta a wajen.
Shi dai wannan na Lardi na Kailahun musamman ma yankin Kissi Teng na daga cikin wuraren da aka fara gano cutar ta Ebola kuma ake zaton daga nan ne aka yada ta a sauran sassan kasar bayan da aka shigar da ita daga Gini.
Saliyo dai na daga cikin kasashen yammacin Afirka ukun nan da cutar ta fi yi wa ta'annaki inda a jimlace ta hallaka mutane 3145 yayin da wasu sama da dubu 10 ke dauke da kwayar cutar.
</doc>
<doc docid='dw_18199226' lang='hau' type='mono' source='https://www.dw.com/ha/ha/mali-ta-ce-ta-samu-nasarar-kawar-da-ebola/a-18199226' term='ebola'>
Ministan harkokin kiwon lafiya na kasar Ousmane Kone ne ya bayyana a jiya Lahadi inda ya ke cewar kasar ta shafe kwanaki 42 ba tare da samun labarin wanda ya kamu da cutar ba, matakin da ke nuna cewar babu cutar a kasar baki daya.
A cikin watan Oktoban shekarar da ta gabata ne dai kasar ta Mali ta ce an samu mutum na farko da ya kamu da cutar, inda jimillar mutane 8 suka kamu, shidda daga cikinsu suka gamu da ajalinsu kamar yadda Hukumar Lafiya ta Duniya ta WHO ta shaida.
</doc>
<doc docid='dw_18196066' lang='hau' type='mono' source='https://www.dw.com/ha/ha/boko-haram-da-afcon-a-jaridun-jamus/a-18196066' term='ebola'>
Jaridar Die Welt tayi magana game da hotunan taurarin dan Adam da suka nuna irin barnar da mayakan kungiyar Boko Haram suka yi a garin Baga na jihar Borno, inda ake cewar mutanen da suka kashe sun kai dubu biyu, tare da lalata gidaje fie da 3000. Jaridar ta ambaci rahoton kungiyar Amnesty International, inda tace wadanda suka tsira da rayukansu daga wannan rashin imani na Boko Haram sun yi korafin yadda jami'an tsaro suka kasa basu kariya ko taimako a daidai lokacin da suke bukatar taimakon. A daura da haka, gwamnati da jami'an tsaron suna maimaita cewar yawan wadanda aka kashe a garin na Baga basu wuce 150 ba.
Ita ma jaridar Frankfurter Allgemeine Zaitung tace wata guda kafin zabubbuka a Najeriya, cikin watan Fabrairu, kungiyar Boko Haram bata nuna alamun sassautawa ba a aiyukanta na rashin imani kan al'ummar arewacin kasar. Jaridar tace makon jiya dai shine mafi muni na hare-haren kungiyar ta Boko Haram, inda a garin Baga mayakanta suka halaka fiye da mutane 2000, a kusa da tafkin Chadi dake iyakar kasar da jamhuriyar Nijar, inda aka taba samun sansanin sojojin hadin gwiwa na Chadi da Najeriya da Nijar, domin yaki da kungiyar. A daidai lokacin da kungiyar ta Boko Haram take kara tsananta hare-harenta na kisan jama'a, shugaban kasa, Goodluck Jonathan yana can yana kampe na neman a sake zabensa kan wannan mukami, inji jaridar Frankfurter Allgemeine Zeitung, ko da shike ranar Alhamis, shugaban kasar ya katse kampe dinsa, inda ya ziyarci birnin Maiduguri na dan gajern lokaci.
Jaridar Berliner Zeitung dake sharhi kan halin da ake ciki a Najeriya, ta ambaci wata hira da Archbishop Ignatius Kaigama na Najeriya yayi da BBC, inda yace ya ga yadda gagarumar zanga-zangar da aka yi a birnin Paris, saboda kyamar kisan gilla da yan tarzoma suka yiwa ma'aikatan mujallar nan ta Charlie Hebdo, amma me ke hana shirya irin wannan gangami kan aiyukan Boko Haram a Najeriya? A bisa ta bakinsa, yankin Afirka ta yamma gaba daya yana bukatar irin wannanm maida hankali kamar irin wanda aka samu a birnin Paris, amma a maimakon haka, duniya gaba daya ta kyale al'ummar Najeriya da Nijar da Chadi da sauran Afirka ta yamma su san yadda zasu yi da wannan tashin hankali na yan tarzoma da kansu. Shima Simon Allison na mujallar Intrnet Daily Maverick yace kisan gilla da aka yi a Paris babu shakka mummunan abu ne, amma bai kai ko ina ba, idan aka kwatanta shi da munin kashe-kashe na dubban jama'a a Afirka ta yamma a baya-bayan nan.
Magoya bayan Kamaru a wasannin AFCON
Ranar Asabar a kasar Equatoial Guinea za'a bude bikin wasannin kwallon kafa na cin kofin Afrika. Wasannin zasu gudana a can ne bayan da Moroco a watan Nuwamba ta janye daga shirya su, saboda tsoron cutar Ebola da ta yadu a wasu kasshen Afirka ta yamma. Jaridar Süddeutsche Zeitung tace babu shakka yar karamar kasar dake karkashin mulkin kama karya, zata yi amfani da wadannan wasanni domin propagandar neman daga kima da matsayinta a idanun duniya. Jaridar tace ko da shike a lokacin da Morocco ta janye, yan makonni kalilan suka rage a fara wasnnin ranar 17 ga watan Janairu, amma ga shugaban kasa, Teodore Obiang Nguema, hakan dai ba wani abin damuwa bane, saboda ko ba komai, akalla zai yi amfani da wasannin na cin kofin Afirka domin jan hankalin duniya ga kasarsa, ko da shike tafi kusa da cibiyar cutar Ebola fiye da Morocco. Jaridar Süddeutsche Zeitung tace saboda ya nuna kansa a matsayin mai taimakawa talakawa, shugaba Obiang Nguema a bainar jama'a ya nuna tikitin da yace ya saya wa yan kasar dubu 40, domin su sami damar ganin wadannan wasanni na Afika.
</doc>
<doc docid='dw_18192624' lang='hau' type='mono' source='https://www.dw.com/ha/ha/farfado-da-dangantakar-rasha-da-eu/a-18192624' term='ebola'>
Mogherini ta nunar da cewa kungiyar ta EU za ta iya shirya yadda za ta dawo da huldar diplomasiyya da kasuwanci da sauran al'amura da kasar Rasha bayan da dangantaka ta yi tsami a tsakaninsu sakamakon rikicin Ukraine. Kamfanin dillancin labarai na Reuters ya ruwaito cewa yaga takardar da ke kunshe da batun tattaunawar da aka rabawa gwamnatocin kasashen kungiyar ta EU 28 gabanin taron ministocin harkokin kasashen ketare na kasashen da za a yi a ranar Litinin din makon gobe a Brussels, wadda ke nuni da cewar ta yiwu kungiyar ta amince da hada kai da kasar Rasha wajen magance matsalar kasashen Siriya da Iraq da Libiya da Iran da Koriya ta Arewa da ma batun annobar Cutar Ebola mai saurin kisa da kuma na Falasdinu.
Mawallafiya: Lateefa Mustapha Ja'afar Edita: Usman Shehu Usman
</doc>
<doc docid='dw_18177275' lang='hau' type='mono' source='https://www.dw.com/ha/ha/abin-yi-in-ana-zaton-an-kamu-da-ebola/a-18177275' term='ebola'>
Cibiyar Robert Koch da ke tarayyar Jamus ta fidda wasu matakai da za a iya amfani da su wajen gano ko ana dauke da cutar Ebola. Wadannan matakai kuwa su ne:
 Dubawa ko mutum na da zazzabi (ko zafin jiki ya zarta maki 38.5 a ma’aunin Celsius) ko gudawa ko kulammo.
 Za kuma a iya duba wadannan abubuwa:
Mara Lafiya
 Idan mutum ya yi mu’amala da wanda ke dauke da Ebola, ko wanda ake zargin yana dauke da ita, ko wanda cutar ta hallaka tsakanin kwanaki 21 da cutar ke dauka kafin alamunta su bayyana.
KO
 Idan mutum ya yi aiki a dakin gwaje-gwajen jini ko asibiti ko wani waje makamancin wannan, da zai sa mutum ya yi mu’amala da wanda ya kamu da cutar ko jini, ko wani ruwa na jikin mai dauke da ita kwanaki 21 kafin bayyanar alamu na farko na kamuwa da cutar.
KO
 Idan mutum ya zauna ko ya ziyarci daya daga cikin kasashen da cutar ta bulla (Liberiya ko Saliyo ko Gini ko Jamhuriyar Dimokradiyar Kwango) kwanaki 21 kafin bayyanar alamun farko na kamuwa da cutar ko kuma idan mutum ya ci naman daji kamar Jemage ko Biri ko kuma ya yi wata mu’amala da su.
Idan har daya daga cikin wadannan abubuwa ya faru to a sanar da likita ko cibiyar kula da lafiya da ke yankin da ake. Akwai kuma layukan waya na kar ta kwana da za a iya kira wanda ake da su a kasashen da cutar ta bulla, wanda da zarar mai cutar ya nema, jami’i zai yanke hukuncin irin matakan da za su dauka wajen kula da shi.
Yana da kyau a gane cewar baiwa jami‘an kiwon lafiya bayanai cikakku kana sahihai na da muhimmanci. Gano cutar da wuri kan taimaka wajen ceto ran wanda ke dauke da ita. A wannan gaba dole ne mai cutar ya kauracewa hada jiki da sauran mutane kamar gaisuwa da sumbata da jima’i.
Wani abu mai muhimmanci shi ne a gagguta kai jinin mai cutar ko yawu ko fitsari da aka dauka zuwa dakin gwaje-gwaje da ke da isassun kayan aiki don tabbatar da cewar ko akwai cutar ta Ebola ko kuma babu.
</doc>
<doc docid='dw_18177274' lang='hau' type='mono' source='https://www.dw.com/ha/ha/alamun-cutar-ebola/a-18177274' term='ebola'>
Alamun kamuwa da cutar Ebola kan bayyana ne tsakanin kawanaki 2 zuwa 21 bayan shigar cutar jikin bil Adama. A wasu lokuta alamun kan bayyana tsakanin kwanaki 8 zuwa 10 bayan an kamu kuma suna kama ne da alamun kamuwa da zazzabin cizon sauro (malaria) ko mura. Alamun dai sun hada da:
 Zazzabi
 Kumallo
 Gudawa
 Ciwon makogaro
 Ciwon kai
 Ciwon jiki
 Ciwon ciki
 Kasala
 Rashin son cin abinci
Ba lallai ne dukkan wadannan alamun su bayyana ba, wasu suna iya ganin alamu biyu kacal, misali jini na iya fitowa daga kafofin wadansu daga yikin bangarorin jikin mutun, wadanda suka hada da hanci, da baki da kuma al'aura
</doc>
<doc docid='dw_18181511' lang='hau' type='mono' source='https://www.dw.com/ha/ha/kamfanin-shell-zai-biya-alummar-bodo-diyya/a-18181511' term='ebola'>
Za mu fara sharhunan jaridun na Jamus a kan nahiyar Afirka da jaridar Frankfurter Allgemeine Zeitung wadda a labarin ta mai taken masifar da ta addabi yankin Niger Delta ta ce:
Bayan hatsarin malalar mai da ya auku shekaru bakwai da suka wuce, kamfanin hakar mai na Shell zai biya al'ummar Bodo diyyar Euro miliyan 70. Akasarin al'ummar wannan yanki kananan manoma ne da kuma masunta. Amma man fetir daga aikin kamfanin ya gurbata filin noma da kuma kogunan da suka dogara kai wajen sana'ar kamun kifi wadda rayuwarsu ta dogara kai. Wannan diyya ta miliyoyin Euro na zama mafi yawa da aka biya a wata sasantawa a wajen kotu.
Boko Haram na kara samun galaba
Har yanzu dai muna a tarayyar ta Najeriya inda jaridar Die Tageszeitung ta buga labari mai taken kyakkyawar sabuwar shekara ga kungiyar Boko Haram, sannan sai ta ci gaba tana mai cewa.
Kimanin makonni shida gabanin gudanar da zaben ‘yan majalisun dokokin tarayya da na shugaban kasa a Najeriya, sansanin hadin guiwa na sojojin kasa da kasa da ke arewa maso gabashin Najeriya ya fada hannun masu kaifin kishin Islama. Jaridar ta ce Boko Haram ta shiga sabuwar shekara da samun gagarumar nasara sakamakon kwace wannan sansanin sojojin kundunbala da ke garin Baga bayan wani hari da ta kai kan garin da ke dab da tafkin Chadi, abin da ya tilasta mazauna tserewa don tsira da rayukansu. Jaridar ta ce ganin yadda sojoji suka ranta cikin na kare daga sansanin na Baga ya sanya zargin cewa abubuwa ba sa tafiya daidai a Najeriya. Nasarar da kungiyar ta samu a Najeriya ta biyo bayan kashi da ta sha a makwabciyar kasa wato Kamaru, lokacin da a karon farko mayakan saman Kamaru suka fatattaki ‘yan bindigar daga arewacin kasar.
Alamun nasara a yaki da Ebola a Liberiya
An fara samun nasara a Liberiya inji jaridar Der Tagesspiegel tana mai cewa godiya ta tabbata ga taimakon kasashen duniya, ga alamu an fara ganin sauyi a kasar ta Liberiya mai fama da annobar cutar Ebola.
Yayin da a kwanakin nan a Saliyo aka samu yawan wadanda suka harbu da kwayoyin Ebola, a Liberiya kuwa albishir aka samu mai kuma sanya kyakkawan fata cewa ana iya dakile annobar cutar, domin a kasar ta Liberiyar inda a lokacin bazara mutane kimanin 350 suka kamu da cutar a kowane mako, yanzu an samu sauyi. A cikin makonnin karshe na watan Disamban 2014, mutane 31 ne kawai aka ba da labarin sun kamu da cuta a fadin kasar baki daya. Wannan dai alama ce cewa gagarumin taimakon da kasashen duniya ke bayarwa don taka wa cutar biriki, ya fara yin tasiri. To amma zai yi sauri a kaddamar da samun nasara kan cutar yanzu. Domin ana iya samun barkewar cutar.
Dominic Ongwen na kungiyar LRA ya shiga hannu
Ana tsare da mukaddashin Joseph Kony a Yuganda bayan ya fada hannun dakarun Amirka inji jaridar Neue Zürcher Zeitung sannan sai ta ce.
Joseph Kony na kungiyar LRA
Mutum na biyu mafi girmar mukami a kungiyar 'yan tawayen Yuganda ta Lord's Resistance Army wato Dominic Ongwen ya mika kanshi a jamhuriyar Afirka ta Tsakiya. Jaridar ta ce Dominic Ongwen wanda da farko aka ci zarafinsa, ya rikide ya zama mai shan jinin mutane. Shi dai kwamandan na kungiyar ta LRA na daga cikin mutanen da ake zargi da aikata munanan laifukan yaki a Afirka da aka nema ruwa a jallo.
</doc>
<doc docid='dw_18180637' lang='hau' type='mono' source='https://www.dw.com/ha/ha/who-ta-fara-amfani-da-maganin-gwajin-ebola/a-18180637' term='ebola'>
Hukumar Lafiya ta Duniya ta bayyana cewa a kokarin da masana harkar hada magunguna suka kammala, a yau Alhamis cikin wannan wata za a fara aiki da allurar gwajin. Idan har aka ga nasarar maganin gwajin maganin zai wadata watanni kadan baya.
Kimanin kwararru 90 ne daga kamfanonin hada magunguna da cibiyoyin lafiya da ma'aikatun lafiya suka hadu a hedikwatar Hukumar ta Lafiya ta Duniya WHO don yin nazari kan maganin gwajin kafin a fara amfani da shi a kasashen Laberiya da Saliyo da Guinea. Tuni dai wannan cuta ta Ebola ta hallaka sama da mutane dubu takwas a cewar Hukumar Lafiya ta Duniya.
</doc>
<doc docid='dw_18175850' lang='hau' type='mono' source='https://www.dw.com/ha/ha/adawa-da-manufofin-gwamnatin-guinea/a-18175850' term='ebola'>
'Yan adawar dai na wannan matsin lamba ne domin ciwa gwamnatin da ke ci a yanzu birki a yunkurin da take yi na sake tsayar da Conde takara a zaben da zai gudana a bana. Watanni 18 jam'iyyun adawar Guinea suka kwashe suna kai goro da mari don ganin cewa bangaren gwamnati ya saurari koke-kokensu da idanun basira, saidai hakarsu ya gaza cimma ruwa a neman da suke yi na mahukuntan kasar su yi wa dokar da ta shafi zabe kwaskwarima. 'Yan adawar dai na neman a kafa hukumar zabe da za ta kunshi mambobi daga bangaren gwamnati dana adawa, sannan kuma a kafa kotun tsarin muki tare da sake gudanar da kidayar al'umma domin a tantance adadin 'yan Guinea da suka cancaci kada kuri'a. A ganinsu wannan ita ce hanya mafi dacewa ta gudanar da zaben shugaban kasa da na kananan hukumomi da zai samu karbuwa ga kowa da kowa a wannan shekara ta 2015 da muke ciki.
Alwashin ci gaba da gwagwarmaya
Aboubakar Syyla da ke zama kakakin gamayyar jam'iyyun adawar kasar ta Guinea ya ce za su ci gaba da gagwarmaya har sai sun ga abin da ya ture wa buzu nadi
"Wannan gangamin da muka shirya, somin tabi ne na matakan da muke shirin dauka idan gwamnati ta ci gaba da yin kunnen uwar shegu ga bukatanmu. Matukar dai Guinea ba ta zama kasa da gwamnati za ta mutunta dokoki da kuma kundin tsarin mulki ba, to za mu ci gaba da shirya gangami."
Sai dai kuma hukumomin na Guinea sun soki lamirin 'yan adawar kasar, inda suka kwatantasu da 'yan neman tayar da zaune tsaye. Ita dai Guinea ta saba fuskantar rikici da ba ya rasa nasaba da kabilanci da kuma siyasa. Kazalika Guinea da ke yankin yammacin Afirka na fama da kalubale a fannin kiwon lafiya, inda cutar Ebola ke lakume rayukan 'yan kasar. Saboda haka ne gwamnatin Alpha Conde take ganin cewa bai dace 'yan adawa su kara karaya a kan targade ba. A ganinta dai hanya mafi dacdewa ita ce amfani da majalisar dokoki wajen cimma biyan bukata. Sekou Oumar Camara, jogo ne a jam'iyar RPG da ke rike da madafun ikon Guinea.
Babu bukatar shirya gangami
"Bangaren adawa ba ya bukatar wani babban gangami idan aka yi la'akari da cewa kafofin da ake da su a kasar sun bashi damar bayyana matsayinsa na siyasa. Kun san cewa Guinea na karkashin dokar ta baci a fannin kiwon lafiya, kasancewar annobar Ebola na ci gaba da barna. Wannan gangamin zai iya sa a fada cikin wani halin da ba za a iya shawo kansa ba."
Ita dai gwamnatin ta Guinea na cikin halin gaba kura baya siyaki. Babbar kungiyar kwadagon kasar ta tsunduma cikin yajin aiki a farkon wannan makon, inda ta ke neman da a inganta halin rayuwar ma'aikata da kuma yanayin da suke gudanar da aiki. Sai dai kuma an soke wannan yajin aiki sakamakon cimma matsaya da bangarorin biyu suka yi, inda gwamnati ta amince ta yi wa ma'aikata karin kashi 40 cikin 100 na albashinsu. Jam'iyyun adawar kasar ta Guinea dai sun goyi bayan yajin aikin da kungiyar kwdagon ta kira kafin su kai ga cimma matsaya da gwamnatin.
</doc>
<doc docid='dw_18173375' lang='hau' type='mono' source='https://www.dw.com/ha/ha/laberiya-za-ta-bude-makarantu/a-18173375' term='ebola'>
Ofishin ministan ilimin Laberiyan ne ya bada wannan sanarwa a jiya Litinin, yayin da itama hukumar kwallon kafa ta kasar ta bayyana cewa za ta koma fagen fama a ciki da wajen Laberiyan. Sanarwar komawa makarantar dai ta biyo bayan raguwar cutar Ebolan da mahukuntan kasar suka ce an samu, inda kuma suka yi kira ga makarantu da su dauki matakai na tsabta, ta hanyar samar da sabulan wanke hannu masu dauke da magunguna da na'urar auna zafin jiki a dukkan makaratun. A ranar 30 ga watan Yulin bara ne dai shugabar kasar ta Laberiya Ellen Johnson Sirleaf ta bada umurnin rufe makarantu a fadin kasar bayan da cutar Ebola ta dinga yaduwa kamar wutar daji da nufin rigakafin annobar. Kimanin mutane 3,500 ne suka rasa rayukansu sakamakon cutar a Laberiya.
Mawallafa: Salissou Issa/Lateefa Mustapha Ja'afar Edita: Umaru Aliyu
</doc>
<doc docid='dw_18168334' lang='hau' type='mono' source='https://www.dw.com/ha/ha/jan-aikin-da-ke-gaba-a-yaki-da-ebola/a-18168334' term='ebola'>
Shugaban kwamitin Anthony Banbury wanda wa'adin da aka deba masa don yin aiki ya kawo karshe ya ce akwai jan aiki a gaba wajen kawar da annobar sai dai ya ce kwamitin nasu a kwanaki 90 din da aka deba musu ya yi bakin iyawarsa wajen sauke nauyin da aka aza masa.
To amma Mr. Banbury din ya ce ya na da yakinin cewa duniya za ta iya kawar da cutar baki daya daga nan zuwa karshen shekarar da muke ciki sai dai fa ya ce akwai jan aiki a gaba a cikin watannin da ke tafe.
</doc>
<doc docid='dw_18166657' lang='hau' type='mono' source='https://www.dw.com/ha/ha/azumi-da-adduoi-a-saliyo-sakamakon-ebola/a-18166657' term='ebola'>
Shugaba Ernest Bai Koroma na Saliyo ya bukaci al'ummar kasar su gudanar da azimi na tsawon mako guda tare da yin addu'oi don neman tallafin mahalicci a yakin da ake yi da annobar Ebola.
Wannan bala'i dai na Ebola dake ci gaba da lakume rayukan al'umma a yammacin Afrika a wannan karo na zama mafi muni a tarihin cutar, musamman a kasar ta Saliyo a yanzu. Yawan mutanen da suka rasu a duniya ta sanadin cutar ya haura 20,000 kamar yadda Hukumar Lafiya ta Duniya (WHO) ta bayyana.
Saliyo ita ce kasar da wannan cuta ta Ebola tafi muni inda aka sami mutane sama da 9,000 da suka harbu da kwayoyin wannan cuta kuma take ci gaba da kama mutane.
</doc>
<doc docid='dw_18163479' lang='hau' type='mono' source='https://www.dw.com/ha/ha/wata-yar-scotland-ta-kamu-da-cutar-ebola/a-18163479' term='ebola'>
Wata ma'aikaciyar lafiya na yankin Scotland ta harbu da kwayar cutar Ebola dake saurin kisa. Tuni ma dai aka kebeta a wannan Talatar bayan da bincike ya tabbatar da ita a matsayin mutum na farko da ya kamu da wannan cuta a Birtaniya.
Ita dai wannan nas ta na yi wa kungiyar agaji ta Save The children aiki ne a kasar Saliyo, inda ake jin cewa ta harbu da kwayar cutar. Za a yi wa daukacin mutane 71 da suka yi mu'amala da ita gwaji don ganin cewa ko sun kamu da cutar ko a'a. Wannan lamarin ya faru ne a daidai lokacin da ake samun yaduwar Ebola a wurare uku a Saliyo..
Alkaluman da Hukumar Lafiya ta duniya ta fitar sun nunar da cewa kusan mutane dubu takwas cutar Ebola ta yi ajalisun a duniya cikin watanni 12 na baya-bayannan, yayin da mutane dubu 20 suka harbu da kwayar cutar ta Ebola.
</doc>
<doc docid='dw_18153487' lang='hau' type='mono' source='https://www.dw.com/ha/ha/who-ta-fitar-da-rahoto-kan-cutar-ebola/a-18153487' term='ebola'>
A rahoton da ta fitar a ranar Jumma'a, Hukumar Lafiya ta Duniya, WHO ta ce kasar Saliyo da ta fi kowace kasa tabuwa da wannan cuta, ta sanar a ranar 24 ga watan Disamba cewa ga baki daya mutane 9.203 ne suka kamu da cutar, daga cikinsu 2.655 suka rasu. Yayin da kasar Laberiya da aka fi samun mace-mace, ke da adadin mutane akalla 7.708 da suka kamu da cutar daga cikinsu mutum 3.384 suka rasu. Sai kuma kasar Gini da ke da adadin mutane 2.630 da suka kamu da cutar, inda daga cikinsu 1.654 suka rasu.
Bayan wadannan kasashe dai, an samu akalla mutane shidda a kasar Mali, daya a Amirka sannan takwas a Najeriya da suka rasu sakamakon cutar ta Ebola. A wani kiyasi da aka bayar a ranar 21 ga watan Disamba, akalla jami'an kiwon lafiya 666 ne suka kamu da cutar ta Ebola daga cikinsu 366 suka rasu. Ga ga baki daya dai mutane 7.708 ne suka rasu a fadin duniya sakamakon kamuwa da cutar ta Ebola.
Mawallafi: Salissou Boukari Edita : Mohammad Nasiru Awal
</doc>
<doc docid='dw_18152547' lang='hau' type='mono' source='https://www.dw.com/ha/ha/cutar-ebola-na-ci-gaba-da-yaduwa/a-18152547' term='ebola'>
Har yanzu dai cutar Ebola da ta addabi wasu kasashen yankin yammacin Afirka na ci gaba da daukar hankalin jaridun na Jamus. A wani labari mai taken kwayar cutar da ta yi barazana ga zabe, ana fuskantar dambarwar siyasa a Afirka ta Yamma saboda cutar Ebola, jaridar Süddeutsche Zeitung cewa ta yi.
Har yanzu ba a maganar saukin lamarin. A karshen mako kungiyar likitoci ta kasa da kasa ta bude sabuwar cibiyar kula da masu fama da Ebola a yammacin Afirka. Kungiyar likitocin na kula da cibiyoyin kula da marasa lafiya guda bakwai a cikin kasashe uku da Ebola ta fi shafa wato Laberiya da Guinea da kuma Saliyo. Shekara daya ke nan da kwayar cutar ta bulla a yankin, amma har yanzu ba a samu wani taimako na a zo a gani daga kasashen duniya ba. Tun ba yau ba masana tattalin arziki ke nuni da fuskantar mummunar karayar tattalin arziki sakamakon annobar. Amma kuma yanzu masu lura da lamura na fargaba game da dorewar kwanciyar hankalin siyasa a kasashen uku. Ebola na barazana ga tsaro da zaman lafiya a Laberiya da Saliyo da kuma Guinea.
Ita ma jaridar Neues Deutschland tsokaci ta yi game da cutar ta Ebola tana mai cewa a kasar Laberiya ana nuna wa yaran da iyayensu ke fama da Ebola wariya. Ta ce saboda tsoron harbuwa da kwayar cutar Ebola, yaran da iyayensu suka mutu sakamakon Ebola, na fuskantar tsangwama musamaman daga danginsu. Yanzu haka dai kungiyar agaji ta Children's Village ke kula da wadannan yara marayu a wasu kebabbun cibiyoyi na musamman.
Kawo karshen tsangawa ga matai da ake zargi da maita
Har yanzu dai muna kan batun tsangwama amma wannan karo a kan tsofaffi da ake zargi da maita a arewacin kasar Ghana. A labarin da ta buga game da batun jaridar Süddeutsche Zeitung cewa ta yi gwamnatin Ghana ta fara daukar matakan kawo karshen wannan al'ada ta dora wa tsofaffi laifin maita.
Ta ce gwamnati ta rufe wasu sansanoni da ke zama mafaka ga wadannan tsofaffin da ake zargi da maita, kuma yanzu haka an dauki matakan sake shigar da su cikin al'umma. Jaridar ta ce matsalolin talauci da rashin gata da kuma jahilci ke sa ake tsangwamar wadannan tsofaffi wasu lokutan ma har da ‘ya'ya da jikokinsu, inda suka gudu zuwa sansanonin mayu don kaucewa kisa. An yi kiyasin cewa mata fiye da 1000 ne suka kwashe shekaru gommai a irin wadannan sansani cikin wani mawuyacin hali na rashin samun kulawa da ta dace. Amma yanzu gwamnati da kungiyoyi masu zaman kansu sun tashi haikan don kawo karshen wannan da daddiyar al'ada.
Rikicin Boko Haram ya zama gagarabadau
Ita kuwa jaridar Die Zeit hankali ta mayar a kan rikicin Boko Haram a Najeriya tana mai cewa kungiyar ta zame wa hukumomin kasar gagarabadau. Ta ce a kullum mayakan kungiyar na kai hare-hare a kan wadanda ba su ba su gani ba. Inda kwanaki kalilan gabanin bukukuwa kirsmetti kungiyar ta tsananta aikace-aikacenta a kan mazauna yankin arewa maso gabashin Najeriya. A wata hira da ta yi Archbishop Ignatius Kaigama na garin Jos, jaridar ta rawaito shi yana cewa rikicin na Boko Haram da ke nasaba da siyasa da tattalin arziki da kuma zamantakewa, rikice ne mai daure kai, wanda alhakin kawo karshensa ya rataya wuyan shugabannin siyasa.
</doc>
<doc docid='dw_18151922' lang='hau' type='mono' source='https://www.dw.com/ha/ha/ebola-an-takaita-zirga-zirga-a-saliyo/a-18151922' term='ebola'>
Tun da sanyin safiyar yau ne dai ministan yada labarai na kasar Alpha Kanu ya sanar da wannan aniya ta gwamnatin kasar inda ya ce babu shiga babu fita a yankin gaba daya.
To sai dai ya ce gwamnati za ta rika rarraba abinci da kayan masarufi ga al'ummar yankin domin kada su shiga yanayi na kunci domin kuwa ba za a dage wannan haramci na zirga-zirga da aka sanya ba inji gwamnati har sai an samu raguwar bazuwar cutar Ebola.
Saliyo dai na daga cikin kasashen Afirka ta yamma ukun nan da cutar ta Ebola ta yi wa ta'adin gaske inda dubban mutane suka rigamu gidan gaskiya.
</doc>
<doc docid='dw_18150694' lang='hau' type='mono' source='https://www.dw.com/ha/ha/ebola-ta-kama-jamiin-majalisar-dinkin-duniya/a-18150694' term='ebola'>
Wannan dai shi ne karo na hudu da aka sami wani jamai'i cikin rundinar wanzar da zaman lafiya a Laberiya ta UNIMIL, da ya kamu da wannan cuta a daidai lokacin da dakarun ke jimamin mutuwar 'yan uwansu biyu da suka rasu ta sanadin wannan cuta watanni uku da suka gabata, kamar yadda sanarwar da jami'an na Majalisar Dinkin Duniyar da ke aiki a kasar ta Laberiya suka nunar a yau Laraba.
Laberiya dai ta kasance kasa da ke kan gaba wajen yawan wadanda suka rasu ta sanadin cutar Ebola a duniya inda aka samu mutane 3,376 da suka rasa ransu saboda wannan annoba. Sai dai a wata guda da ya gabata ana ganin raguwar wadanda ke rasuwa ta sanadin wannan cuta a kasar.
Sama da mutane 7,500 suka rasu ta sanadin cutar Ebola a yammacin na Afrika.
</doc>
<doc docid='dw_18148947' lang='hau' type='mono' source='https://www.dw.com/ha/ha/dan-shugabar-laberiya-ya-sha-kaye-a-zaben-kasar/a-18148947' term='ebola'>
Dan gidan shugaba Ellen Johnson Sirleaf ta Laberiya Robert Sirleaf ya sha kaye a hannun shahararran tshohon dan wasan kwallon kafar kasar George Weah a zaben majalisar dattawan kasar da ya gudana a karshen makon da ya gabata.
Gidan rediyon Veritas a kasar ta Laberiya ya bada wannan rahoto.
Takarar dai ta George Weah da Robert Sirleaf ta zama takara mafi zafi da ta dauki hankulan al'umma a zaben kasar ta Laberiya wanda aka dage har sau biyu tun daga watan Oktoba saboda fargabar cutar Ebola.
Weah da ya zama dan wasan da yafi kowa bajinta a duniya kamar yadda Hukumar FIFA ta bayyana a shekarar 1995, shi ya kafa jam'iyyar Congress for Democratic Change da ke adawa ya kuma samu kashi 80 cikin dari na kuri'un da aka kada a yankin Montserrado kamar yadda sakamakon zaben na yammacin jiya Litinin ya nunar.
Mawallafi: Yusuf Bala Edita: Umaru Aliyu
</doc>
<doc docid='dw_18144128' lang='hau' type='mono' source='https://www.dw.com/ha/ha/kyama-ga-likitocin-ebola/a-18144128' term='ebola'>
Majalisar ta yi kiran ne ga kasashen da ke fama da annobar cutar Ebola mai saurin kisa a yankin yammacin Afirka, inda ta ce likitocin na yin aiki tukuru domin ganin an kawo karshen cutar. Sakatare janar na Majalisar Dinkin Duniyar Ban Ki-moon ne ya yi wannan kira a yayin da ya isa kasar Guinea a rana ta biyu ta ziyarar da yake yi domin bayyana godiyarsa ga likitocin da ke kula da masu Ebolan a kasashen da cutar ta fi kamari. Kididdigar baya-bayan nan da Hukumar Lafiya ta Duniya WHO ta fitar dai, ta nunar da cewa kawo yanzu mutane dubu 7,373 ne suka rasa rayukansu sakamakon Ebola a kasashe uku da cutar ta fi kamari a yankin yammacin Afirka. Ban Ki-moon dai ya fara ya da zango ne a Laberiya kafin daga bisani ya isa kasar Saliyo, inda a Asabar din nan ya isa kasar Guinea yayin da kuma zai kammala ziyarar ta sa a sansanin jami'an yaki da cutar Ebola na Majalisar Dinkin Duniya (UNMEER) da ke kasar Ghana bayan ya ziyarci kasar Mali.
</doc>
<doc docid='dw_18143583' lang='hau' type='mono' source='https://www.dw.com/ha/ha/laberiya-na-zaben-yan-majalisar-dattawa/a-18143583' term='ebola'>
Al'ummar kasa Laberiya sun fita kada kuri'arsu a yau Asabar dan zaben cike kujerun majalisar dattawan kasar, a wannan kasa da annobar Ebola ta daidaita.
Wannan zabe da za a cike kujerun 'yan majalisar dattawan 15 an dage shi har sau biyu bayan da annobar Ebola ta mamayi wannan kasa tare da hallaka mutane 3,290.
An dai fara zaben ne da misalin karfe bakwai da rabi a gogon GMT kuma za a kammala shi da misalin karfe biyar na yammaci.
Fitaccen dan wasannan George Weah da ya taka leda a Kulob din Chelsea da AC Milan kafin da ga bisani ya koma gida a shekarar 2003 da dan gidan shugaba Ellen Johnson Sirleaf da wato Robert Sirleaf an daga cikin 'yan takara 139 da suke neman kujeru a majalisar.
George Weah dan shekaru 48 ya gaza samun nasara bayan da ya fito a ka fafata da shi a takarar shugabancin kasar a shekarar 2005 inda suka fafata da shugaba Ellen Johnson Sirleaf.
</doc>
<doc docid='dw_18142169' lang='hau' type='mono' source='https://www.dw.com/ha/ha/take-take-irin-na-kama-karya-a-kenya/a-18142169' term='ebola'>
A yau zamu fara ne da labarin da jaridar Süddeutsche Zeitung ta rubuta game da kasar Kenya tana mai cewa an doshi hanyar kama karya.
Ta ce a wani abin da ke kama da fakewa da guzuma a harbi karsana, gwamnatin Kenya ta yi amfani da yaki da ta'addanci a matsayin hujjar janye izinin gudanar da aiki na kungiyoyin agaji fiye da 500, sannan a lokaci daya ta gabatar da daftarin doka da bisa ga dukkan alamu zai takaita 'yancin jama'a. Jaridar ta ce har yanzu kasar Kenya da ke gabashin Afirka na da kyakkyawan suna wajen tabbatar da 'yancin 'yan jarida da hakkin jama'a. To amma kasar karkashin shugaba Uhuru Kenyatta ta kama hanyar yin fatali da wannan 'yanci, bisa hujjar cewa matsalolin ta'addanci da kasar ke fama da su ya zame mata dole ta dauki matakan kariya. Tuni dai kungiyoyin kare hakkin dan Adam suka ce Kenya ta kama hanyar zama wata kasa ta kama karya.
Matakin koma wa da 'yan M23 gida ya ci-tura
Ita kuwa jaridar Die Tageszeitung a wannan makon ta mayar da hankali ne a kan matakin komawa da tsaffin 'yan tawayen Kongo gida daga Yuganda, tana mai cewa aikin komawa da 'yan kungiyar M23 ya kare cikin yamutsi.
Ta ce kokarin mayar da 'yan tawayen Kongo na kungiyar M23 su kimanin 1400, gida, ya gamu da cikas, inda wadanda ke iyawa suka tsere zuwa wata maboya. Yanzun haka dai mayaka 100 kadai ne aka yi nasarar kai su filin jirgin saman garin Entebbe. Tun sama da shekara guda ke nan 'yan tawayen na M23 suka samu mafaka a Yuganda, bayan sun tsere daga filin fafatawa da sojojin Kongo a watan Nuwamban shekarar 2013. Wata yarjejeniya da aka cimma tsakanin gwamnatin Kongo da 'yan tawayen a watan Disamban 2013, 'yan tawayen sun yi alkawarin ajiye makamai sannan su kafa jam'iyyar siyasa. Gwamnati ta yi alkawarin yi musu afuwa. Amma hakan bata samu ba. 'Yan tawaye 400 daga cikin 1600 suka ci gajiyar wannan shiri. Saboda rashin sanin makomarsu 'yan tawaye sun tsere daga sansaninsu a Yuganda zuwa tudun mun tsira.
Bikin Kirsmetti da cutar Ebola
Daga yankin yammacin Afirka kuwa jaridar Neues Deutschland ce ta yi tsdokaci game da cutar Ebola da har yanzu ke ta'adi a wannan yanki.
Ta ce kasar Saliyo ta fito fili ta haramta bukukuwan Kirsmetti da na sabuwar shekara a bainar jama'a saboda cutar Ebola. Wannan matakin dai zai fi shafar kananan yara, wadanda musamman ake ci da guminsu wajen sa su aikin karfi domin makarantu na rufe. Ko da yake addinin Musulunci ya fi kowane addini yaduwa a fadin kasar, amma ana gudanar da bikin Kirsmetti. Sai dai a bana za a ga bambamci domin shugaban kasa Ernest Bai Koroma ya yi kira ga shugabannin al'umma da su yi hakuri a bana su yi watsi da gudanar da bikin na shekara-shekara a wani mataki na yaki da bazuwar kwayoyin cutar Ebola. Saliyo ke kan gaba wajen yawan masu fama da Ebola a yankin yammacin Afirka. Ya zuwa yanzu mutane fiye da 8000 a Saliyo suka harbu da cutar inda kimanin 1900 suka mutu.
</doc>
<doc docid='dw_18132963' lang='hau' type='mono' source='https://www.dw.com/ha/ha/tabbatar-da-sahihin-zabe-a-yammacin-afirka/a-18132963' term='ebola'>
Kama daga batun tsaro da zaman lafiya ya zuwa siyasa dama zamantakewar al'umma dai, sannu a hankali al'ummar yankin Yammacin Afirka na dada fadawa tsaka mai wuya dama barazana na tashin hankali a sassa daban daban na kasashenta 15.
Ko bayan matsalar annobar Ebolar da ta lamushe rayuka sama da 6,000 sannan babu alamar gajiyawa ya zuwa tashe-tashen hankali irin na Boko Haram, sannan kuma na baya-baya faduwar gaban yiwuwar rikici a kalla kasashe biyar da ke shirin yin zabe a badi dai tana kara baki da yin muni a cikin harkoki na rayuwar al'umar yankin sama da miliyan 250. Abun kuma da a wannan Litinin ya dauki hankalin shugabannin kasashen dama wakilain kasa da kasa da ke taro a Abuja da kuma ke neman mafitar sake dora yankin cikin turbar dai dai.
Shugaba Ouattara na Ivory Coast
Sama da mutane 142,000 ne dai a fadar babban wakilin Majalisar Dinkin Duniya a cikin yankin Mohammed ibn Chambers, yanzu haka ke zaman gudun hijira sakamakon rikicin Boko Haram kadai.
" Rikicin Boko Haram na ci-gaba da jawo kisan babu gaira, mutanen da basu ji ba balle su gani na asarar rayukansu, sannan al'umma na rayuwa cikin halin ni 'yasu. Yawan yan gudun hijira a Chad da kamaru da Nijer sun kai mutum 142,000. A yayin kuma da mutanen da aka raba da gidajensu a Najeriya sun kai kusan 700,000."
To sai dai kuma ko bayan batun rashin tsaron dai, ana kuma tsoron sakamakon zabukan kasashen Najeriya da Togo da Ivory Coast da Burkina Faso da kuma Guinea a badi dai na iya rikicewa ya zuwa filin dagar rikici a cikin yankin da ke takama da 'yan mulkin mulaka'u a yanzu.
Shugaba Jonathan da shugaban hukumar gudanarwa James Gbeho
Abun kuma da a fadar salamatu Sulaiman da ke zaman babbar kwamishinar da ke kula da siyasa a Hukumar Gudanarwar Ecowas ya sanya maida hankali da nufin tabbatar da karbabben zabe a ko'ina.
To sai dai banda kokari na tabbatar da zaman lafiyar al'ummar yankin dai wani batun da ke daukar hankalin masu taron na zaman barazanar annoba ta Ebola da ta hallaka mutane sama da 6,000. sannan kuma bata nuna alamar kakkautawa. Tuni dai kasashen suka nada shugaba kasar Togo Faure Gnassingbe domin jagorantar sabon yakin da cutar da ko bayan taimako daga nesa, ke kuma kallon hada wata rundunar cikin gidan 'yan yankin domin tunkararta kai tsaye.
</doc>
<doc docid='dw_18126352' lang='hau' type='mono' source='https://www.dw.com/ha/ha/bukukuwan-kirsimeti-da-ebola-a-saliyo/a-18126352' term='ebola'>
Wannan dai na zuwa ne a dai-dai lokacin da wani sabon rahoto da Hukumar Lafiya ta Duniya WHO ta fitar ke nuni da cewa yawan wadanda suka mutu sakamakon annobar cutar ta Ebola a kasashen Guinea da Saliyo din da kuma Laberiya ya karu zuwa 6,583 daga cikin mutane 18,188 da suka kamu da cutar. Mahukuntan kasar ta Saliyo dai sun ce za su tura sojoji a yayin bukukuwan na Kirsimeti domin su sanya idanu su kuma tabbatar da ganin al'umma basu cakudu ba domin yin shagulgulan, musamman ma a yankunan da Ebolan ta fi kamari. Shugaban sashin kula da annobar ta Ebola Palo Conteh ya shaidawa manema labarai a Freetown babban birnin kasar cewa, za su tabbatar da ganin babu wanda ya fito waje domin yin bukukuwan Kirsimetin da kuma sabuwar shekara a fadin kasar baki daya.
Mawallafiya: Lateefa Mustapha Ja'afar Edita: Usman Shehu Usman
</doc>
<doc docid='dw_18126134' lang='hau' type='mono' source='https://www.dw.com/ha/ha/nasara-a-kan-cutar-ebola-a-mali/a-18126134' term='ebola'>
Rahotanni sun nunar da cewa an ma sallami mutumin daga asibiti. A wata sanarwa da ta buga a shafin ta na Internet, ma'aikatar lafiyan ta Mali ta ce an sallami mutumin a Alhamis din nan daga asibitin bayan da aka yi masa gwaje-gwajen cutar ba tare da samun kwayarta a jikinsa ba. Ta kuma kara da cewa a yanzu ba ta da wani rahoto na mai dauke da cutar ko kuma wanda ake zargi ya kamu da Ebolan a kasar, sai dai har kawo yanzu ta na kula da wasu mutane 26 da aka kebe a ke lura da su sakamakon mu'amala da suka yi da masu dauke da Ebolan. Kasar mali dai ta samu masu dauke da cutar har guda takwas duk kansu kuma sun kamu ne sakamakon mu'amala da wasu mutane da suka tsallako daga makwabciyar kasar Guinea inda cutar ta fara bulla. Kawo yanzu dai akallah mutane 6,500 ne aka hakikance cewa cutar ta hallaka a yammacin Afirka.
Mawallafiya: Lateefa Mustapha Ja'afar Edita: Umaru Aliyu
</doc>
<doc docid='dw_18119830' lang='hau' type='mono' source='https://www.dw.com/ha/ha/ebola-na-ci-gaba-da-yaduwa/a-18119830' term='ebola'>
Babban jami'in MDD kan cutar Ebola, David Nabarro, ya yi gargadin cewa har yanzu cutar na ci gaba da yaduwa a kasashen Saliyo da Gini. Jami'in ya kuma yaba da yadda aka samu ci-gaba wajen yakar cutar a wasu kasashen yammacin Afirka. Ya kara da cewa ana matukar bukatar karin kwararrun likitoci da gadajen kwantar da marasa lafiya, a yankunanan da annobar cutar Ebola ta shafa. Nabarro ya furta hakanne yayinda ya ke wa manema labarai jawabi, a ofishin MDD da ke Geneva. Inda yace ba za mu zauna ba, wai mu ce mun kusan kammala aikin, domin kawai yanzu mun tantance yankunan da cutar ta riga ta kama, in mun yi haka cutar na iya tsallakawa a yankunan da ba su kamu. Sabo da gudun kada ya kai ga inda ba'a taba samun cutar ba, a kullum mukan wayi gari da tunanin jan aiki da ke gabanmu. Shugabar kasar Laberiya Ellen Johnson Sirleaf ta kaddamar da wani shirin da aka yi lakabi "Ebola Must Go" wato dole mu kori Ebola.
</doc>
<doc docid='dw_18117626' lang='hau' type='mono' source='https://www.dw.com/ha/ha/ana-samun-nasara-a-yaki-da-maleriya/a-18117626' term='ebola'>
Hukumar Lafiya ta Duniya ta bayyana cewa zazzabin cizon sauro na maleriya ya ja baya a cikin shekaru 14 da suka gabata idan aka yi la'akari da yawan mutane da ta hallaka a duniya. Sai dai kuma ta yi gargadi kan gibin da ake samu na karancin magungunan wannan cuta da kuma gidajen sauro dake dauke da magani.
Cikin rahotonta na shekara shekara da ta wallafa a wannan Talarar, WHO ko kuma OMS ta ce mutane da ke rasa rayukansu sakamakon kamuwa da Maleriya sun ragu da kashi 47 daga cikin 100 tsakanin shekarun 2000 zuwa 2013.
A kasashen Afirka dake Kudu da Sahara inda aka fi fama da zazzabin na cizon sauro, an samu raguwar kashi 54 daga cikin 100 na wadanda cutar ke kashewa. Sai dai kuma Hukumar Lafiya ta Duniya ta nunar da cewar kasashen yammacin Afirka dake fama da annobar Ebola na fuskantar barazanar yaduwar cutar ta maleriya.
</doc>
<doc docid='dw_18111800' lang='hau' type='mono' source='https://www.dw.com/ha/ha/sojojin-jamus-a-liberiya-mai-fama-da-cutar-ebola/a-18111800' term='ebola'>
Bari mu fara da jaridar Der Tagesspiegel wadda ta mayar da hankali a kan ma'aikatan jinya da sojojin da Jamus ta tura kasar Liberiya don taimakawa a yakin da ake yi na kawar da cutar Ebola.
Jaridar ta rawaito wata majiya kwakkwara na cewa ba dukkan wadanda aka tura Liberiyar ne suka tafi don radin kai ba sabanin bayanan da mahukuntan Jamus suka yi. Daga cikin sojojin Jamus 50 da aka girke yankin Yammacin Afirka, 17 kadai a cikinsu suka je da son ransu. Sojojin za su taimaka wajen jigilar kayayyakin tallafi ta sama a kasashen da Ebola ta shafa. Ma'aikatar tsaron Jamus ta ce ba ta taba tunanin tura mutane gudanar da wannan aiki ba da son ransu ba. A cikin kwanaki masu zuwa wata tawaga da ta hada da likita guda ma'aikatan jinya shida za su tashi zuwa Monrobiya babban birnin kasar Liberiya don kula da lafiyar Jamusawan 'yan agaji da ke Liberiya don radin kai. A kuma halin da ake ciki wakilin majalisar dokokin Jamus a harkar tsaron kasa zai gudanar da bincike game da zargin na tura ma'aikatan agaji zuwa yankin na Ebola ba da son ransu ba.
Cin hanci da rashawa na kawo cikas ga yaki da ta'addanci
Cin hanci da rashawa tsakanin sojojin Kenya, inji jaridar Neue Zürcher Zeitung. Tana mai cewa tun watanni da dama da suka wuce kasar ta Kenya da ke gabacin Afirka ke fama da hare-haren ta'addanci, amma hukumomin sun gaza shawo kan lamari.
Jaridar ta ci gaba da cewa a wannan makon ma ‘ya'yan kungiyar Al-Shabaab ta masu kaifin kishin addini sun sake hallaka ma'aikata 36 masu aikin farfasa duwatsu a arewacin Kenya. Hakan ya zo ne kwanaki kalilan bayan wani kisan gilla da 'yan tarzoman na Al-Shabaab suka yi wa fasinjojin wata safa inda suka kashe mutane 28. Jaridar ta ce hukumomin tsaron Kenya da ke fama da karancin kayan aiki da jami'ai kawo yanzu sun kasa magance ayyukan ta'addancin. Cin hancin da rashawa na kawo babban cikas ga yakin da tarzoma a Kenya. Kasar na daga cikin kasashen duniya da matsalar cin hanci ya yi wa katutu, kuma a dangane da ta'asar Al-Shabaab cin hancin da rashawar na barazana ga tsaron kasa.
Shugabancin Zimbabwe a hannun 'yan gidan Mugabe
Grace Mugabe
To daga batun ta'addanci da cin hanci da rashawa a Kenya sai maganar wanda zai gaji shugaban Zimbabwe Robert Mugabe. A labarin da ta buga game da babban taron jam'iyyar Zanu-PF jaridar Frankfurter Allgemeine Zeitung ta ce hankali ya karkata ga Grace Mugabe matar Robert Mugabe a taron na zaben sabon shugaban jam'iyyar. Jaridar ta ce yanzu dai Grace Mugabe mai shekaru 49 a duniya ta shiga cikin harkar siyasar kasar gadan-gadan, inda take samun cikakken goyon bayan mijinta. Ko shakka babu taron zai sake tabbatar da shugaba Mugabe a matsayin shugaban jam'iyyar sannan matarsa kuma a matsayin shugabar bangaren mata na jam'iyyar ta Zanu-PF, wanda haka zai tabbatar mata da wata kujera a shugabancin siyasa. Bisa ga dukkan alamu dai shugaba Mugabe ya share wa mai dakinsan fagen samun babban mukami watakila ma ta zama mataimakaiyarsa.
</doc>
<doc docid='dw_18108771' lang='hau' type='mono' source='https://www.dw.com/ha/ha/ebola-bankin-duniya-ya-bawa-saliyo-kudi/a-18108771' term='ebola'>
Kim ya ce banki ya amince da mika wannan kudi ga Saliyo din ne don inganta cibiyoyi na yanki da ke yaki da Ebola da ma samar da kungiyoyi na jami'a da za su kasance cikin shirin ko ta kwana don dakile annobar a yammaci da arewacin kasar.
Baya ga wannan, babban jami'in na Bakin Duniya ya ce za a yi amfani da wani kaso na kudin don tallafawa bangaren noma na kasar da ya shiga halin ni 'yasu domin gujewa fadawa ja'ibar yunwa kazalika za a samar da aiyyukan yi ga mazauna yankunan karkara.
Kimanin mutane dubu da kusan dari shidda ne dai cutar ta Ebola ta yi ajalinsu a Saliyo yayin da wasu sama da dubu bakwai ke dauke da kwayar cutar yanzu haka.
</doc>
<doc docid='dw_18107933' lang='hau' type='mono' source='https://www.dw.com/ha/ha/ebola-najeriya-ta-bada-tallafin-likitoci/a-18107933' term='ebola'>
Wannan adadi na ma'aikatan lafiyar da Najeriya ta bada na daga cikin kimanin 1000 da kungiyar kasashen Afirka ta AU ta ce za ta tura kasashen Liberiya da Gini da kuma Saliyo don agazwa wandanda ke can da nufin kawar da annobar.
Gabannin tafiyar ma'aikatan na Najeriya dai, kasashen da ke fama da cutar sun yi korafi dangane da jan kafar da suka ce an kafin fara tura wanda za su taimaka musu.
Cutar Ebola dai ta yi sanadin rasuwar kimanin mutum sama da dubu 6 daga cikin dubu 17 da aka bayyana cewar sun kamu, yayin da ake cigaba da fafutuka wajen samo maganin rigakafin cutar.
</doc>
<doc docid='dw_18107195' lang='hau' type='mono' source='https://www.dw.com/ha/ha/kungiyar-likitoci-ta-msf-ta-soki-kasashen-duniya-kan-ebola/a-18107195' term='ebola'>
Kungiyoyin agaji na likitoci da kungiyar likitoci ta nagari na kowa ta (Médecins Sans Frontières) sun yi kakkausar suka kan yadda kasashen duniya ke bada kulawa a yaki da ake yi da cutar Ebola a yammacin Afrika.
Kungiyar ta MSF ta ce ana samun tafiyar hawainiya kan yadda ake kai tallafi, inda aka bar aikin ga likitoci da ma'aikatan jiya da kungiyoyin agaji su ke ta fama a wannan fafutukar yaki da cutar ta Ebola.
Hukumar Lafiya ta Duniya (WHO) ta bayyana cewa fiye da mutane 6000 suka rasu ta sanadin wannan cuta ta Ebola a cikin wannan shekara, mafi akasari a Laberiya, Saliyo da Guinea.
Shugaba Obama na Amirka ya bukaci majalisar dokokin kasar da ta sake amincewa a bada dalar Amirka miliyan dubu shida a matsayin tallafin gaggawa dan yaki da wannan annoba ta Ebola.
Shugaban ya ce babu yadda za a yaki Ebola ba tare da karin kashe kudade ba.
Mawallafi: Yusuf Bala Edita: Umaru Aliyu
</doc>
<doc docid='dw_18103856' lang='hau' type='mono' source='https://www.dw.com/ha/ha/who-za-ta-wuce-waadin-da-ta-diba-dan-yaki-da-ebola/a-18103856' term='ebola'>
Watanni biyu da suka gabata ne hukumar ta WHO ta gabatar da wani shiri mai dogon buri, wannan shirin dai, ya kunshi kebe akalla kashi 70 cikin 100 na wadanda suka kamu da wannan cuta, da kuma binne gawawwakin kashi 70 na wadanda suka rasu sakamakon cutar, bisa irin tanadin da ya dace, a kasashen da suka fi fama da radadin cutar wato Guinea Liberiya da kuma Saliyo, kafin ranar daya ga watan Disemba.
To sai dai, yau ne wannan wa'adin ke cika, kuma bisa bayanan hukumar, kasar Guinea ce kadai ta ke kan hanya ganin a Liberia kashi 23 na wadanda suka kamu da cutar ne, aka iya kebewa, a yayin da ake cigaba da fuskantar tsaiko wajen samun jami'an da za su kawar da gawawwakin wadanda suka rasu. Lamarin da ke tabbatar da cewa hukumar ta WHO, za ta wuce wannan wa'adi ba tare da ta cimma burin nata ba.
Ko da yake a nata bangaren hukumar ta ce a 'yan makonnin baya-bayan nan, an sami nasarar rage yaduwar cutar a kasashen Guinea da Liberiya sai dai kasar Saliyo inda har yanzu ake samun karuwar adadin masu cutar a babban birnin kasar dama kewaye.
</doc>
<doc docid='dw_18095782' lang='hau' type='mono' source='https://www.dw.com/ha/ha/ebola-ta-kawo-fatara-a-saliyio/a-18095782' term='ebola'>
A wani binciken da ta gudanar hukumar ta ce a cikin kishi ɗari, kishi 70 na jama'ar da aka yi wa tambayoyin sun ce sau ɗaya suke cikin abinci a yini.
Darakatan hukumar da ke ƙokarin shawo kan cutar ta Ebola Martin Vincent,wanda hukumarsa ta gudanar da bincike na haɗin gwiwa tare da hukomin PAM da na FAO.Ya ce fatara da manoma ke fama da ita, ta janyo musu cikas wajen yin aikin noman, don haka dole sai an taimaka musu domin su sake farfaɗowa.
</doc>
<doc docid='dw_18091328' lang='hau' type='mono' source='https://www.dw.com/ha/ha/nasarar-rigakafin-cutar-ebola/a-18091328' term='ebola'>
Masu bincike kan samamar da rigakafin cutar Ebola a Amirka, sun bayyana matukar gamsuwarsu bisa sakamakon da suka samu. A karon farko gwajin da aka yi kan wasu mutane ya nuna alamar maganin zai bada kariya daga kamuwa da cutar. Kamar dai yadda aka gani a gwajin da aka yi kan dabbobi, gwajin farko kan mutane ma ya nuna za a iya samun kariya daga maganin cutar Ebola. A yanzu haka dai hukumar kula da magungunan Amirka bisa hadin gwiwa da wasu kamfanonin hada magani suna aiki ba kama hannun yaro, bisa lalubo maganin cutar Ebola, da ma samar da riga kafin kamuwa da ita. Kawo wannan lokacin alkaluman wadanda cutar ta hallaka ya kai sama da mutane dubu biyar, akasarinsu a yammacin Afrika.
Mawallafi: Usman Shehu Usman
Edita: Umaru Aliyu
</doc>
<doc docid='dw_18090757' lang='hau' type='mono' source='https://www.dw.com/ha/ha/eu-za-ta-samar-da-likitoci-5000-don-yaki-da-ebola/a-18090757' term='ebola'>
A cewar majiyar da ta yi magana da kamfanin dillancin labaran Faransa na AFP ta kara da cewa manyan jami'an hukumar ta EU na tuntubar kasashen da ke karkashin kungiyar ta yadda za su shiga aikin bada wadannan jami'ai. Majiyar ta ce akwai ma bukatar dubban ma'aikatan kula da lafiya da ake sa ran za su shiga wannan tafiya. Shi ma da yake jawabi a shafinsa na Twitter Vytenis Andriukaitis kwamishina na harkokin kiwon lafiya a kungiyar ta EU ya bayyana cewa ya zuwa yanzu ya sami damar tuntubar ministocin kiwon lafiya na kasashe 14 na kungiyar, inda ya bukaci da su tura jami'an lafiya zuwa kasashen da suke fama da wannan annoba ta Ebola. Ya ce akwai nasara kan irin amsoshin da ya ke samu, sai dai bai bada cikakken bayaniba.
</doc>
<doc docid='dw_18084263' lang='hau' type='mono' source='https://www.dw.com/ha/ha/mutum-na-takwas-ya-kamu-da-ebola-a-mali/a-18084263' term='ebola'>
Hukumomin kiwon lafiya a ƙasar Mali sun ba da sanarwar cewar an samu mutum na takwas da ya kamu da cutar Ebola a ƙasar. Tun da farko a ranar Asabar da ta gabata ofishin ministan kiwon lafiya na ƙasar ya sanar da cewar an samu ƙarin wani mutumin da ya kamu da cutar.
Gwamnatin ƙasar ta Mali ta ce an killace mutanen a wata cibiya ,ana jinyarsu sannan kuma ta ce ana sa ido a kan wasu mutane 271 da suka yi cuɗanya da waɗanda ake jinyar.
</doc>
<doc docid='dw_18080393' lang='hau' type='mono' source='https://www.dw.com/ha/ha/laberiya-na-ci-gaba-da-yaƙi-da-cutar-ebola/a-18080393' term='ebola'>
Shugaban Bankin Duniya Jim Yong Kim ya yi gargaɗi a jiya Jumma'a cewar, duk da irin nasarar da ake samu a yaƙi da wannan annoba sake samun ɓullar cutar ta Ebola a Mali na zaman babban ƙalubale a ƙoƙarin da ake yi.
Ya ce ya zama dole a gani cewa babu wanda aka sake samu ya kamu da ƙwayoyin wannan cuta, saboda cutar ta Ebola ba cuta ba ce da idan akwai wasu ƙalilan na mutane da suka kamu da ita hankali zai kwanta a ce an shawo kanta .
Shugaba Yong Kim ya bayyana haka ne a yayin taron ƙoli na shugabannin daga Majalisar Ɗinkin Duniya da Hukumar Lafiya ta Duniya da Asusun ba da lamuni na IMF.
Anthony Banbury da ke jagorantar shirin na Majalisar Ɗinkin Duniya kan yaƙi da annobar ta Ebola, ya bayyana wannan annoba da barazana ga ɗaukacin duniya inda ya buƙaci ƙasashen duniya da su ƙara tallafin da ake bayarwa a yaƙi da wannan cuta a Afirka.
</doc>
<doc docid='dw_18078494' lang='hau' type='mono' source='https://www.dw.com/ha/ha/hankali-ya-kwanta-a-burkina-faso/a-18078494' term='ebola'>
Bari mu fara da jaridar Neues Deutschland wadda a babban labarinta mai taken hankali ya kwanta a Burkina Faso ta ce shugabannin siyasa da na sojojin kasar sun amince da kafa gwamnatin rikon kwarya, sannan sai ta ci gaba kamar haka.
Kimanin makonni uku bayan boren da ya yi awon gaba da gwamnatin shugaba Blaise Compaore, an rantsar da kwararren dan diplomasiyya Michel Kafando a mukaminn shugaban rikon kwaryar kasar Burkina Faso da ke yankin yammacin Afirka. Kafando mai shekaru 72 wanda a lokacin rantsar da shi ya yi alkawarin mutuntawa tare da kare kundin tsarin mulkin kasar, ya ce zai dauki nauyin da aka dora masa da muhimmanci. Kuma yana sane da aikinsa na wakilin al'umma wanda kuma zai jagoranci kasar ya zuwa zabe a badi. A farkon shekaru gommai na 1980 Kafando ya rike mukamin ministan harkokin wajen Burkina Faso sannan daga 1998 zuwa 2011 shi ne jakadan Majalisar Dinkin Duniya a Burkina Faso. Babban aikin da ke gaban shi yanzu da kuma Firaministan da ya nada shi ne nada wakilai 25 na gwamnatin rikon kwarya.
Galaba a yakin kawar da Ebola
Akwai yiwuwar samun nasara kan cutar Ebola, inji jaridar Die Tageszeitung tana mai nuni da bayanan da gwamnatin Jamhuriyar Demokradiyyar Kongo ta bayar cewa an kawar da Ebola daga kasar bayan mutuwar mutane 49 sakamakon wannan cuta. Matakan riga kafi da aka dauka tare da wadanda suka harbu da kwayar cutar ya kai ga samun nasara. A karshen mako ministan kiwon lafiyar Felix Kabange ya ba da wannan albishir a birnin Kinshasa cewa tun ranar 4 ga watan Oktoba wato fiye da kwanaki 42 ba a kara samun wani da ya harbu da kwayar cutar a kasar ba, wato ya ninka har sau biyu wa'adin kamuwa da cutar. Wannan nasarar ya nuna irin muhimmanci da ke akwai idan aka samu cikakken hadin kai tsakanin wadanda abin ya shafa da kuma hukumomin kiwon lafiya, domin Ebola annoba ce da ta shafi kowa da kawo, inji jaridar.
Tsugune ba ta kare ba a Afirka ta Kudu
Rudani ya ki ci ya ki cinyewa a zauren majalisar dokokin kasar Afirka ta Kudu har wayau dai inji jaridar Die Tageszeitung.
Ta ce a mako mai zuwa ma za a fuskanci kace nace a majalisar bayan da a wannan makon shugabar majalisa Baleka Mbete ta sha suka da kakkausan lafazi daga bangaren 'yan adawa, wadanda suka yi fatali da ikon shugabar majalisar, bayan an tura jami'an 'yan sanda cikin majalisar. Dalilin ta da jijiyar wuyan na baya bayan nan shi ne rashin amincewa da yadda jam'iyyar ANC da ma shugaba Jacob Zuma ke tafiyar da mulkin kasar. 'Yan adawa na zarginsa da wani mulki na kama karya da cin hanci da rashawa. Tun a karshen watan Agusta shugaba Zuma ya daina halartar zaman majalisar bayan da 'ya'yan sabuwar jam'iyyar Economic Freedom Fighters suka bukace shi da ya mayar da kudin kasa kimanin Euro miliyan 17 da ya yi amfani da su wajen sabunta gidanshi da ke garinsu.
</doc>
<doc docid='dw_18072238' lang='hau' type='mono' source='https://www.dw.com/ha/ha/ebola-amirka-ta-ce-akwai-jan-aiki/a-18072238' term='ebola'>
Obama ya ce akwai buƙatar ƙara matsa kaimi wajen yaƙar cutar wadda ya ce barazana ce ga duniya baki daya muddin dai ana ci gaba da samun bayyanarta da ma yaɗuwarta tsakanin mutane.
A wata zantawa da ya yi a fadar White House da jami'an da ke jagorantar yaƙi da cutar a ƙasar, shugaban ya nemi da lallai su kara matsa lamba wajen ganin an kiyaye ƙasar daga barazanar wannan cuta.
Obama har wa yau ya buƙaci 'yan majalisar dokokin Amirka kafin tafiyarsu hutun ƙarshen shekara da su amincewa buƙatar da ya miƙa musu ta yin amfani da dalar Amirka miliyan dubu shidda da kusan rabi don daƙile bazuwar cutar tun daga tushe.
</doc>
<doc docid='dw_18070617' lang='hau' type='mono' source='https://www.dw.com/ha/ha/fiye-da-mutane-600-ake-sanya-wa-ido-saboda-ebola-a-mali/a-18070617' term='ebola'>
Bayan tsoron barkewar annobar Ebola kasar Mali na sanya idanu kan kusan mutane 600 saboda tsoron bazuwar kwayoyin wannan cuta me saurin kisa.
Jami'ai a kasar ta Mali bayan wani zama a jiya Litinin suna duba yadda zasu kara tsaurara matakan tsaro a kan iyakarsu bayan kara samun wasu mutane biyu da suka harbu da kwayoyin cutar.
Kasar ta Mali dai na kara tsaurara matakan ne saboda tsoron kada wannan annoba ta kara yawa a kasar bayan da wani malami dan kasar Guinea da jami'ar lafiya da ta kula da shi sun rasu sakamakon wannan cuta ta Ebola a birnin Bamako fadar gwamnatin kasar ta Mali
A can Amirka ma mahukuntan sun bayyana shirinsu na sake inganta matakan bincike kan matafiya da ke shiga kasar daga yammacin Afrika.
Mawallafi: Yusuf Bala Edita: Umaru Aliyu
</doc>
<doc docid='dw_18070209' lang='hau' type='mono' source='https://www.dw.com/ha/ha/red-cross-ta-yi-gargaɗi-a-kan-ebola/a-18070209' term='ebola'>
Jami'an Ƙungiyar ta Red Cross sun bayyana hakan ne a birnin Brussels, inda suka ce a yanzu suna fuskantar babban Ƙalubale wajen Ɗaukar ma'aikatan jinya da za su tura yankin yammacin Afirka da ke fama da annobar ta Ebola. A yayin da yake jawabi jami'i a Ƙungiyar Red Croos ta ƙasar Faransa Antoine Petitbon ya ce sun ɗauki ma'aikata da dama da suka nuna aniyarsu ta zuwa yankin yammacin Afirka, waɗanda daga baya suka janye sakamakon matsin lamba daga iyalansu da kuma abokan arziki na fargabar kada su je su kamu da cutar ta Ebola.
Mawallafiya: Lateefa Mustapha Ja'afar Edita: Abdourahamane Hassane
</doc>
<doc docid='dw_18066947' lang='hau' type='mono' source='https://www.dw.com/ha/ha/nasarar-dakile-cutar-ebola-a-kwango/a-18066947' term='ebola'>
Ministan lafiya na kasar Felix Kabange Numbi ne ya ba da wannan tabbacin inda ya ce a yanzu babu kwayar cutar kwata-kwata a Jamhuriyar Dimokaradiyyar Kwango. A watan Agustan da ya gabata ne dai kwayar cutar Ebola ta bulla a kasar da ke yankin Tsakiyar Afirka, inda ta lakume rayuka 49. Sai dai jami'an kiwon lafiya sun bayyana cewa Ebolan da ta bulla a Kwango na da ban-banci da kwayar Ebolan da ta bulla a yankin yammacin Afirka wadda kawo yanzu ta yi sanadiyyar rayukan mutane 5,100 a wannan yanki.
</doc>
<doc docid='dw_18062563' lang='hau' type='mono' source='https://www.dw.com/ha/ha/ebola-da-gasar-africa-cup-sun-dauki-hankalin-jamusawa/a-18062563' term='ebola'>
A labarin da ta buga jaridar Süddeutsche Zeitung cewa ta yi kasancewa gasar cin kofin kwallon kafa ta Africa Cup na zaman muhimmiyar kafar samun kudi ga Hukumar shirya wasan kwallon kafa ta nahiyar Afirka CAF, za a gudanar da gasar duk da annobar cutar Ebola. Wata sanarwa da Hukumar ta CAF ta bayar a wannan Jumma'a ta ce kasar Equitorial Guinea za ta dauki nauyin shirya wasan na shekara mai zuwa, bayan da kasar Marokko, wadda ya kamata ta dauki nauyin wasannin ta ce a kai kasuwa saboda fargabar cewa ana iya shigo mata da kwayoyin cutar Ebola cikin kasar. Jaridar ta ce dalilan da Marokko ta bayar ba su da karfi sosai, amma ko da mutum daya ne aka kwantar asibitin kasar saboda harbuwa da kwayar cutar, to zai yi wa Marokko mummnar illa. Domin kasar ta dogara ga masu yawon bude ido daga ketare, wadanda kuwa ba za su je kasar ba matukar an sanya ta a jerin kasashen da aka samu Ebola a cikin su.
Hannun agogo ya koma baya ga magance Ebola
Murna ta koma ciki inji jaridar Die Tageszeitung tana mai mayar da hankali ga sabbin mace-macen da aka samu a kasar Mali dangane da Ebola.
Ta ce an ga alamun shawo kan cutar a kasar da ke yankin Sahel, amma mutuwar wani limami ta shammaci hukumomin birnin Bamako. Hakika a baya masana na duniya da ma na kasar sun kyautata fatan cewa Mali ba za ta fuskanci matsalar Ebola ba, saboda kwararan matakan da ta dauka biyo bayan mutuwar wata yarinya sanadin cutar Ebola bayan ta shiga Mali daga Guinea. To amma tun makonni biyu da suka wuce an rika samun 'yan kasar musamman wadanda ke komawa Mali daga Guinea, da suka harbu da kwayoyin cutar. Wannan lamari ya sake sanya fargaba a fadin kasar baki daya.
Karuwar hare-hare kan makarantu a Najeriya
Ita kuwa jaridar Frankfurter Allgemeine ta yi tsokaci ne a kan tashe-tashen hankulan da suka ki ci suka ki cinyewa a arewacin Najeriya.
Ta ce har yanzu 'yan bindiga a Najeriya na ci gaba da cin karensu babu babbaka, inda a wannan karon 'yan makaranta da dama suka rasu a wani harin kunar bakin wake da aka kai kan wani dakin taron na wata makarantar sakandare da ke garin Potiskum. Hakan dai ya zo ne yayin da makonni bayan nan gwamnatin Najeriya ta yi ta nanata nasarar da aka samu a tattaunawar tsagaita wuta da kungiyar Boko Haram, batun da kungiyar ba ta tabbatar ba. Kuma tun sannan hare-haren da 'yan ta'adda ke kaiwa sun karu. Shugaba Goodluck Jonathan wanda a ranar Talata a hukumance ya kaddamar da kamfen sake tsayawa takarar neman kujerar shugabancin kasar a zaben shekarar 2015, ya mika jajensa ga wadanda lamarin ya shafa kuma ya yi alkawarin zakulo masu hannu a wannan ta'asa. To sai dai ba wanda ya yarda da irin wadannan alkawura kasancewa a baya ma an yi amma ba a gani a kasa ba.
</doc>
<doc docid='dw_18063405' lang='hau' type='mono' source='https://www.dw.com/ha/ha/za-a-yi-gasar-caf-a-equatorial-guinea/a-18063405' term='ebola'>
Hukumar ƙwallon kafa ta nahiyar Afirka CAF ta bayyana ƙasar Equatorial Guinea, a matayin wadda za ta karɓi baƙwancin gasar cin kofin ƙwallon kafa na nahiyar a cikin sabuwar shekara mai shirin kamawa wacce za a soma a ranar 17 ga watan Janairun da ke tafe.
Hukumar ta ce ƙasar ta Equotorial Guinea za ta shiga gasar kai tsaye ,ba tare da shiga gasar share fage ba ta takande da rairaiyi na wasannin.Wannan zaɓi,ya biyo bayan da ƙasar Maroko wacce aka shirya tun farko za ta shirya gasar ta janye saboda tsoron jin bazuwar cutar Ebola a ƙasarta.
</doc>
<doc docid='dw_18060735' lang='hau' type='mono' source='https://www.dw.com/ha/ha/mahimman-bayanai-dangane-da-ebola/a-18060735' term='ebola'>
Alamun kamuwa da cutar Ebola kan bayyana ne tsakanin kawanaki 2 zuwa 21 bayan shigar cutar jikin bil Adama. (14.01.2015)
Abu mafi muhimmanci da za a yi shi ne a tuntubi likita in ana zaton an kamu da Ebola. An samar da layukan kar-ta-kwana na tuntubar jami'an kiwon lafiya kan Ebola a kasashen da ta bulla. (14.01.2015)
A cikin shekara ta 1976 ne aka gano cutar Ebola a wani kauye na kasar Zaire wadda yanzu ake kira Jamhuriyar Dimokradiyar Kwango. (14.01.2015)
Gano cutar da wuri kan taimaka wajen ceto rayuwar wanda ke dauke da ita duk da cewa ya zuwa yanzu ba a kai ga samo maganinta ba. (14.01.2015)
Fargaba da shaci fadi da maganganu marasa tushe balle makama na daga cikin abubuwan da suka yi sanadin bazuwar annobar Ebola a yammacin Afrika. (14.01.2015)
Taba wani ruwa na jikin mai cutar Ebola da suka hada da jini da yawu da gumi da maniyi na taimakawa wajen yada cutar tsakanin mutane. (14.01.2015)
Kwayoyin cutar Ebola sun karfi da saurin bazuwa a jikin mutumin da cutar ta hallaka don haka bai kamata a taba gawarsu ba. (14.01.2015)
A kan nuna wariya da kyama ga wanda suka warke daga Ebola. Abokan irin wadannan mutane kan kaurace musu sa'annan su kan kasance sun rasa aiyyukan da suke yi. (14.01.2015)
</doc>
<doc docid='dw_18060650' lang='hau' type='mono' source='https://www.dw.com/ha/ha/za-a-kaddamar-da-asibitocin-gwajin-jinyar-ebola/a-18060650' term='ebola'>
Kungiyar Likitoci masu ba da agaji ta kasa da kasa wato Medicins Sans Frontieres ta ce za ta kaddamar da asibitoci na gwajin jinya cutar Ebola a yankin yammacin Afirka. Gwaje-gwajen da za a yi kan marasa lafiya don radin kai, za a fara ne a cikin watan Disamba a wasu wurare biyu cikin kasar Guinea sai kuma wani wurin na uku da ba a zayana ba tukuna. Ana sa ran samun sakamakon gwaje-gwajen a cikin watan Maris na shekara mai zuwa. Kungiyar ta Medicins Sans Frontieres ta ce za ta yi gwaje-gwajen da magungunan Favipiravir da Brincidofovir sai kuma wanda za a yi amfani da jinin wadanda suka warke daga cutar Ebola saboda garkuwar da suke da ita. Alkalumman Hukumar Lafiya ta Duniya WHO sun nuna cewa Ebola ta yi sanadin mutuwar mutane 5160 sannan fiye da dubu 14 sun kamu da kwayoyinta a cikin kasashe takwas.
</doc>
<doc docid='dw_18059833' lang='hau' type='mono' source='https://www.dw.com/ha/ha/an-nemi-imf-ta-yafe-basuka-saboda-ebola/a-18059833' term='ebola'>
Ma'aikatan kiwon lafiya sun yin kira ga shugabannin kasashe masu karfin tattalin arziki na G20, da su kara bada agaji domin shawo kan cutar Ebola mai yaduwa kamar wutar jeji a kasashen Yammacin Afirka. Jam'ian kiwon lafiya dake aiki a kasashen da cutar ta fi kamari kamar Saliyo, na ci-gaba da kokawa da hadarin dake tattare da karuwar yaduwar cutar, sakamakon rashin isassun kayayyakin kariya ga su jami'an da kuma cibiyoyin kula da lafiya.
Wata majiyar diplomasiyya na nuni da cewar, Amirka za ta yi amfani da taron na G20 wajen tursasawa hukumar bada lamuni ta duniya watau IMF, da ta soke basussukan da take bin kasashen Saliyo da Laberiya da Guinea.
Sakataren harkokin kudi na Amurka Jack Lew ya nunar da cewar, yin hakan ne kadai zai taimaka wajen gaggauta ceto kasashen daga cikin hali mawuyaci da suke ciki na yakar cutar Ebola, wadda kawo yanzu ta yi sanadiyyar rayukan mutane sama da dubu biyar.
</doc>
<doc docid='dw_18059003' lang='hau' type='mono' source='https://www.dw.com/ha/ha/caf-za-a-bayyana-kasar-da-zata-dauki-nauyin-wasanni-a-cikin-wannan-mako/a-18059003' term='ebola'>
Za a bayyana sabuwar kasar da za ta dauki nauyin gasar wasannin kwallon kafar nahiyar Afrika ne nan da kwanaki uku bayan da kasar Moroko ta bayyana kin daukar nauyin gasar saboda tsoron Ebola kamar yadda hukumar kula da wasan kwallon kafa ta Afirka, CAF, ta bayyana a wannan Laraba.
Shugaban hukumar ta CAF Issa Hayatou ya ce za su tattauna da kasashen da ke da muradin karbar bakuncin gasar wasannin, Se dai da ya ke bayani ga manema labarai ya ce za a iya fiskantar tsaiko a lokacin da za a gudanar da wasan saboda wannan sauyi.
Hayatu ya ce wannan mataki zai bata ran masu daukar nauyin wasannin dama wadanda suka shiga shirin gudanar da wasannin inda kowa ke ganin laifin hukumar ta CAF kuma wannan shi ne abin da hukumar ta yi ta gaya wa kasar ta Maroko.
Mawallafi: Yusuf Bala Edita: Suleiman Babayo
</doc>
<doc docid='dw_18057707' lang='hau' type='mono' source='https://www.dw.com/ha/ha/ebola-mutuwa-ta-biyu-a-kasar-mali/a-18057707' term='ebola'>
Wannan dai shine ya kawo adadin wadanda suka mutu sakamakon cutar ta Ebola a kasar Mali zuwa mutane biyu, bayan da wata yarinya mai kimanin shekaru biyu da kakarta ta dauko ta ita ma da ga Gini ta ce ga garinku nan sakamakon cutar ta Ebola. Sai dai rahotanni sun nunar da cewa mutuwar jami'ar jinyar ba ta da nasaba da mutuwar yarinyar 'yar shekaru biyu, wadda ta mutu a kasar cikin watan Oktoban da ya gabata.
Mawallafiya: Lateefa Mustapha Ja'afar Edita: Umaru Aliyu
</doc>
<doc docid='dw_18057271' lang='hau' type='mono' source='https://www.dw.com/ha/ha/a-haramtawa-moroko-shiga-gasar-kofin-afirka/a-18057271' term='ebola'>
Wata sanarwa da hukumar kwallon kafa ta Afirka, CAF, ta fitar bayan kammala taro a birnin Alkhira na kasar Masar, ta bayyana cewa tunda dai Moroko ta fasa karban bakwancin gasar cin kofin kwallon kafan Afirka to kuwa ba za ta shiga gasar ba. Moroko dai ta sanar da cewa, ta fasa karban bakwancin gasar, a wani abin da gwamnatin kasar ta ce, wai tsaron bazuwar cutar Ebola ne yasa. Yanzu haka kungiyar CAF na ci gaba da tantance wata kasa da za ta karbi bakwancin gasar a bana.
Mawallafi: Usman Shehu Usman Edita: Suleiman Babayo
</doc>
<doc docid='dw_18050396' lang='hau' type='mono' source='https://www.dw.com/ha/ha/siyasar-burkina-faso-da-ebola-sun-ja-hankalin-jaridun-jamus/a-18050396' term='ebola'>
A jaridun na Jamus na wannan makon dai dambarwar siyasar Burkina Faso da kuma yakin da ake yi da cutar Ebola ne suka fi daukar hankali, inda a Jaridar Neues Deutschland ta ba da labarin yadda bayan murabus din shugaban kasar Burkina Faso Blaise Compaore, kasarta amince da gwamnatin rikon kwaryarda za ta jagoranci kasar zuwa zabukan da ta ke sa ran yi a watan Nuwamban shekara ta 2015 idan Allah ya kai mu.
Kan gaba a taswirar hanyarda mahukuntan rikon suka samar yanzu sun hada da mayar da kundin tsarin mulki da kuma dora farin hula a mukamin shugabanci na riko kafin zaben. Jaridar ta ce a yanzu haka dai Isaac Zida wanda a baya ya kasance na biyu a rundunar fadar shugaban kasa ne ke jagoranci kuma tuni ya gana da 'yan adawa da duk bangarorin da ke da karfin fada a ji a kasar, amma duk da cewa ya ce za a baiwa farin hula riko, har yanzu bai ba da lokaci ko kuma yadda wannan zai faru ba.
Saran Sereme daya daga cikin 'yan adawa
'Yan adawa ba su sha'awar iko a matsayin wucin gadi
Makonni biyu dai Kungiyar Raya Tattalin Arzikin Yammacin Afirka ECOWAS ta bayar, wanda ta ce idan sojojin ba su mika iko ba, za ta sanya wa kasar takunkumi Jaridar ta kuma rawaito shugaban kungiyar kuma shugaban kasar Ghana John Dramani wanda yana bayyana cewa kungiyar tana bibiyan lamura a kasar amma shi kansa bai fadi wani abu mai kwari kan wannan batu ba.
A nata wajen, jaridar Frankfurter Allgemeine Zeitung, wadda ita ma ta yi tsokaci kan wannan labarin, ta ce akwai alamun da ke nuna cewa zai dauki tsawon makonni da dama kafin a ce gwamnatin rikon kwaryarta zaunu har ta kama aiki gadan-gadan. Jaridar ta ce a yanzu haka dai babu wani dan adawar da ya nuna sha'awar karbar mukamin na shugabancin rikon, domin duk wanda ya yi haka ba zai sami damar tsayawa takara a zabukan na watan Nuwamba ba a yanzu haka dai jaridar ta ce ana yi wa lamarin na Burkina Faso kallon ko wata kila zai kasance mafarin guguwar sauyi tsakanin kasashen Afirka.
WHO na kiyasin sama da 13,000 sun mutu da Ebola
A yankin yammacin Afirka, cutar Ebola na nan na cigaba da yaduwa, mutane fiye da dubu 13 suka kamu da ita ya zuwa yanzu, in ji jaridar Süddeutsche Zeitung. Jaridar ta ce wannan ne bala'i mafi muni da aka taba gani a tarihin wannan cuta ta kuma rawaito wani dan Najeriya wanda ya kasance kwararre kan nazarin kwayoyin cututtuka, Oyewale Tomori yana danganta yaduwar cutar da matsalyar cin hanci da rashawar da ta addabi kasashen da cutarta fi tasiri.
Adadin masu kamuwa da Ebola na karuwa
A hirar da ya yi da jaridar shi ma ya amince cewa mahukunatn yankin ba su dauki matakan yaki da cutar a kan kari ba amma kuma matsala ce ta Afirka baki daya dole ne mahukunta su san haka su ba shi mahimmancin da ya ke bukata ba su cigaba da dogara da kasashen da sukaa cigaba ba, kuma matsalar ba rashin kudi ba ne, lallai kasashen Afirka na fama da talauci, amma matsalar abin da kasashen suka fgi baiwa fifiko ne wajen amfani da kudaden kasa, domin ba ya tsammanin akwai kasarda zata gaza sayen akalla safan hannu wa ma'aikata.
'Yan gudun hijira Jamhuriyar Afirka ta Tsakiya na bukatar tallafin gaggawa
Mata da kananan yara suka fi wahala
Ita kuwa Jaridar die tageszeitung, ta yi labarin cewa kungiyoyin agaji na kasa da kasa da kuma masu ba da tallafi na fargabar karin matsalolin da za a fiskanta sakamakon adadin 'yan gudun hijira daga Jamhuriyar Afirka ta Tsakiya inda ta ce kusan kashi 10 na al'ummar sun kauracewa matsugunnensu, yawancinsu na Kamaru, a yayin da wasu fiye da dubu 400 kuma ke watangaririya a cikin kasar, sun bar kasashensu ba su da wurin tsugunnawa, a dalilin haka ta ce babu wata alamar cewa za a sami damar tsugunnar da su cikin kwanaki kalilan, kuma dakarun hadin gwuiwa na MDD ta Turai ba za su iya taimakawa wajen dakatar da wannan matsalar su kadai ba kuma mafi mahimmanci, ba karamin kudi ne hukumar kula da 'yan gudun hijira na MDD wato UNHCR ke bukata domin baiwa.
</doc>
<doc docid='dw_18049731' lang='hau' type='mono' source='https://www.dw.com/ha/ha/babu-gasar-kwallon-afirka-a-2015-a-moroko/a-18049731' term='ebola'>
Kasar Moroko ta tabbatar da cewa ba za ta dauki bakwancin gasar cin kofin kwallon kafa ta kasashen Afirka a watan Janairu na shekara mai zuwa ba bisa dalilai na kiwon lafiya. Cikin wata sanarwa da ma'aikatar wasannin kasar ta fitar, ta ce ta na fargabar yaduwar cutar Ebola tsakanin al'umma sakamakon barazana da ta ke yi ga rayukan jama'a.
Kusoshin kwallan kafar Moroko sun dauki wannan matakin ne saboda fatali da bukatarsu da Hukumar Kwallon kafa ta kasashen Afirka ta yi na kin dage gasar har i zuwa shekara ta 2016. Ita dai Moroko za ta iya fuskantar fushin CAF, wacce za ta iya dakatar da ita daga gasannin da za ta shirya nan gaba.
Hukumar Kwallon kafar ta kasashen Afirka za ta gudanar da taro a ranar Laraba mai zuwa domin nazarin kasar da za ta dauki bakwancin gasar. Idan dai za a iya tunawa tarayyar Najeriya ta nuna sha'awar daukar bakwancin gasar kwallon ta badi.
Mawallafi: Mouhamadou Awal Balarabe Edita: Pinadi Abdu Waba
</doc>
<doc docid='dw_18047396' lang='hau' type='mono' source='https://www.dw.com/ha/ha/yara-marayu-fiye-da-2000-ke-son-tallafi-saboda-ebola/a-18047396' term='ebola'>
Kungiyar ta ECOWAS ko CEDEAO ta ce cikin batutuwan da ya kamata a sanya idanu a kansu sun hadar da lura da yara marayu da dama, da mahaifansu suka rasu ta sanadin wannan annoba ta Ebola dama batun tattalin arzikin kasashen da wannan annoba ta shafa.
A cewar shugaban kasar Ghana John Dramani Mahama wanda kuma shi ne shugaban kungiyar ta ECOWAS, ya ce tallafin kasashen yankin da ma na sauran kasashen duniya ya wuce batun kawai tallafawa fannin kawar da cutar ita kadai.
Fiye da yara marayu 2000 ne aka yi musu rijista a kasar Laberiya , kamar yadda bayanai suka nunar cikin wata takarda da taron na kungiyar ta ECOWAS ya fitar a birnin Accra na kasar Ghana.
</doc>
<doc docid='dw_18045923' lang='hau' type='mono' source='https://www.dw.com/ha/ha/hada-karfi-waje-guda-a-yaki-da-ebola/a-18045923' term='ebola'>
Kungiyar ta EU dai da kafanonin hada magungunan sun ce za su zuwaba kudi Euro miliyan 280 kwatankwacin dalar Amirka miliyan 350 domin gudanar da bincike a kan cutar Ebola mai saurin kisa, inda mafi yawan kudin za a yi amfani da shi ne wajen samar da injinan gwaje-gwaje da kuma alluran rigakafin cutar. Tallafin kudin za a yi amfani da shi ne karkashin shirin samar da magunguna na Innovative Medicines Initiative (IMI) da hukumar kungiyar Tarayyar Turai da kuma kamfanonin harhada magunguna ke daukar nauyinsa. Kawo yanzu dai annobar cutar ta Ebola da ta balle a yankin yammacin Afirka ta hallaka kusan mutane 5,000.
Mawallafiya:
Edita:
</doc>
<doc docid='dw_18045517' lang='hau' type='mono' source='https://www.dw.com/ha/ha/ecowas-na-tattaunawa-kan-ebola-da-rikicin-burkina/a-18045517' term='ebola'>
Shugabanin ƙasashen na tattauna muhimman batutuwan da suka haɗa da gaggauta shawo kan annobar cutar Ebola wacce kawo yanzu ta kashe sama da mutane dubu biyar a cikin wasu ƙasashen Afirka ta yamma. Waɗanda suka haɗa da Laberiya da Gini da Saliyio,da Senegal, da kuma Najeriya.Ko da shi ke ya zuwa yanzu an shawo kan cutar a cikin wasu ƙasashen na Afirka irinsu Senegal da Najeriya, amma dai har yanzu shugabannin na ganin akwai buƙatar a ci gaba da ɗaukar mtakan riga kafi.
Rikicin siyasa na Burkina faso na daga cikin abin da taron zai mayar da hankali
Wakilai na Ƙungiyar za su kuma duba hanyoyin samun bakin zaran rikicin siyasar Burkina Faso, inda sojoji suka kifar da gwamnatin Blaise Compaore a ƙarshen makon da ya gabata.Taron na zuwa kwana ɗaya bayan ziyarar da shugaban ƙasar Ghana kana shugaban Ƙungiyar ECOWAS John Mahama Dramani,ya kai a birnin Ouagadougou na Burkina Faso tare da rakiyar shugabannin ƙasashen Najeriya da Senegal wato Goodluck Jonathan da Macky Sall inda suka gana da Lt. Col. Isaac Yacouba. Mutumin da sojojin Burkina Faso suka wakilta domin jagorancin gwamnatin bayan faɗuwar gamnatin Blaise Compaore wanda suka tattauna batun girka gwamnatin riƙon ƙwarya.
</doc>
<doc docid='dw_18037636' lang='hau' type='mono' source='https://www.dw.com/ha/ha/tallafin-asiya-ya-yi-kaɗan-a-yaƙi-da-ebola/a-18037636' term='ebola'>
Duk kuwa da ƙwarewar da wadannan ƙasashe ke da ita a fannin ma'aikatan kula da lafiya a cewar shugaban bankin duniya Jim Yong Kim a ranar Talatan nan ba sa abin da ya dace.Mista Kim ya faɗi a taron manema labarai a birnin Seoul cewar ƙasashe da dama a yankin na Asiya da za su iya ba da gudunmawa ba sa yi musamman idan ana maganar tura jami'an lafiya .
Dubban ma'aikatan lafiya a ke buƙata a yaki da wannan annoba, tun lokacin ta kafa tarihi a shekarar 1976, ya zuwa yanzu ta kashe sama da mutane 5000 a ƙasashen yammacin Afirka, mafi akasari a Guinea da Saliyo da Laberiya.
</doc>
<doc docid='dw_18032472' lang='hau' type='mono' source='https://www.dw.com/ha/ha/mai-yiwuwa-akwai-sabbin-masu-ebola-a-mali/a-18032472' term='ebola'>
Ana zargin cewa wasu mutane biyu suna dauke da kwayar cutar Ebola a kasar Mali, bayan da suka hadu da yarinyan nan mai shekaru biyu na haihuwa da ta rasu a makon da ya gabata. Kamfanin dillancin labarun Reuters ya sami wannan labarin ne daga bayyanan da Hukumar Lafiya Ta Duniya ta WHO ta gabatar tare da hadin gwiwan wata cibiyar binciken cututtuka masu yaduwa na Amirka.
Wasu bayyanan binciken da suka gabatar dangane da wadanda wannan yarinya ta yi ma'amala da su, sun nuna cewa a tafiyar da ta yi daga Guinea zuwa Mali tare da kakarta da 'yaruwarta da kawunta, ta hadu da mutane 141 wadanda a cikinsu har yanzu ba a kai ga gano mutane 57 ba.
Kawo yanzu ana kyautata zaton daya daga cikin 84 da aka kebe yana dauke da kwayar cutar duk da cewa ba a kai ga gwada shi ba, haka nan kuma daga cikin mutane hudun da aka yi wa gwajin, sakamakon ya nuna cewa guda uku ba su da cutar a yayin da ake cigaba da dakon sakamakon mutun guda
</doc>
<doc docid='dw_18031561' lang='hau' type='mono' source='https://www.dw.com/ha/ha/china-ta-kara-tallafinta-a-yaki-da-ebola/a-18031561' term='ebola'>
Kasar ta bayyana cewa za ta kara yawan adadin tallafin da ta ke bayar wa a yaki da cutar Ebola, inda yanzu za ta bada Yuan miliyan 750 wato kimanin dala miliyan 123. Wannan sanarwa ta fito ne daga ma'aikatar harkokin wajen kasar ta China a yau Juma'a.
A cewar Lin Songtian, daraktan da ke kula da harkokin Afrika a ma'aikatar harkokin wajen Beijing, ya bayyana cewa akwai kuma karin ma'aikatan lafiya 200 wato karin cikin 500 da tuni aka tura wadannan kasashe da ke fama da cutar ta Ebola.
Kasar China dai na gina cibiyar kula da marasa lafiyar ta Ebola a kasar Laberiya, ginin da ake saran kammalawa cikin wata guda, ta kuma tura motoci na daukar marasa lafiya 60 da babura 100 da dubban kayan da ma'aikatan jinya ke bukata da sauran magungunan a asibitoci.
</doc>
<doc docid='dw_18028920' lang='hau' type='mono' source='https://www.dw.com/ha/ha/ebola-ta-fara-lafawa-a-kasar-laberiya/a-18028920' term='ebola'>
Hukumar Lafiya ta Duniya ta bayyana cewa an fara samun lafawar sabbin kamuwa da cutar Ebola a kasra Laberiya da ke zama wadda cutar tafi ta'adi.Mataimakin shugaban hukumar Bruce Aylward ya ce an tabbatar da samun raguwa na mutanen da cutar take kamawa a Laberiya.
Amma ya nemi taka tsantsan da kara jan damara wajen kawar da cutar. Hukumar Lafiyar ta duniya ta ce cutar ta Ebola ta kama fiye da mutane 10,000 yayin da ta hallaka kusan 5,000 galibi a kasashen Gini, da Laberiya da kuma Saliyo.
Mawallafi: Suleiman Babayo Edita: Mouhamadou Awal Balarabe
</doc>
<doc docid='dw_18026351' lang='hau' type='mono' source='https://www.dw.com/ha/ha/sukar-matakin-hana-visa-sabo-da-ebola/a-18026351' term='ebola'>
Ministan yada labarai na Saliyo din Alpha Kanu ne ya yi wannan suka inda ya ce matakin ya zamo tamkar nuna wariya da kuma kyama ga al'ummomin kasashen Saliyo da Gini da kuma Laberiya da yawansu ya kai akallah miliyan 24. Tun da fari dai a wannan Talatar ne kasar Ostareliyan ta bayyana cewa ta dakatar da ba da takardun iznin shiga kasarta wato Visa ga wadanda suka fito daga wadandannan kasashe, abun da ta bayyana da cewa matakin dakile shigar bala'in annobar Ebolan zuwa kasarta.
Mawallafiya: Lateefa Mustapha Ja'afar Edita: Mohamadou Auwal Balarabe
</doc>
<doc docid='dw_18025784' lang='hau' type='mono' source='https://www.dw.com/ha/ha/nuna-kyama-ga-maaikatan-lafiya-kan-ebola/a-18025784' term='ebola'>
Wannan batu dai ya fito ne daga bakin kakakin sakatare janar na Majalisar Dinkin Duniya wato Stephane Dujarric, inda ya ce ma'aikatan lafiyar da suka dawo daga Laberiya ko Gini ko kuma Saliyo ma'aikata ne da suka sadaukar da rayuwarsu domin ceto rayukan al'umma.
Majalisar ta Dinkin Duniya na yin wannan gargadi ne a daidai lokacin da Amirka ta dauki matakin killace sojojinta da suka dawo daga kasashen da ke fama da cutar Ebola na yankin Afirka ta yamma da ta tura domin su taimaka wajen dakile cutar.
Rahotanni sun bayyana cewa an killace dakarun Amirkan masu yawa inda za su ci gaba da zama na tsahon kwanaki 21cikinsun kuwa har da shugaban tawagar sojojin da ya sanya idanu kan yadda suka gudanar da aikin bada agaji a kasashen Afirka ta Yamman majo janar Darryl Williams.
</doc>
<doc docid='dw_18024254' lang='hau' type='mono' source='https://www.dw.com/ha/ha/jamus-da-faransa-za-su-taimaki-najeriya-kan-tsaro/a-18024254' term='ebola'>
Duk da cewar ziyarar da ke zaman ta hadin gwiwa a tsakanin kasashen biyu dai na zuwa ne daidai lokacin da kasar ke tunkahon gamawa da Ebola cikin kankanin lokaci, muhimman matsalolin rashin tsaro da ma zabe a cikin rudani dai na zaman muhimman batutuwan da suka dauki hankalin Frank Walter Steinmeier na kasar Jamus da kuma takwaransa na kasar Faransa Laurent Fabius da suka kammala ziyarar tasu tare da wata ganawar sirri da shugaban kasar Goodluck Ebele Jonathan.
Kasar ta Jamus dai a fadar Steinmeier a shirye take da nufin taimakawa kasar tarrayar Najeriyar tunkarar matsalar rashin tsaron da nufin tabbatar da samun yanayin zabe mai inganci a kasar.
“ A game da daya makiyin Boko Haram, muna goyon bayan duk wani kokari na sulhunta tsakanin bangarorin biyu da nufin tsagaita wuta da sakin yan matan da ake garkuwa da su. Ko bayan nan kuma za mu taimaka hana tserewar 'ya'yan kungiyar zuwa kasashe na makwabta, mun kuma zo da kuma wani agaji na hadin gwiwa a tsakanin Jamus da Faransa da nufin agazawa dubban wadanda rikicin ya rutsa da su. Game da satar wani bajamushe a sashen arewa maso gabas har yanzu bamu da sabon labari kan wannan”
Ko bayan batun rashin tsaron dai turawan sun kuma aiyyana shirin horar da wata tawaga ta kwarraru 200 da nufin tunkarar annoba shigen ta Ebola cikin gaggawa a nan gaba.
Najeriya ta ce ta yi nisa wajen tattaunawa da Boko Haram
Duk da cewar dai mahukuntan kasar ta Najeriya na ikirarin sun yi nisa a cikin tattaunawar tasu dai har ya zuwa yanzu babu alamun nasara bangaren na Abuja da a farkon fari suka ce akwai yiwuwar sakin 'yan mata 'yan makaranta na Chibok kafin daga baya su sauya amo.
Ambassada Aminu Wali dai na zaman ministan harkokin wajen kasar ta Najeriya dake karin haske ga ainihin matsayin da kasar ke ciki ga tunkarar rashin tsaron a halin yanzu.
“ To ni ban san ko akwai Faransa ba, ba a yi maganar Faransa a ciki ba, amma dai na san akwai hannun shugaban kasar Chadi ya shiga wannan magana kuma ya taimaka mun fara samun cigaba wajen tsagaita wuta da ma sako yaran nan, mu dai ba mu san wanda ya ba da labarin sako yaran nan ba a yau, amma dai ba mu ba ne, sai dai ina tabbatar muku akwai haske a harkar”
Abun jira a gani dai na zaman tasirin ziyarar da ke da tasiri ga Abujar da kuma ke kara dora girman kasar ta Najeriya a idanun turawan yamman.
</doc>
<doc docid='dw_18023572' lang='hau' type='mono' source='https://www.dw.com/ha/ha/an-nemi-a-daina-nuna-kyama-ga-masu-ebola/a-18023572' term='ebola'>
Ms. Power ta kuma ce Amirka da sauran kasashen Duniya za su yi bakin kokarinsu wajen ganin an kawar da yaduwar cutar wadda yanzu haka ta hallaka mutanen da suka kai kusan dubu biyar yayin da wasu kimanin dubu goma ke dauke da ita.
Jakadiyar dai na wadannan kalamai ne yayin ziyararta a Gini, inda nan gaba kuma za ta isa Liberiya da Saliyo inda nan ma cutar ta yi ta'adin gaske da nufin ganewa idonta halin da ake ciki don sanin irin karin matakan da za dauka.
A wani labarin makamancin wannan, jami'an kiwon lafiya a Amirka sun ce suna sanya idanu kan wani karamin yaro da ya isa kasar daga Gini a karshen makon wanda yanzu haka ya ke fama da zazzafan zazzabi da kuma amai, wanda dukanninsu alamu ne na kamuwa da Ebola. To sai dai jami'an kiwon lafiya sun ce ya zuwa yanzu ba su kai ga tantacewa ko ya na dauke da cutar ba.
</doc>
<doc docid='dw_18022073' lang='hau' type='mono' source='https://www.dw.com/ha/ha/amirka-na-sa-ido-a-kasashe-da-ake-da-ebola/a-18022073' term='ebola'>
Masu aiko da rahotanni suka ce jakaddiyar za ta yi amfani da wannan ziyarar don tantance irin gibin da ake da shi a yakin da kasashen duniya ke yi da wannan annoba wadda ta yi sanadin rasuwar mutanen da dama.
Uwargida Samantha ta ce bayan kammala zaiyararta a Gini za kuma ta je Saliyo da Liberiya inda nan ma cutar ta yi ta'adin gaske don ganewa idonta, daga bisani kuma ta shaidawa shugaban Amirkan Barack Obama irin abinda ta gani don sanin matakin da zasu dauka tare da sauran kasashen duniya da suka daura damarar yaki da cutar.
Ebola dai inji Kungiyar Lafiya ta Duniya (WHO) ta yi sanadin rasuwar mutanen da suka tasamma dubu biyar yayin da wasu kimanin dubu goma yanzu haka ke dauke da ita kuma ake fargabar da dama daga cikin na iya rasuwa.
</doc>
<doc docid='dw_18021449' lang='hau' type='mono' source='https://www.dw.com/ha/ha/mauritaniya-ta-ɗauki-matakan-kariya-kan-ebola/a-18021449' term='ebola'>
Binciken dai ya fi ƙarfi musamman ma a birnin Kayes da ke a matsayin wata mahaɗar harkokin kasuwanci tsakanin ƙasashen biyu. A cewar Ahmedou Ould Jelvoune ministan kiwon lafiyar ƙasar ta Mauritaniya, tuni suka bayar da umarni a ko'ina na ɗaukan matakkan rigakafi ganin yadda ƙasar ke da iyaka mai tsawon aƙalla km 2.200 tsakanin ta da ƙasar ta Mali. Yarinyar dai 'yar shekara biyu da aka gano cutar ta Ebola a gareta a ƙasar ta Mali ta rasu, sai dai kuma hukumomin ƙasar sun samu tattara aƙalla mutane 50 da ake ganin sun yi mu'amula da ita ko kakarta, inda suke ƙarƙashin kulawar likitoci a halin yanzu.
Mawallafi: Salissou Boukari Edita : Abdourahamane Hassane
</doc>
<doc docid='dw_18020997' lang='hau' type='mono' source='https://www.dw.com/ha/ha/who-ta-ce-mutane-dubu-10-sun-kamu-da-ebola/a-18020997' term='ebola'>
Hukumar dai ta fidda waɗannan alƙaluman ne a wannan Asabar ɗin dai dai lokacin da ta bayyana cewar waɗanda cutar ta yi ajalinsu sun kai kusan dubu biyar kuma yawansu ka iya ƙ-aruwa. Wannan dai na zuwa ne dai dai lokacin da WHO ɗin ta ce ta fidda wani tsari da zai taimaka mata wajen gaggauta samar da magungunan rigakafin cutar ta Ebola.
Guda daga cikin manyan jami'an hukumar Marie-Paule Kieny ta ce nan da watan Disamba ake sa ran komai zai kankama dangane da wannan yunkuri da suke yi.
</doc>
