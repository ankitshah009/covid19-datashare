<doc docid='dw_52948305' lang='swa' type='mono' source='https://www.dw.com/sw/sw/corona-watu-zaidi-ya-600000-waambukizwa-duniani-kote/a-52948305', term='COVID'>
Marekani sasa inaongoza ulimwenguni kwa idadi ya watu walioambukizwa ambao ni zaidi ya 104,000. Kulingana na takwimu zilizotolewa na chuo kikuu cha John Hopkins watu zaidi ya 607,000 wameambukizwa na zaidi vifo 28,000 vimetokea kutokana na ugonjwa wa COVID- 19. Chuo hicho kimeelezea kwamba kuna kazi nyingi bado inayopaswa kufanywa kwa ajili ya kupunguza kuenea kwa virusi vya corona.
Kansela wa Ujerumani Angela Merkel, ambaye amejitenga nyumbani baada ya daktari wake kupimwa na kupatikana kuwa ameambukizwa virusi vya corona, amesema sio rahisi kuzuia kabisa maambukizi katika hatua hii, lakini ni jambo la lazima katika siku za usoni kuweza kudhibiti kasi ya maambukizi ya virusi hivyo. Virusi vya corona tayari vimesabaisha matatizo makubwa katika mifumo ya afya nchini Italia, Uhispania na Ufaransa.
Kansela wa Ujerumani Angela Merkel
Mkuu wa wafanyakazi katika ofisi ya Merkel, Helge Braun, amesema Ujerumani imechukua hatua ya kuyafunga maduka yasiyouza bidhaa zinazohitajika kwa maisha ya kila siku na kuweka marufuku ya mikusanyiko ya zaidi ya watu wawili na kwamba vizuizi hivyo havitaondolewa kabla ya tarehe 20, Aprili.
Wakati huo huo, ndege ya jeshi la Ujerumani leo Jumamosi imewasafirisha wagonjwa sita wanaougua ugonjwa wa COVID -19 kutoka mji wa kaskazini ya Italia wa Bergamo hadi mjini  Cologne, Ujerumani. Watu hao wamepelekwa katika hospitali mbali mbali nchini Ujerumani kwa ajili ya kupatiwa matibabu.
Mji wa Wuhan kulikoanzia mlipuko wa maambukizi ya corona ambako wanaishi takriban watu milioni 11 limeruhusu kuanza kufanyika shughuli za kila siku baada ya mji huio kuwekrewa marufuku na kulazimika kubakia majumbani kwa zaidi ya miezi miwili.
Na barani Ulaya wataalam wameelezea kwamba nchi kadhaa zitashuhudia ongezeko la watu wanaokufa kutokana na ugonjwa wa COVID -19 unaosababishwa na maambukizi ya virusi vya corona katika wiki zijazo. Italia na Uhispania zinakabiliwa na hali ngumu, maambukizi yanaongezeka kwa kasi na idadi ya watu wanaokufa pia inaongezeka kwa haraka kila uchao.
Vyanzo:/AP/ DW
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52944402' lang='swa' type='mono' source='https://www.dw.com/sw/sw/waziri-mkuu-wa-uingereza-aambukizwa-virusi-vya-corona/a-52944402', term='COVID'>
Kulingana na taarifa kutoka ofisi ya Waziri Mkuu wa Uingereza Boris Johnson, kiongozi huyo aligundulika kuugua virusi vya corona baada ya kuonyesha dalili za mwanzo za virusi hivyo ama homa kali na kikohozi. Taarifa hiyo inasema kwa sasa amejitenga lakini bado anaendelea kuiongoza Uingereza kupata majibu ya kukabiliana na janga la virusi hivyo
Akizungumza kupitia njia ya Video Johson amewataka raia wa Uingereza kuondoa wasiwasi akisema yuko katika hali nzuri ya kuendelea na majukumu yake.
"Nafanya kazi kutoka nyumbani najitenga, na hicho ndicho kitu muhimu cha kufanya. Lakini musiwe na shaka, nashukuru teknolojia maana naweza kuendelea kuwasiliana na kundi langu kuongoza jitihada za kitaifa za kupambana na janga hili la virusi vya Corona," alisema Johnson.
Wiki kadhaa zilizopita Boris Johnson aliye na miaka 55 aliapa kuendelea kusalimiana na watu kwa mikono licha tahadhari iliyotolewa ya kutofanya hivyo kama njia moja ya kuzuwia maambukizi zaidi. Waziri Mkuu huyo wa Uingereza amekuwa kiongozi wa kwanza wa taifa kubwa kuugua ugonjwa wa COVID 19 unaosababishwa na virusi vya Corona.
Idadi ya walioambukizwa yaongezeka mara dufu
Wagonjwa wa COVID 19 wahudumiwa katika hospitali mmoja nchini Italia
Kansela wa Ujerumani Angela Merkel amejitenga tangu daktari wake alipoambukizwa virusi hivyo lakini majibu ya vipimo vyake yameonyesha kuwa hajaambukizwa. Mapema wiki hii Mwanamfalme Charles wa Uingereza pia aliripotiwa kuambukizwa virusi vya Corona. Waziri wa Afya wa Uingereza Matt Hancock hata yeye amethibitishwa kuambukizwa virusi hiyvo hii leo.
Visa vya watu walioambukizwa virusi vya Corona vinaendelea kupanda. Uingereza ina maambukizi mapya yaliofikia 11,658 huku Marekani ikiipiku China na dunia nzima kwa kuwa na idadi kubwa ya watu walioambukizwa wanaofikia 85,755. Nchini uhispania wizara ya afya imeripoti vifo 769 ndani ya masaa 24.  Nchi hiyo imetangaza wafanyakazi wake wa afya 9,444 wameambukizwa virusi vya hivyo vya Corona.
Hali imeendelea kuwa mbaya katika mataifa mengine kama Urusi Indonesia na Afrika Kusini, wote wamepitisha idadi ya watu 1000 walioambukizwa.
Huku hayo yakiarifiwa India imeanzisha mpango wake mkubwa wa kuwalisha wafanyakazi wake baada ya marufuku ya kutotoka nje kusababisha raia wake bilioni 1.3 kukosa kwenda kazini. Wakati watu wakiendelea kuhimizwa kubakia nyumbani kama tahadhari ya kuzuwia kuenea kwa virusi  vya Corona, nchini Pakistan baadhi ya waumini wa kiislamu wamekiuka amri hiyo na kumiminika misikitini kuhudhuria sala ya Ijumaa.
Mataifa kama Saudi Arabia, Misri Uturuki na Indonesia wengi walitekeleza swala hiyo majumbani mwao.
Vyanzo: afp,ap
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52938268' lang='swa' type='mono' source='https://www.dw.com/sw/sw/visa-vya-maambukizi-ya-corona-vyaongezeka-afrika/a-52938268', term='COVID'>
Rais wa Afrika Kusini Cyril Ramaphosa mapema wiki hii alitangaza kusimamishwa kwa shughuli zote nchini humo, hatua iliyoshuhudia uchumi wa taifa hilo kubwa kiviwanda barani Afrika kwa kiasi kikubwa pia ukisimama.
Asubuhi ya leo, raia wameamka na kukutana na taarifa mbaya ya kifo kilichosababishwa na maradhi ya COVID-19, imesema wiyara ya afya kwenye taarifa yake na kuongeza kuwa visa vya maambukizi vimeongezeka na kupindukia 1,000, kutoka 927 siku ya Alhamisi.
Agizo la kusimamisha shughuli zote nchini Afrika Kusini litakalodumu kwa siku 21 limeanza kutekelezwa Alhamisi usiku na kuwataka watu kubaki ndani, na wanaweza kutoka nje kwa mambo ya lazima kama kununua vyakula ama dharura za kiafya.
Watu wengi Afrika Kusini wamepuuza marufuku ya kutoka nje na wameshuhudiwa wakifanya manunuzi.
Kinshasa kuanza vizuwizi Jumamosi
Huko Kinshasa, mji mkuu wa Jamhuri ya Kidemokrasia ya Congo pia hatua kama hiyo inaanza kutekezwa siku ya Jumamosi na kudumu kwa siku nne katika harakati za kukabiliana na kusambaa kwa virusi vya corona.
Kulingana na Gavana Gentiny Ngobila, jiji hilo litasitisha shughuli zake kwa siku hizo nne na kufuatiwa na siku mbili za kuruhusu raia kufanya manunuzi na baadaye kufuatiwa na siku nyingine nne za kusitisha tena shughuli, katika mzunguko utakoendelea kwa kipindi cha wiki tatu.
Hata hivyo, hatua hii inachukuliwa katika wakati ambapo kuna hali ngumu ya upatikanaji wa maji na watumishi wengi hawajalipwa mishahara. Tayari watu watano wamefariki kutokana na COVID-19, kati ya wagonjwa 54 walioambukizwa.
Kifo cha kwanza Kenya
Serikali ya Kenya imetangaza kifo cha kwanza kilichosababishwa na ugonjwa wa COVID-19, wakati taifa hili hapo jana likithibitisha visa 31. Mgonjwa aliyekufa ni raia wa Kenya mwenye umri wa miaka 66, na alisafiri hivi karibuni akitokea Afrika Kusini.
Mfanyakazi wa afya akipulizia vyuma vya barabarani ili kuzuwia kuenea kwa virusi vya corona.
Tayari mamlaka zimekwishatangaza zuio la watu kutembea kuanzia majira ya saa 11 za jioni hadi saa 11 alfajiri, agizo linaloanza kutekelezwa Ijumaa jioni.
Uganda nayo imeripoti visa vipya vinne, wakati jiji la Kampala likiendelea kushuhudia utulivu, baada ya vipigo vya polisi dhidi ya raia wanaokiuka maagizo ambavyo hata hivyo vimekosolewa vikali na watetezi wa haki za binaadamu na serikali yenyewe.
Burkina Faso, ambayo wiki iliyopita ilirekodi kifo cha kwanza katika ukanda wa kusini mwa jangwa la Sahara imetangaza kwamba miji minane, ikiwa ni pamoja na mji mkuu Ouagadougou, huenda ikasimamisha shughuli zake kuanzia Ijumaa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52937587' lang='swa' type='mono' source='https://www.dw.com/sw/sw/china-na-marekani-zaungana-kupambana-na-virusi-vya-corona/a-52937587' term='COVID'>
Rais Xi Jinping wa China pia ameitolea wito Marekani kuimarisha uhusiano wa nchi hizo mbili hasaa baada ya kutupiana maneno katika wiki za hivi karibuni kufuatia virusi hivyo. Kulingana na shirika la habari la China,  Xi alimuambia Trump kupitia njia ya simu kwamba anatumai Marekani itachukua hatua madhubuti za kuimarisha uhusiano huo.
Xi pia ametoa wito kwa mataifa hayo mawili kufanya kazi pamoja kukabiliana na virusi vya Corona vinavyosababisha ugonjwa wa COVID 19.  Katika kuonesha mafanikio ya mazungumzo hayo rais Trump aliandika katika mtandao wake wa twitter kuwa walikuwa na mazungumzo ya kufana na Xi na kwamba viongozi wote wawili wamelijadili kwa kirefu janga la Corona.
Trump ameendelea kusema kuwa China imepitia mengi na inavielewa vyema virusi hivyo, na anaheshimu hatua ya nchi hizo mbili kufanya kazi pamoja kukabiliana na virusi vya Corona.
Trump pamoja na waziri wake wa mambo ya nje Mike Pompeo waliikasirisha China mwezi huu kwa kuvielezea virusi vya Corona kama "virusi vya China” wakati wakizungumzia mripuko wa virusi hivyo vilivyogundulika kwa mara ya kwanza mjini Wuhan nchini China mwezi Desemba mwaka jana.
Marekani kwa sasa ina idadi kubwa ya maambukizi ya ugonjwa wa COVID 19 kuliko nchi nyengine yoyote duniani huku kukiwa na idadi kubwa zaidi ya watu waliokosa ajira wakati janga la virusi vinavyosababisha ugonjwa huo likiendelea kuitafuna dunia.
Virusi vya Corona vinaendelea pia kuuvuruga uchumi wa dunia
Mifumo ya afya katika mataifa yaliyoendelea inaendelea kulemewa huku ikikadiriwa kuwa watu milioni 1.8 duniani huenda wakafariki mwaka huu kutokana na virusi hivyo. China ambayo awali ilionekana kujaribu angalau kuvidhibiti virusi hivyo hii leo imeripoti maambukizi 65 mapya hali inayoonesha  ugumu wa kuvidhibiti virusi hivi .
Zaidi ya watu 530,000 wameambukizwa virusi vya Corona duniani. Uhispania, Ufaransa, Italia na Marekani zinabakia kuwa nchi zilizoathirika zaidi na virusi hivyo.
Sio tu athari za kiafya zinazoshuhudiwa kutokana na janga hili lakini pia athari za kiuchumi nazo zinaonekana kuanza kuiyumbisha dunia. Viongozi wa Umoja wa Ulaya hapo jana, waliwaambiwa mawaziri wa wa fedha kuwa wana wiki mbili za kufikia mpango wa kuufufua uchumi uliodhoofishwa na mgogoro wa virusi vya Corona.
Katika mkutano uliodumu saa sita kupitia njia ya video, viongozi wa nchi wanachana 27 wa Umoja huo walishindwa kupata hatua ya pamoja ya kukabiliana na virusi hivyo.
Mataifa tisa ikiwemo Italia na Uhispania  walipendekeza kutolewa msaada waliouita "dhama ya Corona” utakaowawezesha kukopa ili kuokoa uchumi wa mataifa yao, lakini wito huo ulikataliwa na mataifa tajiri katika umoja huo ikiwemo Ujerumani.
Vyanzo: dpa, ap, reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52934228' lang='swa' type='mono' source='https://www.dw.com/sw/sw/viongozi-wa-ulimwengu-waapa-kupambana-na-covid-19/a-52934228' term='COVID'>
Marekani imechukua jina baya la kuwa nchi yenye maambukizi mengi Zaidi ya virusi vya corona na kuripoti kuongezeka kwa rekodi ya ukosefu wa ajira, wakati viongozi wa ulimwengu wakiahidi dola trilioni 5 ili kuepusha kuporoka kwa uchumi wa dunia.
Zaidi ya watu 500,000 kote duniani sasa wameambukizwa virusi vipya vya corona, na kuilemea mifumo ya huduma ya afya hata katika mataifa tajiri na kusababisha msururu wa hatua za serikali kuwafungia raia majumbani mwao ambazo zimevuruga maisha ya mabilioni ya watu.
Waziri mkuu Shinzo Abe akishiriki mkutano wa G20
Nchini Marekani, Zaidi ya watu 82,000 wamethibitishwa kuambukizwa vurusi vya ugonjwa wa COVID-19, na kuipiku Italia, ambayo imeripoti vifo vingi Zaidi, na China, ambako virusi hivyo vilianzia mwezi Desemba mwaka jana katika jiji la Wuhan.
Huku hofu ikiendelea kuongezeka kuhusu mdororo wa kiuchumi ulimwenguni, viongozi kutoka kundi la nchi 20 zenye nguvu za kiuchumi la G20 walifanya mkutano wa dharura kwa njia ya video jana, wakiahidi kushirikiana katika kupambana na mripuko huo – pamoja na kutoa msaada mkubwa wa kifedha.
Viongozi hao wamesema katika taarifa kuwa "virusi hivyo havijali mipaka,” na kuahidi kutoa Zaidi ya Trilioni 5 katika uchumi wa ulimwengu, kama sehemu ya seraya kifedha, hatua za kiuchumi, na miradi ya dhamana ili kupambana na athari za kijamii, kiuchumi, na kifedha za janga hilo.
Mkuu wa WHO Ghebreyesus asema ulimwengu uko vitani
Aidha waliahidi msaada mkubwa kwa mataifa yanayoendelea, ambako virusi vya corona huenda vikasambaa baada ya kuvuruga China na kisha Ulaya.
Katika mkutano wa jana, Katibu Mkuu wa Umoja wa Mataifa Antonio Guterres aliwaambia viongozi wa G20 kuwa "tupo katika vita na kirusi, na hatuonekani kushinda vita hivyo” licha ya hatua kubwa zinazochukuliwa na nchi mbalimbali kuifunga mipaka yake, kufunga biashara na kuamuru Zaidi ya robo ya watu duniani kubakia majumbani mwao. "Lazima tuwasaidie walio katika hatari kubwa. mamilioni kwa mamilioni ya watu ambao hawana uwezo wa kujilinda. hili ni suala la mshikamano wa kibinaadamu." Amesema Guterres.
Mkuerugenzi mkuu wa WHO Tedros Ghebreyesus aliwaambia viongozi wa G20 kuwa "tupo vitani na kirusi ambacho kinatishia kutuangusha – kama tutakiruhusu kufanya hivyo” ujumbe wetu kwa nchi zote ni wazi: Tii onyo hili sasa, uunge mkono mpango huu kisiasa na kiuchumi leo, na tutaweza kuokoa maisha na kupunguza kuenea kwa janga hili. historia itatuhukumu kwa namna tulivyozishughulikia jamii maskini kabisa katika wakati wao mgumu kabisa.
Saudi Arabia inashikilia urais wa G20 mwaka huu
Saudi Arabia, ambayo inashikilia urais wa G20 mwaka huu, iliufungua mkutano kwa ombi la dharura kutoka kwa Mfalme Salman kwa mataifa yenye nguvu Zaidi duniani kufadhili utafiti na utengengenezaji wa chanjo dhidi ya kirusi hicho.
Miongoni mwa viongozi walioshiriki mkutano huo ni Boris Johnson wa Uingereza, Justin Trudeau wa Canada, Narendra Modi wa India, Vladmir Putin wa Urusi, Shinzo Abe wa Japan na Donald Trump wa Marekani. Mkutano huo pia uliwajumuisha Rais wa China Xi Jinping na Kansela wa Ujerumani Angela Merkel, ambaye alishiriki akiwa nyumbani kwake mjini Berlin ambako yuko katika karantini baada ya daktari aliyempa chanjo ya nimonia kupatikana na virusi vya corona. Aidha mkutano huo wa kilele pia uliwashirikisha viongozi wa Benki ya Dunia, shirika la Fedha la Kimataifa – IMF na Shirika la Kazi la Kimataifa - ILO
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52931698' lang='swa' type='mono' source='https://www.dw.com/sw/sw/mshikamano-wa-ulaya-watakiwa-kupambana-na-virusi-vya-corona/a-52931698' term='COVID'>
Mamilioni ya raia wa Umoja wa Ulaya wanaendelea kuishi chini ya vizuzi vilivyowekwa na serikali zao, kama tahadhari ya kuzuwia kuenea kwa virusi vya Corona  vilivyowauwa zaidi ya wakaazi 10,000 wa Umoja huo, hasa nchini Italia, Ufaransa na Uhispania.
Hivi karibuni nchi wanachama wa Umoja huo zimekuwa zikichukua hatua za kufunga mipaka yake, kuzuwia kusafirisha madawa na kutumia fedha nyingi bila ya kuzingatia kanuni za umoja wa Ulaya.
Akizungumza mbele ya bunge la Ulaya rais wa halmashauri kuu ya Umoja huo Ursula Von der Leyen  amesema wakati Ulaya ilipohitajika kusaidiana kila nchi iliangalia masilahi yake binafasi.
Ursula ambaye ni waziri wa zamani wa ulinzi wa Ujerumani amesema kwa sasa anajaribu kuunda mpango wa pamoja wa kukabiliana na virusi vya Corona na viongozi wataujadili mpango huo kupitia mkutano utakaofanyika pia kwa njia ya video.
Mfalme Salman asema janga la Corona linauathiri uchumi wa dunia
Huku hayo yakiarifiwa mfalme Salman wa Saudi Arabia amewahimiza viongozi wa nchi zilizoendelea kiviwanda na zinazoinukia kwa kasi kiuchumi G20 kuchukua hatua za pamoja  kukabiliaana na janga hilo la kidunia na pia kuwataka kutoa msaada kwa mataifa yanayoendelea.
Akiufungua mkutano wa G20 ulifanyika pia kwa njia ya Vidio, Salman amesema janga hilo la Corona linauathiri uchumi wa dunia, masoko ya fedha pamoja na biashara huku akitoa wito wa dunia nzima kuungana pamoja kukabiliana na virusi hivyo. Haya yanajiri wakati virusi hivyo vikiendelea kusambaa kwa kasi duniani.
Nchi tajiri kama Marekani zimetangaza mipango ya mabilioni ya dola ya kuupiga jeki uchumi, lakini bado hakuna hatua zozote za pamoja zilizotangazwa na kundi la G20, ambazo zimekuwa zikikosolewa kwa kujivuta katika kutafuta suluhisho
Haya yanajiri wakati virusi hivyo vikiendelea kusambaa kwa kasi duniani. Uhispania imerekodi leo ongezeko la vifo vitokanavyo na virusi vya Corona baada ya siku 12 ya wakaazi wake kushauriwa kukaa ndani. Hii leo mchana maambukizi mapya yalifikia 8,500 na kufikisha idadi jumla kupindukia watu elfu 56 walioambukizwa huku vifo vikipindukia 4000.
Marekani nayo inaendelea kulemewa kufuatia watu milioni 3.3 kuomba msaada wa serikali kufuati wengi wao kukosa kwenda kazini kufutia mripuko wa virusi vya Corona: Wizara ya kazi nchini humo imesema hiki ni kiwango cha juu zaidi kuwahi kurekodiwa cha watu wanaoomba msaada wa serikali tangu mwaka 1982 ambayo idadi ya walioomba msaada huo ilifikia watu 695,000
Virusi vya Corona bado vinaendelea kuihangaisha dunia huku watu zaidi ya laki mbili wakipoteza maisha na wengine 471,000 wakiambukizwa virusi hivyo.
Vyanzo: dpa, reuters,afp,ap
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52922944' lang='swa' type='mono' source='https://www.dw.com/sw/sw/viongozi-wa-g20-wakutana-kutafuta-njia-ya-kukabiliana-na-corona/a-52922944' term='COVID'>
Mawaziri wa fedha wa G20 na magavana wa benki kuu walikubaliana wiki hii kuanzisha mpango wa dharura wa kushughulikia mripuko wa virusi hivyo vya Corona ambapo shirika la fedha la kimataifa IMF limesema mripuko huo huenda ukaathiri ukuaji wa kiuchumi duniani, lakini halikutoa habari zaidi juu ya hilo.
Katika mkutano wa leo Mkuu wa shirika la afya ulimwenguni Tedros Adhanom Ghebreyesus anatarajiwa kuwahutubia viongozi hao wa G20 hii leo kuomba msaada wa kifedha na vifaa vya kujilinda na virusi vya Corona kwa wataalamu wa afya kutokana na ukosefu wa vifaa hivyo duniani.
Akizungumza mjini Geneva hapo jana Ghebreyesus aliuambia mkutano wa waandishi habari kuwa viongozi wana jukumu kubwa la kufanya la kibinaadamu na hasa kwa mataifa yaliyoendelea kiviwanda na yanayostawi kwa kasi kiuchumi G20, huku akitaka mataifa zaidi kuendelea kuchukua tahadhari za kuzuwiya maambukizi ya virusi vya Corona.
Marekani inatarajia kupitisha msuada wa msaada dola trilioni 2.2 kwa ajili ya kuuokoa uchumi wake
Wabunge wa Baraza la senate nchini Marekani
Nchini Marekani baraza la senate kwa pamoja huenda likapitisha siku ya Ijumaa msuada wa msaada wa dola trilioni 2.2 kwa ajili ya kuuokoa uchumi wake. Fedha hizo zitaelekezwa kwa makampuni makubwa ya kibiashara, wafanyakazi na mifumo ya afya. Hiki ni kitita kikubwa zaidi cha fedha kuwahi kutolewa katika kuuokoa uchumi katika historia ya Marekani.
Idadi ya waliofariki nchini Marekani pekee imepanda na kufikia watu 1,041 huku takriban watu wengine 70,000 wakiambukizwa.
Duniani kote zaidi ya watu bilioni tatu wanaishi chini ya vizuizi vilivyotangazwa na serikali zao katika kukabiliana na viruisi vya Corona. Lakini Umoja wa Mataifa umeonya leo kuwa hatua hiyo inatishia hali ya ubinaadamu. Katibu Mkuu wa Umoja huo Antonio Guterres amesema ugonjwa wa COVID 19 unatishia ubinaadamu lakini ni lazima binaadamu wapambane katika kukabiliana nao.
Huku idadi ya vifo duniani ikifikia elfu 21 Uhispania imeungana na Italia kwa kuona idadi ya waathirika ikizidi kuongezeka na kuipiku ile ya China ambako ndio chimbuko la mripuko huo miezi mitatu iliyopita.
Huku kila serikali ikiendelea kuchukua hatua ya kuzuwia kueneo kwa virusi vya Corona Ujerumani imepanga kuwaweka karantini kwa siku 14 abiria watakaoingia kwa ndege kutoka nchi nje ya bara la Ulaya kupunguza maambukizi ya virusi hivyo nchini mwake.
Vyanzo: Reuters, afp, ap
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52923147' lang='swa' type='mono' source='https://www.dw.com/sw/sw/kampala-yageuka-mji-uliotelekezwa/a-52923147' term='COVID'>
Polisi wameshuhudiwa wakikabiliana na watu waliojaribu kukiuka agizo hilo hasa waendeshaji pikipiki maarufu kama bodaboda.
Aidha ni wale tu wanaouza bidhaa za chakula ndio watabaki wakiendesha shughuli zao sokoni. Hii ni kufuatia kugunduliwa kwa visa vingine 5 vya ugonjwa wa COVID-19 sehemu mbalimbali za nchi.
"Si mzaha tena… maisha yamezidi kuwa magumu kwa watu wanaotafuta riziki ya kila siku Uganda." Miongoni mwa hao ni waendeshaji pikipiki za abiria maarufu kama bodaboda, wachuuzi masokoni na wabebaji mbao hawatakuwa na mizigo ya kubeba.
Akitoa ilani ya kusimamisha kwa muda wa siku 14 kwa usafiri wa umma, rais Museveni amefafanua kuwa lengo ni kupunguza mikusanyiko ya watu na pia kupunguza kasi ya kusambaa kwa ugonjwa wa COVID-19.
Hadi sasa watu waliotangazwa kuugua ugonjwa huo ni 14 nchini Uganda akiwemo mtoto mchanga ambaye babake alifanya safari fupi mjini Kisumu Kenya hivi karibuni. Bwana huyo anasakwa akisemekana kuwa mjini Kampala.
Usafiri wa umma nchini Uganda umesimamishwa kwa muda wa siku 14 ili kupambana na kasi inayoongezeka ya kuenea kwa virusi vya corona.
Aidha mtu wa kwanza kugunduliwa kuwa na COVID-19 kaskazini mwa Uganda ni mfanyabiashara ambaye hajawahi kuondoka nchini.
Wananchi walaumu rushwa uwanja wa ndege kwa kuenea maambukizi
Kile ambacho watu wanaelezea kuwa chanzo cha ugonjwa huo kuenea ni mienendo ya ufisadi kwenye uwanja wa ndege na pia hatua ya watu mashuhuri kuwapokea jamaa zao waliotoka ng'ambo na kutofuata maagizo ya karantini.
Kulingana na agizo lililotolewa kuhusu usafiri, magari binafsi yataruhusiwa tu kuwa na watu watatu ikiwemo dereva huku yale yote ya serikali yataegeshwa kwenye makao makuu ya utawala wa wilaya yatumiwe na makundi ya wafanyakazi wa afya kuitikia kwa haraka visa vitakavyoripotiwa vya ugonjwa huo.
Ijapokuwa masoko yatabaki wazi, ni wale tu wanaouza bidhaa za chakula ndio watakaobaki wakiendesha shughuli zao.
Watu wamehangaika kufika mjini kutokana na ukosefu wa magari ya abiria. Baadhi waliosikia tangazo hilo Jumatano jioni, waliamua kulala katika nyumba za wageni mjini. Baisikeli itakuwa chombo muhimu kwa wale wanaotaka kuja mjini kuendesha shughuli zao.
Mwandishi: Lubega Emmanuel
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52922966' lang='swa' type='mono' source='https://www.dw.com/sw/sw/afrika-kusini-yajiandaa-kwa-siku-21-za-vizuwizi/a-52922966' term='COVID'>
Afrika Kusini ambalo ndilo taifa lenye visa vingi vya maambukizi ya corona barani Afrika imetangaza hatua kali kuelekea Ijumaa, siku ambayo nchi hiyo itaanza kutekeleza marufuku ya matembezi na kuwalazimisha watu kusalia nyumbani.
Waziri anayeshughulia idara ya polisi nchini humo amesema wakati wa kipindi cha wiki tatu raia wa Afrika kusini  watazuiwa kufanya mazoezi mbali na maakazi yao, kutembeza wanyama na amewataka wa Afrika Kusini kuepuka kunywa pombe ndani ya muda huo.
Wanajeshi na polisi wa nchi hiyo ndiyo wamepewa jukumu la kusimamaia marufuku ya watu kutembea na maeneo yote ya kuingia Afrika Kusini ikiwemo mipaka ya ardhini, bandari na viwanja vya ndege vimefungwa.
Rais Cyril Ramaphosa ametangaza siku 21 za kukaa ndani nchini Afrika Kusini, kuzuwia kuenea kwa virusi vya Corona.
Hapo jana waziri wa afya wa Afrika Kusini Zweli Mkhize alisema visa vya maambukizi nchini humo vimefikia 709 na kuongeza wanatarajia idadi hiyo kupanda jambo lililomlazimisha kutoa wito kwa raia wa nchi hiyo kuwasidia maafisa wa afya kupambana na ugonjwa wa COVID-19 kwa kusalia majumbani.
Katika taifa jirani la Lesotho, serikali imetangaza kuzifunga shughuli zote nchini humo kwa muda wa siku 21 kuanzia siku ya Jumamosi na itaruhusu huduma muhimu pekee kama afya, ulinzi, maduka ya chakula na benki kuendelea na kazi.
Kulingana na shirika la afya la Umoja wa Mataifa bara la Afrika lina zaidi ya visa 2,000 vya virusi vya Coorna na idadi ya waliokufa kutokana na janga hilo imepindukia watu 50.
Nchini Kenya na Uganda marais Uhuru Kenyata na Yoweri Museveni wametangaza hatua pana ikiwemo kuzuia matembezi, marufuku kadhaa katika matumizi ya magari ya umma na kuzifunga shughuli za kawaida kama mikahawa ya chakula na vilabu vya pombe.
Maduka yamekauka wakati watu wakifanya manunuzi ya pupa kujiandaa na vizuwizi vinavyoanza Ijumaa, Machi 27, 2020.
Wizara ya Afya nchini Ghana imetangaza vifo vya wagonjwa wawili zaidi siku ya Jumatano huku taifa hilo la Afrika Magharibi likitangaza ongezeko la wagonjwa wapya 15 na kufanya idadi ya walio na maambukizi ya virusi vya Coorna kufikia 68.
Nchini Libya, serikali inayoungwa mkono na Umoja wa Mataifa imeripoti kisa cha kwanza cha mgonjwa wa Coorna ambaye ni mwanaume mwenye miaka 73 aliyeingia nchini Libya akitokea Tunisia baada ya kuyatembelea maeneo matakatifu  nchini Saudi Arabia.
Taifa lingine la Afrika Mgaharibi la Mali nalo lilitangaza wagonjwa wa kwanza wawili ambao ni raia wa nchi hiyo waliorejea nyumbani wakitokea Ufaransa.
Katika hatua nyingine, madaktari na wauguzi nchini Zimbabwe wameingia kwenye mgomo jana Jumatano wakisema hawana mawazo maalum ya kuwakingia dhidi ya virusi vya Corona wanapowahudhumia wale wanaoshukiwa kuambukizwa.
Taifa hilo linakabiliwa na maamndalizi duni ya kukabiliana na ugonjwa wa COVID-19 na tayari limerikodi visa vitatu vya ugonjwa huo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52915134' lang='swa' type='mono' source='https://www.dw.com/sw/sw/majaribio-ya-kwanza-ya-chanjo-ya-covid-19-njiani/a-52915134' term='COVID'>
Kampuni hiyo inamilikiwa kwa sehemu kubwa na tajiri Dietmar Hopp na hivi karibuni imetoa matumaini kuwa chanjo ya virusi vya Corona inaweza kupatikana kufikia majira ya mapukutiko mwaka 2020 ikiwa kila mpango utakwenda kama ulivyo. Kwa hiyo kimsingi matarajio ya chanjo mpya ni kati ya mwezi Septemba hadi Disemba mwaka huu,
Lakini hadi sasa ni hatua kiasi gani imepigwa kuelekea kupatikana chanjo hiyo.
Mkemia Friedrich von Bohlen ambaye ni mjumbe wa bodi ya kampuni ya CureVac amesema kampuni hiyo mbali ya kuwekeza nguvu kutafuta chanjo, wanafanya pia tafiti ya tiba dhidi ya ugonjwa wa COVID-19.
Kimsingi chanjo ni njia pekee ya kuwalinda watu dhidi ya maambukizi lakini kwa wale waliokwisha ambukizwa tayari wanahitaji tiba ambayo kwa bahati mbaya hadi sasa haipo.
Kampuni ya teknolojia ya kibayolojia ya CureVac iko katika harakati za kutengeneza chanjo ya ugonjwawa Covid-19.
Licha ya kuwa wanasayansi wanafahamu kuwa ugonjwa wa COVID-19 unaweza kusababisha homa kali ya mapafu, wataalamu bado hawajafanikiwa kwa uhakika kupata dawa itakayopunguza uvimbe kwenye mapafu.
Kwa hiyo ni muhimu kutanabaisha kuwa wakati wanasayansi wanatafuta chanjo dhidi ya virusi vya corona wanawajibika pia kutafuta tiba ya kuwaokoa maelfu ya watu wanaokumbwa na ugonjwa wa COVID-19.
Kulingana na Bohlen utafutaji wa chanjo bado ni kipaumbele na kuna mafanikio kadhaa yamekwishapatikana na hivi karibuni wataanza kufanya majaribio ya sampuli kadhaa za chanjo kwenye maabara.
Kwa msaada wa teknolojia ya kisasa, wataalumu wanalenga kutumia sehemu ya kiinitete cha seli ya binadamu kama chanzo cha taarifa muhimu katika kutengeneza chanjo dhidi ya virusi vya Corona ambavyo hushambulia seli za mwili wa aliyeambukizwa.
Watu wengi hasa barani Ulaya taarifa za maendeleo hayo ni muhimu, kanuni za kuwalazimisha watu kujitenga na kuzuia mikusanyiko kutokana na wasiwasi wa kusambaa virusi vya Corona zimeanza kuwachosha wakaazi wa bara hilo hususan katika wakati ambapo msimu wa majira ya kiangazi unakaribia.
Lakini wataalumu wametahadharisha bado ni mapema mno kushusha pumzi. Suala la kutafuta chanjo au tiba linajumuisha masuala chungu nzima ambayo wakati mwingine ni ngumu kutabiri jinsi yatakavyokwenda.
Baada ya kutengeneza na kufanyiwa majaribio ya maabara chanjo na tiba zinapaswa kufanyiwa majaribio kwenye miili ya watu na kuthibitisha uwezo wake wa kufanya kazi na tathmini nyingine nyingi ambazo wadhbiti wa ubora wanapaswa kuzingatia.
Kadhalika pindi zikipatikana zitahitaji ithabiti ya kuanza uzalishaji wake kwa wingi na kusambazwa ili zianze kutumika kwa wenye uhitaji. Ndiyo maana pamoja na matumini ya kuanza majaribio wataalumu wengi wanaweka muda wa hadi mwaka mmoja kabla chanjo kamili dhidi ya Corona kuanza kutumika kote ulimwenguni.
Mtafiti msaidizi Yi Kuo kutoka kampuni ya utafiti wa dawa ya Arcturus Therapeutics, akifanya utafiti wa chanjo ya Covid-19 katika maabara mjini san Diego, Clifornia, Marekani, Machi 17, 2020.
Janga la Corona na juhudi za kutafuta kinga na matibabu yake limezusha mjadala mpya barani Ulaya na bila shaka kote ulimwengu. Biyoteknolojia na kampuni zinazotumia muda mwingi kusaka suluhu ya janga hilo siyo mashuhuri sana mbele ya umma au machoni mwa wanasiasa na watunga sera.
Ingawa wanasayansi wa nchini Ujerumani kama mkemia Bohlen wanaridhishwa na mchango wa serikali katika kufadhili tafiti za msingi za tiba ya umma, wengi bado wana fikra kuwa serikali barani Ulaya zinapaswa kutoa msukumo zaidi kwenye kuzipiga jeki kampuni binafsi zinazofanya utafiti.
Tafiti na gunduzi yingi zinashindwa kufikia matokeo ya maana kwa sababu watu binafsi hawana mitaji ya kutosha kuendeleza kile walichogundua.
Mifumo ya tiba mamboleo inayotegemea sana teknolojia ni tofauti na tiba zilizozoeleka. Hivi sasa ugunduzi wa magonjwa na matibabu unaweza kufanyika kwa kutumia mbinu tofauti za kimaabara zilizochochewa na ubunifu na wanasayansi wa Ujerumani wanadhani taifa hilo halifanyi vya kutosha kusaidia mchakato huo.
Mlipuko wa virusi vya Corona umefichua hilo kwa uwazi kabisa.
Bohlen amesema Ujerumani inapaswa kuhakikisha kampuni zinazobuni na kutumia teknolojia ya kisasa kutafuta majibu ya matatizo ya kiafya zinaundwa au kuwa na makao yake nchini humo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52903710' lang='swa' type='mono' source='https://www.dw.com/sw/sw/covid-19-wazee-uhispania-watekelezwa-vituoni/a-52903710' term='COVID'>
Hayo yanatokea wakati Uhispania imebadili uwanja wa mchezo wa kuteleza kwenye barafu kuwa eneo la muda la kuhifadhi maiti kukabiliana na wimbi la vifo vinavyotokana na virusi vya Corona.  Taarifa kuhusu kugunduliwa wazee waliotelekezwa na wengine kupoteza maisha zimepatikana wakati wanajeshi walipokuwa wakiendelea na kazi ya kupuliza dawa kwenye nyumba nchini Uhispania.
Vifo kadhaa kutokana na ugonjwa wa COVID-19 vimerikodiwa kwenye makaazi ya wazee chungu nzima yaliyomo nchini Uhispania.
"Tutakuwa wakali na tusiotabirika tunaposhughulikia jinsi wazee wanavyotendewa kwenye makaazi haya" amesema waziri wa ulinzi wa Uhispania Margarita Robles wakati wa mahojiano na kituo binafsi cha televisheni cha Telecinco.
Ameongeza kuwa jeshi wakati wa utekelezaji majukumu waliyopewa wamewakuta baadhi ya wazee wakiwa wametelekezwa na wengine wakiwa wamekufa kwenye vitanda vyao. Uchunguzi tayari umeanzishwa kuhusiana na kadhia hiyo.
Wfanyakazi wa afya wakiandaa mazingira ya kuwasili kwa wagonjwa katika hospitali ya muda iliyotengenezwa kwa ajili ya wagonjwa wa covid-19. Wazee wengi zaidi ndiyo wamekuwa wahanga wa janga hilo.
Wakati hayo yanajiri, vifo vilivyotokana na virusi vya Corona nchini Uhispani vimepanda kwa kasi na kufikia watu 2,182 siku ya Jumatatu baada ya watu 462 kufariki dunia katika muda wa saa 24.
Taarifa hizo ni kulingana na takwimu za wizara ya afya nchini humo.
Wakati huo huo, uwanja wa ndani wa mchezo wa kuteleza kwenye barafu uitwao Palacio de Hielo uliopo kati kati ya mji mkuu Madrid umegeuzwa kuwa chumba cha muda cha kuhifadhi maiti.
Serikali ya jimbo uliko mji wa Madrid imesema uwanja huo utaanza kutumika ndani ya uda mfupi unaokuja.
"Hii ni hatua ya muda na isiyo ya kawaida inayolenga kupunguza maumivu kwa wanafamilia wa wahanga na hali ambayo hospitali ya mjini Madrid inakabiliana nayo" imesema sehemu ya taarifa ya serikali ya jimbo.
Hapo kabla msemaji wa ofisi ya mji amesema makaburi 14 yaliyopo mjini Madrid yatasitisha kupokea miili ya watu kwa sababu wafanyakazi wake hawana vifaa vya kujikinga na maambukizi ya Corona.
Uhispania ni nchi ya tatu kwa kuwa na idadi kubwa ya vifo vya covid-19, baada ya Italia na China.
Hatua iliyochukuliwa ni kubadili ukumbi wa mikutano ulio karibu kuwa hospital ya kuwatibu wagonjwa wa virusi vya Corona yenye uwezo wa kuchukua vitanda 5,500.
Wazee ndiyo kundi lililo kwenye hatari zaidi kwenye mlipuko wa janga la Corona linalotishia ulimwengu na maafisa kote duniani wametoa wito wa kuchukulia hatua kali kuwalinda.
Waziri wa Afya wa Uhispania Salvador Illa amewaambia waandishi habari kuwa makaazi ya wazee ni "kipaumbele cha ksingi cha serikali"
Illa ameongeza kusema "Tutaongeza ufuatiliaji mpana wa vituo hivyo"
Chini ya miongozo ya kupambana na virusi vya Corona, wafanyakazi wa afya wanatakiwa kuiacha miili ya watu walioshukiwa kufa kwa ugonjwa wa COVID-19 hadi pale daktari atakapowasili. Lakini kutokana na wimbi la vifo vinavyoendelea muda wa kusubiri unaweza kuwa mrefu zaidi.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52899124' lang='swa' type='mono' source='https://www.dw.com/sw/sw/ulaya-yaongoza-kwa-mambukizi-ya-covid-19/a-52899124' term='COVID'>
Taasisi hiyo imesema jumla ya watu 114 wamefariki dunia, ikiwa ni ongezako la vifo 38 kutoka 86 vilivyochapishwa hapo jana. Nchini Uingereza, waziri mkuu Boris Johnson ameagiza kusitishwa kwa shughuli zote zisizo na umuhimu kwa wiki tatu pamoja na maduka, lakini pia amezuia mikusanyiko ya zaidi ya watu wawili.
Tangazo hilo linakuja baada ya makundi ya watu kuonekana kutojali na kuendelea na shughuli zao kama kawaida, mwishoni mwa wiki kwenye bustani za wazi kutokana na hali nzuri ya hewa ya majira ya machipuko, katika wakati ambapo kumeripotiwa vifo 335 vilivosababishwa na COVID-19.
Mkurugenzi Mkuu wa shirika la afya Duniani WHO, Dr. Tedros Adhanom Gebreyesus ametangaza Jumatatu kuwa janga la Covid-19 linasambaa kwa kasi, wakati ambapo idadi ya vifo vilivyotokana maradhi hayo vikipindukia watu 15,000.
Wakati akisifu juhudi za utafiti na maendeleo katika kutafuta tiba ya ugonjwa huo. Dr. Tedros alibainisha wazi kuwa kwa sasa hakuna tiba iliyothibitishwa kuwa na ufanisi dhidi ya ugonjwa huo, na kutoa tahadhari kwa wale wanaotumia dawa zisizofanyiwa majaribio, akisema bila ushahidi sahihi, wanaweza kusababisha matumaini ya uongo na madhara zaidi kuliko mazuri.
Moja ya maeneo yanayotumika kuwatibu wagonjwa wa Covid-19 katika hospitali ya Campo dell'ANA, eneo la Fair, Bergamo, Italia, Machi 23, 2020.
India yaongeza majimbo ya karantini
Nchini India, Waziri mkuu Narendra Modi ameongeza idadi ya majimbo ambayo yatasimamisha shughuli nchini humo hii leo, ambayo yanakaliwa na wakazi takriban bilioni moja. Hatua hiyo inakuja wakati waziri mkuu huyo akitarajiwa kulihutubia taifa kuhusu mripuko wa virusi vya corona.
Mamlaka zimeongeza majimbo hayo kutoka 32 hadi 36 pamoja na majimbo yanayotawaliwa na serikali ya shirikisho. Baadhi ya majimbo hayo makubwa ni Uttarr Pradesh, Madhya Pradesh na Odsiha na yamekuwa yakitekeleza hatua hiyo lakini sehemu, ikimaanisha baadhi ya maeneo.
Watu 482 wameambukizwa maradhi ya COVID.19 nchini humo. Kumeripotiwa maambukizi ya virusi vya corona sasa yamepindukia 361,500 katika mataifa 174, hii ikiwa ni kulingana na takwimu ya shirika la habari la Ufaransa, AFP, ambazo imezipata kutoka kwenye vyanzo rasmi.
Ulaya yaongoza kwa vifo
Zaidi ya watu 10,000 wamekufa katika bara la Ulaya pekee. Mataifa ambayo yamerekodi vifo vingi zaidi katika kipindi cha masaa 24 yaliyopita ni Italia iliyoripoti vifo 601, Uhispania, vifo 462 na Ufaransa iliyoripoti vifo 186.
Malori ya kijeshi yakisafirisha maiti za wahanga wa Covid-19 kwa ajili ya kuzikwa. Italia inapoteza mamia ya watu kila siku kutokana na janga la Covid-19.
Marekani imeripoti vifo 573, 98 miongoni mwa idadi hiyo vimetokea jiji la New York, ambalo kwa sasa ni kitovu cha mzozo wa virusi hivyo nchini humo. Na kama ilivyo kwa mataifa mengine, shughuli nyingi zisizo na umuhimu zimefungwa na kubakia maduka ya dawa, ya vyakula na wahudumu wa tiba.
Hata hivyo rais Donald Trump anayekabiliwa na kuchaguliwa tena baadaye mwaka huu anataka kuzuia uchumi kuathirika zaidi na amewaambia waandishi wa habari kwamba muda mfupi ujao ataruhusu biashara kuendelea.
Takriban watu bilioni 1.7 ulimwenguni kote hivi sasa wako nyumbani, ikiwa ni utekelezaji wa hatua za kupambana na kusambaa kwa virusi vya corona. Ufaransa, Uholanzi, Afrika Kusini pia zimeendelea kuchukua hatua kama hizo ya kufunga shughuli zisizi za lazima na kuongeza muda wa zuio la watu kukusanyika hadi mwezi Juni ili kukabiliana na kusambaa Zaidi kwa COVID.19
Chanzo: Mashirika
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52890817' lang='swa' type='mono' source='https://www.dw.com/sw/sw/malawi-kufanya-uchaguzi-wa-marudio-julai-2/a-52890817' term='COVID'>
Uchaguzi wa urais nchini Malawi unatarajiwa kurudiwa tena Julai 2, kufuatia amri ya mahakama ya juu nchini humo, baada ya matokeo ya uchaguzi huo uliofanyika mwaka jana kufutwa kufuatia udanganyifu, tume ya uchaguzi nchini humo imesema Jumatatu hii.
"Kufuatia maamuzi ya mahakama ya katiba ya Februari 3, yaliyofuta matokeo ya uchaguzi wa urais na kuagiza kufanyika uchaguzi mpya, kwa sababu ya dosari tunatangaza kwamba chaguzi zitafanyika Julai 2,” mwenyekiti wa tume hiyo Jane Ansah amewaambia mkutano wa waandishi wa habari.
Katika maamuzi ya kwanza kabisa kuwahi kufikiwa nchini humo, mahakama ilibatilisha matokeo ya uchaguzi wa Mei 21, yaliyomrejesha mamlakani kwa awamu ya pili rais Peter Mutharika.
Mahakama ilisema matokeo ya uchaguzi kwa kiasi kikubwa yaligubikwa na udanganyifu na hususan "matumizi makubwa ya wino mweupe wa masahihisho kwenye karatasi za kupigia kura”.
Iliagiza kufanyika kwa chaguzi mpya katika kipindi cha siku 150, lakini Mutharika alikatia rufaa maamuzi hayo. Rufaa yake hiyo itasikiliywa na mahakama ya juu Zaidi kuanzia Aprili 15.
Upinzani ulikwenda mahakamani kupinga matokeo
Rais Mutharika hadi sasa bado hajakubali kusaini mapendekezo kuhusu mabadiliko ya sheria ya uchaguzi yanayotaka mtu kupata wingi wa zaidi za asilimia 50 ili kuingia mamlakani kwa awamu ya pili.
Mapendekezo hayo ni kizingiti kikubwa kwa Mutharika, ambaye alitangazwa mshindi kwa ushindi wa asilimia 35.8 tu ya kura.
Ansah, amesema iwapo rais atagoma kuyaridhia mapendekezo hayo ya sharia mpya kabla ya siku ya uchaguzi, basi tume ya uchaguzi italazimika kuandaa uchaguzi chini ya sheria zilizopo.
Ili kujiwekea mazingira mazuri zaidi kwenye uchaguzi unaokuja, pande kuu mbili zinazopingana wiki iliyopita zilisaini makubaliano baina yao kuelekea kwenye uchaguzi huo.
Chama cha upinzani cha Malawi Congress, MCP pamoja na United Transformation Front, UTM walisaini makubaliano ya kuungana kwenye uchaguzi huo katika hafla iliyohudhuriwa na maelfu ya wafuasi wao katika mji mkuu, Lilongwe.
Kwa upande wa Mutharika na chama chake cha Democratic Progressive mapema mwezi huu waliungana na chama kidogo cha upinzani cha United Democratic Front, kilichoshika nafasi ya nne kwenye uchaguzi wa mwaka jana.
Taifa hilo la kusini mwa Afrika bado halijaorodesha kisa hata kimoja cha COVID.19, lakini kuna wasiwasi kwamba kusambaa kwa virusi vya maradhi hayo vya corona kunaweza kutishia kucheleweshwa zaidi kwa uchaguzi huo.
Hii ni mara ya kwanza kwa matokeo ya uchaguzi wa urais kupingwa kisheria nchini Malawi tangu taifa hilo lilipopata uhuru mwaka 1964 na ni matokeo ya pili ya uchaguzi kupingwa kisheria barani Afrika, baada ya awali matokeo ya uchaguzi wa urais nchini Kenya kubatilishwa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52878133' lang='swa' type='mono' source='https://www.dw.com/sw/sw/walioambukizwa-covid-19-wafikia-zaidi-ya-laki-tatu-duniani/a-52878133' term='COVID'>
Janga hili la virusi vya corona limelazimisha  mataifa 35 kuwataka wananchi  wao wasitoke ovyo  nje, na kusababusha  kuvurugika kwa hali  ya  maisha, usafiri  na  biashara wakati  serikali  zikijaribu kufunga  mipaka na  kutoa  mamia  kwa mabilioni  ya  dola  kama hatua ya  dharura  ya  kuepuka  athari ya kuharibika  kabisa  kwa uchumi kwa kiwango kikubwa.
masoko ya fedha yameporomoka kwa kiasi kikubwa kutokana na janga la virusi vya corona
Zaidi ya  maambukizi 300,000 yamethibitishwa  duniani  kote, ambapo  hali  inaendele  kuwa  mbaya nchini  Italia ambako  idadi ya vifo imepanda  hadi  zaidi  ya  watu 4,800, ikiwa  ni  zaidi  ya  theluthi ya  jumla  ya  vifo  vyote duniani.
Waziri  mkuu Gouseppe Conte  alitangaza  kufungwa  kwa viwanda ambavyo havizalishi  bidhaa  za  lazima  katika  hotuba  aliyotoa kupitia  televisheni  jana  Jumamosi,(21.03.2020).
Taifa  hilo  la  eneo  la  Mediterania  lenye  wakaazi  wapatao milioni 60  hivi  sasa  ni  kitovu  cha  ugonjwa  huo , ambao  kwanza ulijitokeza katikati ya  China mwaka  jana  kabla  ya  kutoka  nje  ya mipaka  ya  nchi  hiyo  na  kusambaa  duniani  kote.
Italia  hivi  sasa  imeripoti  vifo  zaidi  kuliko  China  bara na  nchi  ya tatu Iran  kwa  pamoja, na  ina  kiwango  cha  vifo  cha  asilimia  8.6 miongoni mwa  maambukizi  yaliyothibitishwa  ya  COVID-19, ikiwa ni kiwango  cha  juu  kuliko  karibu  nchi  nyingine.
Nchini  Marekani , zaidi  ya  theluthi  moja  ya  Wamarekani wanajaribu  kubadili  maisha   katika  awamu  mbali  mbali  za kufungiwa  ndani, ikiwa  ni  pamoja  na  miji  ya  New York , Chicago na  Los Angeles. Maeneo  mengine  ya  Marekani  yanatarajia kuongeza  vizuwizi pia.
Makamu wa rais wa Marekani Mike Pence akitoa maelezo kuhusu janga la virusi vya Corona
"Huu ni  wakati wa kujitolea  muhanga kwa  pamoja, lakini  pia  ni muda  wa  kuthamini wapendwa  wetu," Rais wa  Marekani  Donald Trump  amesema. "Tutapata ushindi  mkubwa."
Dunia yapambana na  virusi vya corona
Wakati  viongozi  wa  dunia  wameapa  kupambana  na  janga  hili, idadi ya  vifo  na  maambukizi  vimeendelea  kuongezeka , hususan barani  Ulaya,  kwa  hivi  sasa  ikiwa  ndio sehemu  hatari  ya ugonjwa  huo wa virusi  vya  Corona.
Uhispania imeripoti ongezeko  la  asimilia 32 katika  vifo  vipya  jana Jumamosi, ambapo  waziri  mkuu  Pedro Sanchez ameonya  kuwa taifa  hilo  linahitaji kujitayarisha  kwa  kile  alichosema "siku zenye matatizo makubwa  huko  mbeleni".
Msururu wa watu wakisubiri kununua mahitaji katika duka la vyakula mjini Turin , nchini Italia..
Vifo  nchini  Ufaransa  vimefikia  watu 562 wakati  maafisa  wa  polisi wakisema  helikopta na  ndege zisizokuwa  na  rubani  zimewekwa kuimarisha  juhudi  za  serikali  kuona  kwamba  watu  wanabakia majumbani  mwao.
janga  hili limevuruga  masoko ya fedha  ya  dunia, na  Marekani , ambayo  ina  uchumi  mkubwa  duniani , inajitayarisha  kuingiza katika  uchumi fedha  nyingi  za  kuchochea  uchumi  ambazo zinaweza  kufikia  dola  trilioni 1.  Mamilioni wametakiwa  kubakia nyumbani  nchini Marekani.
Wakati huo huo kiongozi mkuu  wa  Iran  Ayatollah Ali Khamenei amekataa  msaada  wa  Marekani  leo  kupambana  na  virusi  vya corona, akielezea  dhana ya njama  ambazo  hazieleweki  kuwa virusi hivyo  inawezekana  kuwa  vimetengenezwa  na  binadamu kutokea  Marekani.
Kiongozi mkuu wa Iran Ayatollah Ali Khamenei akihutubia taifa mjini Teheran
Matamshi  hayo  ya  Ayatollah Ali Khamenei  yanakuja  wakati  Iran inakabiliwa  na  vikwazo  vikali vya  Marekani  vikizuwia  nchi  hiyo kuuza  mafuta yake  ghafi na  kuweza  kutumia masoko ya  kimataifa. Lakini  wakati  maafisa  wa  Iran  katika  siku  ya  hivi  karibuni wamekosoa  vikwazo  hivyo, Khamenei  badala  yake  ameamua kuleta   dhana hiyo  ya  njama  ambayo  imekuwa  ikitumiwa  na maafisa  wa  China juu  ya  virusi  hivyo  vipya  katika  hatua  ya kukwepa  lawama  kutokana  na  janga  hilo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52875893' lang='swa' type='mono' source='https://www.dw.com/sw/sw/idadi-ya-vifo-vinavyotokana-na-covid-19-yaongezeka-italia/a-52875893' term='COVID'>
Katika juhudi yake ya hivi karibuni ya kukabiliana na janga la virusi vya corona vinavyosambaa na kuwaambukiza watu kwa haraka nchini humo, Italia imeamuru kufunga karibu biashara zote hadi Aprili 3, isipokuwa zile za muhimu kama zinazohusika ugavi wa mahitaji muhimu nchini kote.
Waziri Mkuu wa Italia Giuseppe Conte amesema huduma hizo ni pamoja na maduka ya kuuza chakula, maduka ya kuuza dawa na huduma ya posta ni miongoni mwa huduma zitakazoendelea kufanya kazi kwa ajili ya kukimu mahitaji ya watu ya kila siku.
Idadi ya vifo ulimwenguni kote kutokana na janga la virusi vya corona imepindukia watu 11,000 huku zaidi ya watu 286,000 wakiwa wameambukizwa.
Waziri Mkuu wa Italia Giuseppe Conte
Takriban watu bilioni 1 kote ulimwenguni wamebaki majumbani wakati ambapo nchi kadhaa zimeweka amri ya kutotembea bila ya kuwa na sababu maalum katika harakati za kuzuia kuenea maambukizi ya virusi vya corona vinavyosababisha ugonjwa wa homa ya COVID-19.
Mkurugenzi wa shirika la afya duniani WHO Tedros Adhanom Ghebreyesus amesema anaamini njia ilizotumia China kukabiliana na mlipuko wa maambukizi ya virusi vya corona zinaweza kutoa mwanga wa matumaini katika kupambana na janga hili ijapokuwa wapo wanaohoji ikiwa mkakati wa China unaweza kufuatwa na nchi zingine.
Viongozi wa kidini wanaunga mkono hatua za watu kubakia majumbani mwao ili kuepusha mikusanyiko mikubwa ya watu ambapo hatari ya maambukizi inaweza kuwa kubwa.
Vyanzo:/RTRE/AFP/https://p.dw.com/p/3ZqzG
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52863003' lang='swa' type='mono' source='https://www.dw.com/sw/sw/marekani-na-china-zatupiana-lawama-kuhusu-janga-la-corona/a-52863003' term='COVID'>
Vuta nikuvute kati ya Washington na Beijing inaendelea baada ya China kumshtumu Rais Donald Trump wa Marekani kwa kujaribu kuilaumu China kuhusu janga la virusi vya Corona.
Hii ni baada ya Trump jana Alhamisi kusema kuwa dunia inalipa deni kubwa kutokana na ukosefu wa uwazi wa China wakati mlipuko wa virusi vya Corona ulipozuka katika mji mkuu wa Wuhan mwishoni mwa mwaka jana.
China imekosolewa vikali kwa kuficha ukweli kuhusu virusi hivyo na hata kuwaadhibu baadhi ya watu waliofichua siri kuhusu virusi hivyo mwanzo mwanzo kabisa vilivyotokea.
Kwa mujibu data za shirika la habari la AFP, ugonjwa wa COVID-19 umewaua karibu watu 10,000 huku wengine 232,000 wakiambukizwa virusi vya Corona kote duniani.
Waziri wa mambo ya nje wa China Zhao Lijian
Na nchini Italia, Rais wa jimbo la Lombardy Attilio Fontana ameitaka serikali kukaza kamba zaidi na kuhakikisha vikwazo vilivyowekwa vinatekelezwa. Bila kutaja idadi, Fontana amesema kuwa virusi vya Corona vinaendelea kuenea kwa kasi katika jimbo hilo ambalo limerekodi maambukizi mengi na hata vifo kuliko majimbo yote nchini Italia.
Aidha vilabu vya soka, wachezaji na hata mashabiki wa mpira nchini humo wameungana ili kuchangisha fedha kwa ajili ya kuusaidia mfumo wa afya nchini humo ambao unaonekana kulemewa na mlipuko wa virusi vya Corona.
Nchini Iran, viongozi nchini humo wameapa kuibuka na ushindi katika mapambano dhidi ya mlipuko wa Corona. Viongozi hao wametoa ujumbe wa kuwatia moyo raia wake wakati huu ambapo hii leo wanaadhimisha sikukuu ya mwaka mpya wa Iran.
Naibu waziri wa afya nchini Iran Alireza Raisi amesema: "Idadi ya watu waliopona imefika 6,745. Hata hivyo, watu wengine 149 wamekufa hii leo na kufikisha idadi jumla ya watu waliokufa kutokana na virusi vya Corona kuwa 1433"
Na hapa Ujerumani, msemaji wa wizara ya fedha Denis Kolberg amesema kuwa serikali itafanya kila iwezalo kuusaidia uchumi wake hasa wakati huu ambapo janga la Corona linaendelea kuutikisa uchumi wa Ulaya.
Kolberg ameongeza kuwa Ujerumani inafanya mazungumzo na nchi wanachama wa Umoja wa Ulaya juu ya njia za kupunguza athari ya kiuchumi na kuwa Ujerumani iko tayari kuunga mkono utoaji wa dhamana za pamoja za mataifa yanayotumia sarafu ya Euro.
Nako nchini Uhispania, waziri wa Afya Salvador Illa amesema jeshi litasaidia kuweka vitanda 5,500 pamoja na kuboresha huduma ndani ya kituo maalum cha matibabu mjini Madrid. Pia hoteli mjini humo zimeanza kugeuzwa kama hospitali hasa kwa wagonjwa wenye mahitaji ya dharura. Mjio huo umerekodi zaidi ya maambukizi 7,000 ya virusi vya Corona.
Vyanzo Reuters, AP, AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52859952' lang='swa' type='mono' source='https://www.dw.com/sw/sw/corona-wakaazi-katika-mitaa-ya-mabanda-wahofu-kuambukizwa/a-52859952' term='COVID'>
Mary Grace Aves ana hofu nyingi ya yeye na familia yake kuambukizwa na virusi vya  Corona, lakini katika makazi yake yaliyoko kwenye mtaa wa mabanda wa Tondo haiwezekani  kutelekeza mikakati ya kujinga dhidi ya virusi hivyo. Anasema ni vigumu kubakia nyumbani  na pia hakuna usafi wa mazingira katika mtaa huo ulio karibu na mji  mkuu wa Ufilipino, Manila.
Katika mtaa huo pia, Aves anasema kuna uhaba wa vifaa vya kujikinga dhidi ya virusi vya Corona  kama barakoa na dawa ya maji ya kuuwa vijidudu.
Hofu yake inafanana na ya mamia ya mamilioni ya watu kama yeye wanaoishi mitaa ya mabanda katika bara la Asia ambapo kuna usafi duni wa mazingira na pia wakaazi wanapasa kutoka nyumbani kwenda kutafuta riziki ya kila siku.
Mataifa mengi ya bara Asia yametangaza mikakati mikali ya kupambana na kuenea kwa virusi vya Corona huku Ufilipino ikiamrisha nusu ya idadi ya watu wake wapatao milioni 110 kusalia majumbani.
''Katika mitaa yetu ya mabanda ni vigumu sana sisi kuwazuia watu kuingi ndani au kutoka, nina hofu kuna uwezekano sote tukaambukiziwa na virusi hivyo,'' Fely Tumbaga mkaazi wa mtaa wa Tondo amesema.
Wataalamu wa afya duniani wamesema kuwa kinga zaidi dhidi ya virusi hivyo ni kubakia nyumbani na kunawa mikono mara kwa mara ili kudhibiti ueneaji wa virusi hivyo vinavyosambaa kutoka kwa mtu mmoja hadi mwingine.
Wakaazi katika mtaa wa mabanda nchini India wakichota maji
Kulingana na ripoti ya benki ya dunia ya mwaka 2017, maeneo ya mashariki mwa bara la Asia na eneo la Pasifiki yana takribani watu milioni 250 wanaoishi mitaa ya mabanda, wengi wao wakiwa China, Indonesia na Ufilipino. Ripoti hiyo aidha inasema kuwa watu hao hupika, hufua nguo na pia kuendeleza shughuli zao nyingine za maisha  katika maeneo yaliyojazana, na hivyo basi  ni lazima watu kuwa hadharani ili kuweza kuishi.
Nyumba za watu hao zimekaribiana sana kupita kiasi, bila maji safi na pia zina nafasi ndogo tu ya kulala, ripoti hiyo inaeleza.
Virusi vya Corona vikikizidi kuenea kwa kasi  duniani, mataifa masikini zaidi ya bara la Asia yameachwa kujikinga kivyake dhidi ya virusi hivyo. Indonesia na India bado hazijaweka karantini kwenye miji yake.
Nchini Pakistan, waziri mkuu Imran Khan amesema serikali ya nchi hiyo haitofungia miji yake, akisema kuwa hatua hiyo itaathiri pakubwa uchumi wa taifa hilo.
Kufikia sasa, zaidi ya mambukizi  218,000 ya virusi vya Corona yameripotiwa ulimwenguni kote huku takribani watu 9,000 wakifariki kutokana na ugonjwa wa COVID-19 unaosababishwa na virusi hivyo vya Corona.
Chanzo : AFPE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52861161' lang='swa' type='mono' source='https://www.dw.com/sw/sw/maambukizi-ya-virusi-vya-corona-afrika-yaongezeka/a-52861161' term='COVID'>
Nigeria  imesema  inafunga  mashule  yote  nchini humo  na  kupunguza  shughuli  za  mikutano  ya  kidini  katika  mji wa  biashara  wa  Lagos  na  mji  mkuu  Abuja, wakati  Afrika  kusini , nchi  ambayo  ina uchumi  mkubwa  wa  viwanda  barani  humo, imechukua hatua ya kupunguza  riba kusaidia  makampuni  nchini humo.
Watu wakiwa wamekaa mbali mbali kuepuka maambukizi
Nigeria, nchi  ambayo  ina  wakaazi  wengi  zaidi  katika  bara  la Afrika na  ambayo  ina  wakaazi  wanaofikia  milioni 200, hadi  sasa imerekodi  idadi  ya  watu 12  walioambukizwa  virusi  vya  Corona na  unafuatia nchi  nyingine  katika  kuongeza  hatua  zake  za kupambana  na  virusi  hivyo. Serikali  ya  jimbo  la  Lagos imesema shule  katika  mji  huo  ambao  una  wakaazi  wapatao  milioni 20 zitafungwa  kuanzia  siku  ya  Jumatatu. Serikali ya  mji  huo imesema  kwamba  sasa  kuna  maambukizi  yanayotoka  ndani  ya mji  huo.
Idadi  ya  maambukizi  ya  virusi  vya  Corona  nchini  Afrika  kusini sasa  imepindukia   watu 200  leo  Ijumaa  wakati  waziri  wa  afya Zweli Mkhize  akionya  kuwa  nchi  hiyo   bado  imo   katika  njia ndefu  katika  mapambano  yake  dhidi  ya  ugonjwa  huo.
Na katika  hatari ya  maambukizi  kutokea  ndani  ya  Afrika  kusini , nchi  hiyo  imesema  maambukizi  kwa  watu  watano  kati  ya maambukizi  mapya  ni  watu  waliohudhuria  ibada  katika  kanisani linalochukua  zaidi  ya  watu 200  katika  jimbo  la  kati  la  Free State. Maafisa  wanachukua  hatua  za  haraka  kuwapata  watu wengine  waliohudhuria  ibada  hiyo.
Abiria wakipanga msitari wakiwa tayari kusafiri kutoka Afrika kusini
Mfanyakazi wa hospitali aambukizwa
Kesi  nyingine  mpya  nchini  Afrika  kusini  ya  maambukizi  ni mfanyakazi  wa  hospitali  ambaye  amekuwa  katika  hospitali kadhaa  za  binafsi  nchini  humo.
Mamlaka  ya  bandari  nchini  Afrika  kusini  nayo  imesema  kwamba uchunguzi  umeonesha  kuwa  watu  waliokuwa  katika  meli  ya kitalii  pamoja  na  meli  ya  mizigo  hawana  virusi  vya  Corona , baada  ya  watu  hao  kuwekwa  katika  karantini  nje  ya  bandari  ya Cape Town kutokana  na shaka  ya  kuzuka  virusi  vya  Corona.
Hali  ya  hatari  ya  kiafya  itawekwa  nchini  Morocco  leo, wakati serikali  ikilenga  katika  kupunguza  nyendo  za  watu  ili  kuzuwia kusambaa  kwa  virusi  vya  Corona. Hatua  hizo  ambazo ni maalum, zitaanza  rasmi  usiku  wa  leo  nchini  humo, imesema wizara  ya  mambo  ya  ndani.
Watu wakifanya manunuzi ya haraka kujikinga na maabukizi iwapo watazuiwa kutoka ndani
Ni  wafanyakazi  wa  sekta  maalum  tu  ndio  watakaoruhusiwa kutembea na  kwenda  makazini, kama  wafanyakazi  wa  hospitali na  mabenki  pamoja  na  wale  ambao  wanafanyakazi  katika  vituo vya  kuuzia  mafuta pamoja  na  huduma  za  chakula na  wale wanaotoa  huduma  muhimu , shirika  la  habari  la  Morocco limenukuu  duru  za  wizara  hiyo zikisema jana.
Nayo Niger  imekuwa  nchi  ya  36  barani  Afrika  kuthibitisha  kuwa na  mgonjwa  wa  COVID 19.  Mtu  huyo  anayefanyakazi  katika kampuni  ya  usafirishaji  amekuwa  mgonjwa  wa  kwanza  katika taifa  hilo  la  Afrika  magharibi .
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52833148' lang='swa' type='mono' source='https://www.dw.com/sw/sw/merkel-covid-19-ni-changamoto-kubwa-ya-ujerumani/a-52833148' term='COVID'>
Akilihutubia taifa kwa njia ya televisheni, Merkel amewataka wananchi kutambua jukumu lao katika kuzuia kuenea kwa maambukizi ya virusi hivyo.
Ujerumani ni moja ya nchi za Ulaya ambazo zimeathirika kwa kiasi kikubwa na mripuko wa COVID-19. Katika hotuba hiyo ya aina yake na isiyo ya kawaida aliyoitoa Jumatano jioni, Merkel aliwasihi wananchi kuendelea kufuata maagizo yaliyotolewa na serikali ya kubakia majumbani na ametoa wito kwa taifa kuungana pamoja.
Hotuba hiyo ameitoa siku moja baada ya Ujerumani kutangaza hatua mpya na madhubuti za kupunguza kuenea kwa virusi hivyo. Siku ya Jumatano Ujerumani ilirekodi ongezeko la zaidi ya visa 1,000 vya virusi vya corona ikilinganishwa na siku moja iliyopita. Kwa mujibu wa kituo cha utafiti cha John Hopkins, watu 12,300 wameambukizwa virusi hivyo nchini Ujerumani na wengine 28 wamekufa, huku zaidi ya watu 100 wakiwa wamepona.
Changamoto kubwa
Merkel amesema hali ni mbaya na inapaswa kuchukuliwa kwa umakini mkubwa. Amebainisha kuwa tangu kuungana kwa Ujerumani Mashariki na Magharibi, na tangu Vita Kuu ya Pili ya Dunia, Ujerumani haijawahi kukumbwa na changamoto kubwa kama ya mripuko wa virusi vya corona. Tofauti na nchi nyingine kama vile Italia, Ufaransa na Uhispania, Ujerumani haijaweka marufuku ya nchi nzima inayowazuia watu kuondoka majumbani isipokuwa kwa lengo la kwenda kazini, kupata matibabu au kununua chakula.
Moja ya maeneo ya mji wa Stuttgart likiwa halina watu
Hata hivyo, Ujerumani imeifunga mipaka yake kwa raia wasiotoka kwenye nchi wanachama wa Umoja wa Ulaya, imezuia safari na imeamuru kusimamishwa kwa shughuli nyingi za umma, kufungwa shule pamoja na biashara. Merkel amewataka wananchi kutopuuza mripuko wa virusi hivyo na kwamba serikali inahitaji mchango wa kila mtu kusaidia katika kudhibiti COVID-19.
Mapema Jumatano, wataalamu wa afya wa Ujerumani walionya kuwa idadi jumla ya watu watakaoambukizwa virusi vya corona inaweza ikafikia milioni 10 katika miezi ijayo, iwapo wananchi hawatofuata hatua zilizowekwa katika kupunguza kuenea kwa virusi hivyo.
Pongezi kwa kazi inayofanywa
Aidha, Merkel amepongeza kazi inayofanywa na wataalamu wa afya na wafanyakazi katika maduka makubwa na amewahakikishia Wajerumani kwamba chakula kitaendelea kuuzwa kwenye maduka mbalimbali. Wiki iliyopita Ujerumani ilishuhudia watu wakinunua bidhaa kwa wingi kutokana na hofu.
Ama kwa upande mwingine, Umoja wa Mataifa umetangaza kuwa zaidi ya watu milioni 24 duniani huenda wakakosa ajira kutokana na athari ya janga la COVID-19. Ripoti ya Shirika la Kazi Duniani, ILO, imeeleza kuwa ukosefu wa ajira ulimwenguni unaweza ukaongezeka hadi watu milioni 5.3 kwa kiwango cha chini na milioni 24.3 kwa kiwango cha juu.
Siku ya Jumatano Italia iliripoti karibu vifo 500 vya virusi vya corona, idadi kubwa kabisa ya vifo kwa siku moja ambayo haijawahi kushuhudiwa katika taifa lolote lile duniani tangu kuzuka kwa virusi hivyo nchini China Desemba mwaka uliopita.
Ureno imetangaza siku 15 za hali ya hatari kutokana na hatua zilizochukuliwa na nchi jirani za Uhispania na Ufaransa. Rais wa Ureno, Marcelo Rebelo de Sousa amesema hali hiyo ni demokrasia ya kujaribu kuzuia usumbufu unaoweza kujitokeza kwenye maisha ya watu.
Rais wa Ureno, Marcelo Rebelo de Sousa
Polisi nchini Ufaransa Jumatano imewatoza faini zaidi ya watu 40,000 kwa kukiuka amri iliyowekwa ya kubakia nyumbani, ikiwa ni siku ya kwanza tangu nchi hiyo kutangaza marufuku ya nchi nzima. Waziri wa Mambo ya Ndani wa Ufaransa, Christophe Castaner amesema faini hiyo ni kuanzia Euro 35 hadi 135.
China imesema itaupatia Umoja wa Ulaya vifaa maalum milioni 2 vya kufunika uso, vifaa 200,000 maalum vya kujikinga na virusi vya corona aina ya N95 pamoja na vifaa 500,000 vya kupima virusi hivyo. Rais wa Marekani Donald Trump, leo anatarajiwa kusaini sheria ya ulinzi ya uzalishaji ambayo inairuhusu serikali kuongeza utengenezaji wa vifaa vya kufunika uso na vifaa maalum vya kupitisha hewa na kujikinga.
Wakati huo huo, China imesema kuwa haijarekodi kisa chochote kipya cha virusi vya corona kwenye jimbo la Hubei, ambako virusi hivyo vilianzia katika kipindi cha muda wa saa 24. Aidha hakuna mgonjwa yeyote aliyeripotiwa kuambukizwa COVID-19 katika nchi nzima ya China, hii ikiwa ni mara ya kwanza katika muda wa wiki nane zilizopita.
Hata hivyo, Tume ya Taifa ya Afya imerekodi visa vipya 34 vya wagonjwa walioingia nchini humo kutoka nchi za nje. China imeanzisha hatua kadhaa za kuzuia mripuko wa pili wa COVID-19, ikiwemo kuwaweka kwa lazima katika karantini raia wa kigeni wanaowasili kwenye mji mkuu wa Beijing, pamoja na kubadilisha baadhi ya safari za ndege za ndani.
(DPA, AP, AFP, DW)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52819887' lang='swa' type='mono' source='https://www.dw.com/sw/sw/china-inaonekana-kuibuka-na-ushindi-dhidi-ya-janga-la-corona/a-52819887' term='COVID'>
Migahawa imeanza kufunguliwa huku idadi ya watu wakikusanyika tena katika mabustani, hiyo yote ikionyesha ishara kuwa China inaibuka na ushindi katika vita vyake dhidi ya virusi vya Corona ambavyo vimeutikisa ulimwengu.
Kwa wakati huu, China imeweka mikakati ya kudhibiti kusambaa kwa virusi hivyo kwa kuhamasisha umma kuhusu umuhimu wa kuvaa barakoa na pia kupima viwango vya joto mwilini kwa watu wanaoingia katika maeneo ya umma.
Pia migahawa imeweka sheria za kuwazuia watu kukaribiana wanapokula ndani ya migahawa hiyo. Mikakati yote hiyo, licha ya ugumu wake katika utekelezaji lakini inaonekana kuzaa matunda.
Sehemu kubwa ya nchi hiyo sasa imeondoa vikwazo na watu wameanza kurudi kazini, tofauti na nchi za magharibi ambapo serikali zimeanzisha marufuku ya usafiri.
Cao Wei ambaye ni naibu mkurugenzi katika hospitali ya ushirika ya Peking amesema:
"Kwa sasa baada ya miezi mitatu kupambana na mlipuko huu, tunakaribia kufikia mwisho wake. Hata hivyo, tunasubiri angalau kwa mwezi mmoja mwengine kutathmini hali kabla ya kufanya maamuzi ya mwisho. Lakini hata mlipuko ukatokea tena kwa mara ya pili, sidhani kama utatusumbua kama vile mwanzo."
Watu wameanza kurudi kazini na biashara kufunguliwa
Mama na mwanawe wakiwa katika bustani la Botanischer, China
Kadhalika mji wa kibiashara wa Shanghai pia umeanza kunawiri huku watu wakiendelea na biashara zao kama awali. Hata hivyo, wakaazi wa mji huo wanatakiwa kuwa na kitambulisho maalum kwenye simu zao chenye kuonyesha iwapo wako salama kuingia katika sehemu zenye watu wengi.
"Nahisi kuwa watu walioambukizwa virusi hivi hawawezi kutoka nje na kutangamana na wenzao, kwa hio sisi ambao tuko nje tuko salama", amesema Lai Jinfeng mwenye umri wa miaka 41.
Mnamo Machi 10 Rais Xi Jinping alitangaza wakati wa ziara yake katika mji wa Wuhan ambao ulikuwa kitovu cha mlipuko wa virusi vya Corona, kuwa nchi hiyo inakaribia kupata ushindi dhidi ya janga hilo la COVID-19 huku nao wachambuzi wa kiuchumi wakisema kuwa asilimia 90 ya biashara katika eneo la Hubei zimerudia hali yake ya kawaida.
Chanzo AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52820038' lang='swa' type='mono' source='https://www.dw.com/sw/sw/ulaya-marekani-kuingiza-mabilioni-ya-dola-kuziokowa-chumi-dhidi-ya-corona/a-52820038' term='COVID'>
Rais Donald Trump wa Marekani alisema hapo jana (Jumanne 17 Machi) kwamba atapeleka mbele ya baraza la Congress mswada wa sheria ambayo inajumuisha malipo ya fedha taslimu kwa mamilioni ya Wamarekani. Gazeti la The Washington Post linasema zinaweza kufika dola bilioni 850, sehemu kubwa ikielekezwa kwa mashirika ya ndege ambayo yanahofia kusambaratika.
Hali ni kama hiyo nchini Uingereza, ambako Waziri wa Fedha Rishi Sunak amezinduwa mpango wenye thamani ya paundi bilioni 330 kwa ajili ya kampuni zinazokaribia kufilisika kutokana na athari za kirusi cha corona.
Kwa upande wake, Ufaransa imeahidi kutowa euro bilioni 45.
Hatua hizi za jumla jamala zisizowahi kushuhudiwa popote katika wakati wa amani zimewashituwa watu ulimwenguni kote na kuyafanya masoko ya fedha yatikisike kwa khofu ya mserereko wa kiuchumi unaotazamiwa muda wowote kuanzia sasa.
Uturuki yapoteza mtu wa kwanza kwa corona
Watu wakiwa wamevaa vizibo vya kujilinda na maambukizi ya kirusi cha corona mjini Istanbul, huku Uturuki ikisema mmoja kati ya wagonjwa 98 wa COVID-19 amefariki dunia.
Haya yanajiri huku Uturuki, taifa mwanachama wa Jumuiya ya Kujihami ya NATO, ikitangaza kifo cha kwanza cha mgonjwa COVID-19, miongoni mwa watu 98 waliokwishagunduliwa na kirusi hicho hadi sasa.
Waziri wa Afya wa Uturuki, Fahretttin Koca, amewaambia waandishi wa habari kwamba mgonjwa huyo alikutana na watu waliotoka China.
"Kwa mara ya kwanza kwenye mapambano yetu dhidi ya kirusi hiki, leo nimempoteza mgonjwa mmoja. Binafsi nilikuwa mmoja wa waliokuwa wakimfuatilia kwa ukaribu sana. Alikuwa na umri wa miaka 89. Leo pekee watu wengine 51 wamekutwa na kirusi hicho, na hivyo idadi ya wagonjwa imefikia 98. Lakini wengi wao wameanza kupona," alisema Fahrettin.
Limbourg naye agunduliwa na corona
Mkurugenzi Mkuu wa DW, Peter Limbourg
Mkurugenzi Mkuu wa DW, Peter Limbourg, amekuwa mtu wa karibuni kabisa kujitangaza kwamba naye ameambukizwa kirusi hicho cha corona.
Kwenye taarifa yake, Limbourg amesema alipata majibu ya vipimo vyake jioni ya jana, na kwamba tangu wakati huo yuko kwenye karantini, akifanyia kazi zake akiwa nyumbani.
Watu wote waliokuwa karibu yake nao wamechukuliwa vipimo huku taratibu za kiafya zikiendelea.
Wakati huo huo, Kansela Angela Merkel wa Ujerumani amethibitisha marufuku ya siku 30 kuwazuwia watu kuingia kwenye mataifa wanachama wa Umoja wa Ulaya.
Kwa ujumla mataifa ya Umoja huo yanakaribia kuwamo kwenye karantini ya jumla, ambapo nchi ya karibuni kabisa kutangaza ni Ubelgiji hapo jana, itakayoendelea hadi tarehe 5 Aprili.
Hatua hii, ambayo wengine wanahoji kuwa imechelewa, imepongezwa na Shirika la Afya Ulimwenguni, WHO.
Nchini Australia maambukizi yamefikia 565, huku serikali ikiwataka raia kutosafiri kwenda nje na kutokushiriki kwenye mikusanyiko inayozidi watu 100.
Afrika, ambayo ina mifumo dhaifu ya afya, imeripoti wagonjwa 400 hadi sasa, huku Amerika Kusini ikithibitisha zaidi ya watu 1,100 walioambukizwa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52816915' lang='swa' type='mono' source='https://www.dw.com/sw/sw/eu-kuwazuia-wasafiri-wa-kigeni-ili-kukabiliana-na-covid-19/a-52816915' term='COVID'>
Umoja huo pia umeanzisha usafiri wa haraka kwa ajili ya kusafirisha vifaa muhimu vya matibabu, chakula na bidhaa nyingine, ili kurahisisha usambazaji wake ndani ya nchi wanachama.
Wakati ambapo visa vya COVID-19 vikiwa vimeongezeka barani Ulaya hadi kufikia zaidi ya wagonjwa 60,000 na zaidi ya vifo 2,700 viongozi wa nchi hizo wamechukua hatua mbalimbali kama vile kuifunga mipaka yao. Uamuzi huo umefikiwa katika mkutano wao uliofanyika kwa njia ya video na kudumu kwa zaidi ya saa tatu na kuungana pamoja katika juhudi za kuvidhibiti virusi hivyo ambavyo vimesababisha hasara za kiuchumi.
Umuhimu wa kuungana
Rais wa Baraza la Ulaya, Charles Michel amesema viongozi hao wameelezea umuhimu wa kushirikiana kufanya kila linalowezakana kukabiliana na janga la virusi vya corona pamoja na athari zake. Amesema nchi 27 wanachama wa Umoja wa Ulaya zimekubaliana kuweka vizuizi vya mpakani haraka iwezekanavyo katika sekta ya utalii na biashara nyingine zisizo muhimu. Amesema mpango huo hautowahusisha wakaazi wa muda mrefu wa Umoja wa Ulaya, wanadiplomasia pamoja na baadhi ya wafanyakazi wa afya na usafiri.
Rais wa Halmashauri Kuu ya Umoja wa Ulaya, Ursula von der Leyen amesema pendekezo lake la kuweka vikwazo vya kuingia kwenye nchi za umoja huo limepata uungwaji mkono mkubwa kutoka kwa nchi wanachama. Amesema sasa ni jukumu la nchi hizo kulitekeleza na kwamba wameahidi kufanya hivyo mara moja.
Rais wa Halmashauri Kuu ya Umoja wa Ulaya, Ursula von der Leyen na Rais wa Baraza la Ulaya, Charles Michel
Kansela wa Ujerumani, Angela Merkel amesema baada ya viongozi wa Umoja wa Ulaya kukubaliana kuhusu kuweka marufuku ya kusafiri kwa raia wasio wa Ulaya, nchi yake itaanza kulitekeleza hilo haraka iwezekanavyo. Merkel amesema raia wa Uswisi, Liechtenstein, Uingereza na Norway hawatohusika katika marufuku hiyo.
Kwa mujibu wa Merkel, viongozi hao pia wamekubaliana kuratibu zoezi la kuwarejesha nyumbani raia wa Umoja wa Ulaya ambao wamekwama kwenye nchi zilizo nje ya umoja huo. Waziri wa Mambo ya Nje wa Ujerumani, Heiko Maas amesema operesheni ya kuwaondoa raia wa Ujerumani waliokwama nje ya nchi imeanza. Akizungumza na DW, Maas amesema maelfu ya Wajerumani wanatarajia kurejeshwa nyumbani kutokana na hoteli kufungwa na mashirika ya ndege kufuta safari zake.
Ndege 40 kuwachukua watalii wa Kijerumani
Maas amesema Euro milioni 50 zimetengwa kwa ajili ya operesheni hiyo itakayochukua siku kadhaa. Amesema kuwa watalii wa Kijerumani wapatao 35,000 wako nchini Misri, 4,000 hadi 5,000 wako Morocco na maelfu wengine wako kwenye nchi kadhaa kama vile Ufilipino, Argentina na Maldives. Tayari ndege 40 zimeelekea katika maeneo mbalimbali duniani kwa ajili ya kuwachukua watalii hao na kuwarejesha nyumbani.
Wakati huo huo, Umoja wa Mataifa na nchi tisa duniani ikiwemo Ujerumani imezitolea wito pande zinazohasimiana katika mzozo wa Libya kusitisha mapigano mara moja ili kuwaruhusu maafisa wa afya kukabiliana na virusi vya corona. Taarifa hiyo imeeleza kuwa kumalizwa kwa uadui kutasaidia pia makamanda kurejea nyumbani na kuwahudumia ndugu zao ambao huenda wakawa katika hatari kubwa ya kuambukizwa virusi hivyo.
Waziri wa Mambo ya Nje wa Ujerumani, Heiko Maas
Uturuki imetangaza kifo cha kwanza kilichotokana na virusi vya corona. Waziri wa Afya wa Uturuki, Fahrettin Koca amesema mgonjwa aliyefariki alikuwa na umri wa miaka 89. Ubelgiji imeamua kutangaza kusimamisha shughuli zote za kijamii kwa muda wa wiki tatu ili kuwazuia watu kuondoka majumbani mwao. Waziri Mkuu wa Ubelgiji, Sophie Wilmes amesema wananchi watakaoruhusiwa kutoka nje ni wanaokwenda kununua mahitaji muhimu, kupata huduma za afya, wanaokwenda kazini na katika biashara muhimu kama vile maduka ya vyakula na dawa.
G20 kukutana
Wakati hayo yakijiri, wakuu wa mataifa yenye nguvu kiuchumi, G20 wanatarajia kukutana wiki ijayo kuzungumzia jinsi ya kukabiliana na janga la virusi vya corona. Saudi Arabia, ambayo inatarajiwa kuwa mwenyeji wa mkutano huo, imesema kwamba wanasiasa watajadiliana kuhusu hatua za kuchukua kuwalinda raia wao na kusaidia uchumi.
Uingereza kwa upande wake imetenga Pauni bilioni 330 za mkopo, ukiwa ni mpango mkubwa wa nchi hiyo katika kuukoa uchumi wake tangu mwaka 2008 wakati wa mzozo wa kiuchumi. Nia ya kutenga fedha hizo ni kuzisaidia biashara zilizoathirika kutokana na virusi vya corona.
Jimbo la West Virginia nchini Marekani limethibitisha kisa cha kwanza cha COVID-19. Kisa hicho kinamaanisha kuwa majimbo yote 50 ya Marekani yameathirika kwa virusi vya corona.
Watu 197,168 ulimwenguni wamethibitika kuambukizwa virusi hivyo, huku vikiripotiwa vifo 7,905. Watu wengine 80,840 wamepona ugonjwa huo.
(DPA, AP, DW)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52809757' lang='swa' type='mono' source='https://www.dw.com/sw/sw/makosa-ya-upimaji-wa-corona-yaigharimu-pakistan/a-52809757' term='COVID'>
Aidha Iran imewaachia huru kwa muda takriban wafungwa 85,000 ikiwa ni pamoja na wafungwa wa kisiasa kufuatia janga hilo.
Visa hivi vya karibuni kabisa vinafanya idadi kufikia wagonjwa 195 nchini Pakistan na kuibua wasiwasi kuhusiana na makosa hayo ya kiupimaji ambayo sasa yanaligharimu pakubwa taifa hilo na sasa likijaribu kudhibiti kasi ya kusambaa.
Maelfu ya wapakistan, wengi miongoni mwao mahujaji, waliwekwa karantini katika wiki za karibuni katika mpaka wa Taftan unaopita mkoa wa Balochistan, kaskazini mwa nchi hiyo baada ya kurejea kutoka Iran, moja ya taifa lililoathirika pakubwa na virusi vya corona, ulimwenguni.
Hata hivyo, takriban watu 119 miongoni mwao wamekutwa wameambukizwa virusi hivyo wakati walipoingia kwenye maeneo mengine ya nchi hiyo, hii ikiwa ni kulingana na maafisa wa maeneo hayo. Msemaji wa mkoa wa Sindh Murtaza Wahaba amelaumu mazingira ya karantini waliyowekwa raia hao, akisema haikuwa karantini bali ulikuwa ni mzaha mtupu. Na sasa wanasambaza virusi kwenye mikoa ya Sindh na Khyber Pakhtunkhwa.
Bado kuna watu zaidi ya 500 wanatakiwa kusafirishwa kupelekwa Sindh, hali inayoibua kitisho cha kusambaa zaidi kwa maambukizi. Jana jioni waziri mkuu Imran Khan alielezea wasiwasi wake kuhusu virusi hivyo vitakavyodhoofisha zaidi uchumi wa mataifa ya ulimwengu wa tatu na kuathiri sekta ya afya, huku akiyarai mataifa tajiri kufikia kuwapunguzia mzigo wa madeni.
"Kutokana na athari za kuzorota kwa uchumi, hofu yangu ni umasikini na njaa. Hayo yananitia wasiwasi mkubwa kwa sasa, na kutokana na hilo nadhani, jumuiya ya kimataifa inapaswa kufikiria aina fulani ya kuwafutia madeni mataifa kama yetu, yaliyoko hatarini zaidi, angalau hilo litatusaidia kupambana na corona."
Nchini Iran wafungwa takriban 85,000 ikiwa ni pamoja na wafungwa wa kisiasa wameachiwa katika harakati za taifa hilo kukabiliana na kusambaa virusi hivyo. Msemaji wa mahakama Gholamhossein Esmaili amesema hii leo kwamba hadi sasa tayari wafungwa hao wameachiwa, lakini pia wamechukua hatua kadha wa kadha za tahadhari magerezani kote nchini humo. ambako tayari idadi ya vifo imefikia 988.
Soma Zaidi: WHO: Dunia imeingia hali ya mashaka kufuatia virusi vya Corona
Iran ilitangaza kuwaachia wafungwa 70,000 mwezi Machi. Mwakilishi wa Umoja wa Mataifa wa masuala ya haki za binadamu nchini humo Javaid Rehman amesema ameiomba Tehran kuwaachia kwa muda wafungwa wote wa kisiasa kutoka kwenye magereza yake yaliyofurika na yanayokabiliwa na maradhi ili kusaidia kuzuia kusambaa zaidi kwa virusi vya corona.
Na huko Tokyo naibu mkuu wa kamati ya Olimpiki nchini Japan, Kozo Tashima hii leo amebainika kuambukizwa  virusi vya corona, katika wakati ambapo maafisa wa serikali wakisisitiza kwamba michezo hiyo itaendelea kama ilivyopangwa na kuruhusu mashabiki, huku kukiwa na ongezeko la wasiwasi kuhusu iwapo michezo hiyo itafanyika kama ilivyopangwa kufuatia kusambaa kwa virusi vya corona duniani.
Mashirika: RTRE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52804369' lang='swa' type='mono' source='https://www.dw.com/sw/sw/viongozi-wa-ulaya-kujadili-juu-ya-kuifunga-mipaka/a-52804369' term='COVID'>
Maambukizi ya  virusi hivyo barani Ulaya yamepindukia watu  50,000 na zaidi ya watu 2000 wamepoteza maisha. Maambukizi ya virusi hivyo yameathiri masoko na kusababisha hofu kwa umma, lakini serikali zimeanzisha hatua za haraka, ikiwemo kuifunga baadhi ya mipaka yake au kuwaweka watu karantini.
Baada ya Italia kuchukua hatua za kuwafungia raia wake kutokana na COVID-19, Uhispania na sasa Ufaransa, zote zimeanzisha hatua za kuwafungia watu nyumbani isipokuwa tu kwa shughuli za dharura kama vile kununua chakula au kuelekea hospitali. Nchi saba zimeiarifu Halmashauri kuu ya Umoja wa Ulaya, kwamba zimeanzisha ukaguzi wa vitambulisho ndani ya maeneo kunakoruhusiwa pasipoti za Schengen. Miongoni mwa nchi hizo ni Austria, Hungary, Jamhuri ya Czech na Poland, ambazo zote zilichukua hatua za upande mmoja za kuzuia wimbi la wakimbizi mwaka 2015.
Rais wa Halmashauri ya Ulaya Ursula von der Leyen na rais wa baraza la Ulaya Charles Michel
Alipoulizwa jana Jumatatu endapo Ulaya inaweza kurejea kwenye ukaguzi halisi wa vitambulisho baada ya hili, Kansela wa Ujerumani Angela Merkel alisema "Natumai hivyo, lakini imeonyeshwa dhahiri kwamba utaratibu huo haukufanya kazi vizuri katika njia ambayo mtu alitegemea". Tatizo kubwa linalowakabili vongozi wanapokutana kufanya mkutano kwa njia ya vidio ni namna ya kukomesha maambukizi mapya ya virusi vya corona, kushirikiana katika kuifunga mipaka na kuhakikisha kwamba vifaa muhimu vya tiba na vyakula vinaweza kuwafikia wale walio na uhitaji.
Viongozi hao pia wanatarajiwa kuanzisha marufuku ya siku 30 ya kusafiri kwa watu wanaotaka kuingia Ulaya hasa kwa shughuli za Utalii na biashara nyingine. Wale walio na ukaazi wakudumu, wanadiplomasia, wafanyakzi wa afya na usafiri hao hawatoguswa na katazo hilo. Pia kunatarajiwa kuanzishwa njia ya kijani ndani ya mipaka ya Ulaya ili kuwezesha magari yaliyobeba vifaa maalumu kuepukana na msongamano wa magari ambao umeanza kujitokeza katika maeneo ya kuvuka.
Kusudio kuu kwa mujibu wa rais wa Baraza la Umoja wa Ulaya Charles Michel ambaye ataongoza mkutano wa Jumanne ni "kupunguza safari zisizo kuwa na umuhimu lakini pia wakati huo huo kuwezesha usambazaji wa bidhaa, ili kuweza kuhakikisha haraka inavyowezekana uadilifu wa soko la pamoja, na kuhakikisha usambazaji wa bidhaa zinazohitajika."
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52804412' lang='swa' type='mono' source='https://www.dw.com/sw/sw/imran-khan-nchi-maskini-zitaathirika-zaidi-na-corona/a-52804412' term='COVID'>
Waziri Mkuu wa Pakistan Imran Khan ni kiongozi ambaye hachelei kuwa muwazi.
Katika mahojiano na shirika la habari la Associated Press, Khan ametoa wito kwa mataifa tajiri kuzitazama kwa jicho la huruma nchi maskini na hata kuzilipia madeni yao wakati huu ambapo virusi vya Corona vinaendelea kuenea kwa kasi katika mataifa mbalimbali duniani.
Khan amesema kuwa iwapo kutatokea mlipuko wa COVID-19 nchini Pakistan, ana wasiwasi kuwa uchumi wa nchi hiyo utaporomoka kwa kiwango cha kutisha. Nchi hiyo ilioko kusini mwa bara Asia, ilichukua mkopo wa dola bilioni 6 za kimarekani mwaka uliopita kutoka shirika la fedha duniani(IMF). Khan amesema "Kwa sababu ya athari ya kuporomoka kwa uchumi, wasiwasi wangu ni umaskini na njaa. Hali hiyo inanitia hofu zaidi. Nadhani jamii ya kimataifa inafaa kufikiria kuondoa madeni kwa nchi maskani kama sisi ambazo huenda zikaathirika zaidi. Angalau hiyo itatusaidia."
Hadi sasa, Pakistan imethibitisha kesi 183 za maambukizi  ya virusi vya Corona.
Vile vile, Khan ameitaka Marekani iondoe vikwazo vilivyoiwekea Iran ambayo imekuwa kiini cha mlipuko wa virusi vya Corona katika eneo la Mashariki ya Kati.
Wanafunzi wa Pakistan wakivaa vifaa vya kuziba pua kujikinda dhidi ya virusi
Kiongozi huyo ameongeza kuwa kando na Pakistan, India na nchi za Afrika zitaathirika zaidi na virusi hivyo kutokana na ukosefu wa raslimali na vifaa vya kisasa.
Janga la virusi vya Corona linachukuliwa kuwa mtihani mkubwa kwa utawala wa Khan tangu alipochukua hatamu za uongozi mnamo mwaka 2018. Waziri Mkuu huyo amepata uungwaji mkono mkubwa kutoka kwa vijana.
Hata hivyo, wakosoaji wake wanahoji kuwa Khan aliingia mamlakani kwa kutumia nguvu za kijeshi huku nayo makundi ya kutetea haki za kibinadamu yakisema utawala wake umebinya uhuru wa vyombo vya habari hasa vile ambavyo vimekuwa vikikosoa utawala wake.
Watu wengi ambao wameambukizwa virusi vya Corona wamekuwa wakipata homa na kukohoa lakini huenda pia wakapata hali ya matatizo ya kupumua. Virusi hivyo vimeathiri zaidi wazee na watu wenye kinga dhaifu dhidi ya magonjwa.
Vyanzo AP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52802267' lang='swa' type='mono' source='https://www.dw.com/sw/sw/ulimwengu-waendeleza-juhudi-za-kuzuia-kuenea-kwa-covid-19/a-52802267' term='COVID'>
Akizungumza na waandishi habari, baada ya kuwaarifu viongozi wa kundi la nchi saba zilizoendelea zaidi kiuchumi duniani, G7 kuhusu pendekezo lake, Rais wa Halmashauri Kuu ya Umoja wa Ulaya, Ursula von der Leyen, amesema marufuku hiyo inaweza kuwekwa katika siku zijazo ili kukabiliana na mzozo wa kiafya unaoendelea ulimwenguni. Amesema anatarajia viongozi wa Umoja wa Ulaya watalikubali pendekezo hilo katika mkutano wa dharura unaofanyika Jumanne kwa njia ya video.
Watakaokiuka marufuku kulipa faini
Rais wa Ufaransa, Emmanuel Macron ameamuru wananchi kubakia majumbani na kwamba mipaka yote ya Ufaransa itafungwa kwa muda wa siku 30 zijazo. Macron ambaye ametangaza kuwa dunia iko katika ''vita ya kiafya'' amesema kuanzia Jumanne watu wataruhisiwa tu kutoka nyumbani kwa ajili ya shughuli muhimu kama vile kununua chakula na kwenda kazini.
Ufaransa itawatawanya polisi 100,000 ili kufuatilia mienendo ya watu na wale watakaobainika kukiuka marufuku iliyowekwa watatozwa faini ya hadi Euro 135.
Kansela wa Ujerumani, Angela Merkel ametangaza kusimamishwa kwa shughuli za kijamii, huku nchi hiyo ikiwa imeanza kuifunga mipaka yake.
Kansela wa Ujerumani, Angela Merkel
Akilihutubia taifa kuhusu virusi vya corona mjini Berlin, Merkel amesema maduka ya vyakula, vituo vya mafuta, benki na maduka ya dawa yataendelea kufunguliwa, huku maduka yanayouza bidhaa zisizo muhimu yatafungwa.
Merkel amesema migahawa nchini Ujerumani itafungwa kuanzia saa kumi na mbili jioni hadi saa kumi na mbili asubuhi. Hayo ameyathibitisha baada ya kufikiwa makubaliano kati ya serikali za majimbo na serikali ya shirikisho. Amebainisha kuwa kumbi zote za starehe, baa, sinema, mabwawa ya kuogelea, maeneo ya michezo ya watoto pamoja na bustani za wanyama zote zitafungwa.
Merkel amesema safari zote za likizo ndani na nje ya nchi zimesitishwa kwa sasa. Rais wa Ujerumani, Frank-Walter Steinmeier amewasihi wananchi wote kubakia majumbani, baada ya serikali kutangaza marufuku ya nchi nzima ili kupunguza kuenea kwa COVID-19.
Wataalamu: Wengi kuambukizwa Uholanzi
Waziri Mkuu wa Uholanzi, Mark Rutte amesema wataalamu wa afya wamewaarifu kuwa idadi kubwa ya watu wa nchi hiyo wataambukizwa virusi vya corona na kwamba janga hilo litakuwa gumu, lakini kwa pamoja watafanikiwa kulishinda.
Shirika la Afya Duniani, WHO limezitaka nchi zote kuongeza mipango ya upimaji wa virusi vya Corona ili dunia iweze kufanikiwa zaidi katika kukabiliana na janga hilo. Waziri Mkuu wa Uingereza, Boris Johnson ameukataa wito huo wa WHO wa kuanzisha mpango wa kuwapima watu.
Waziri Mkuu wa Uingereza, Boris Johnson
Johnson pia amekataa wito wa kuzifunga shule na amesema wanachokifikiria kwa sasa ni kuendelea kuzifungua shule hizo. Aidha, waziri huyo mkuu wa Uingereza amesema kulikuwa na makubaliano kati ya viongozi wa kundi la G7 kwamba kunapaswa kuwa na fedha kwa ajili ya kuzisaidia nchi zitakazoathirika kiuchumi kutokana na virusi hivyo.
Rais wa Marekani, Donald Trump amewaonya Wamarekani kwamba huenda wakatumbukia katika mdororo wa kiuchumi kutokana na virusi vya corona. Hofu ya Trump imejitokeza baada ya soko la hisa la Marekani la Wall Street kuripoti kuhusu kushuka vibaya kwa mauzo, katika siku ambayo halijawahi kushuhudia kwa zaidi ya miongo mitatu.
Aidha, Baraza la Usalama la Umoja wa Mataifa limefuta mikutano yake yote iliyopangwa kufanyika wiki hii.
Idadi ya watu waliokufa kutokana na virusi vya corona katika nchi 145 ulimwenguni imefikia 7,126 huku watu 181,546 wakiwa wameambukizwa virusi hivyo na wengine 78,088 wakiwa wamepona.
(AP, DPA, DW https://bit.ly/2wZVD27)
Wakati maelfu ya watu wakithibitishwa kuuguwa virusi vya COVID-19 nchini Ujerumani, mfumo wa maisha umebadilika: kutoka kandanda, safari za ndege, utengenezaji wa magari na hata utamaduni. DW inaliangalia hilo (16.03.2020)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52793597' lang='swa' type='mono' source='https://www.dw.com/sw/sw/eac-yazuwia-shughuli-zake-kwa-kuhofia-corona/a-52793597' term='COVID'>
Tamko la Jumuiya hiyo linakuja katika wakati ambapo mkoa wa Arusha, yaliko makao makuu ya Jumuiya, kwa sasa unachukua tahadhari kubwa ya kujikinga na virusi hivyo baada ya kuripotiwa kwa visa kadhaa vya maambukizi katika nchi jirani ya Kenya, unayopakana nayo.
Mwenyekiti wa Baraza la Mawaziri wa Jumuiya ya Afrika Mashariki ambaye pia ni Waziri wa Mambo ya Nje wa Rwanda, Vicent Biruta, amemwandikia barua Katibu Mkuu wa Jumuiya hiyo, Liberat Mfumukeko, ya kusitisha mikutano yote inayojumuisha mikusanyiko mikubwa ya watu kutokana na hofu ya virusi vya COVID-19.
Taarifa hiyo inafafanua kwamba miongoni mwa mikutano iliyopangwa kufanyika hivi karibuni ni pamoja na mkutano wa 21 wa marais wa nchi wanachama uliokuwa ufanyika Jumatatu (16 Machi), huku mikutano mingine ikipangwa kufanyika kwa njia ya video.
Mchoro unaoonesha hali ya maambukizi na vifo kutokana na kirusi cha corona duniani kufikia tarehe 12 Machi 2020.
Mpaka wa Namanga waimarisha ukaguzi
Katika hatua nyingine, tahadhari zaidi zimeendelea kuchukuliwa katika mpaka wa Namanga unaoziunganisha nchi za Kenya na Tanzania kufuatia visa vitatu vya corona kuripotiwa nchini Kenya.
Mkuu wa wilaya la Longido ulipo mpaka huo, Frank Mwaisumbe, alisema wilaya hiyo imeimarisha ukaguzi katika mpaka wa Namanga.  Wafanyabiashara wanaozunguka mpaka huo wanaeleza kuwa biashara zao zimeyumba hasa baada ya Kenya kutangaza visa vya corona.
Sara Keiya, mfanyabiashara wa shanga na urembo katika mpaka huo, aliiambia DW kwmaba wateja wengi kwa sasa hawawasogelei wafanyabiashara na "wafanyabiashara wenyewe wanaogopa kuwasogelea wateja kwa hofu ya kupata maambukizi ya corona."
Veronica Natalis, DW Arusha
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52789926' lang='swa' type='mono' source='https://www.dw.com/sw/sw/biden-na-sanders-wamkosoa-trump-anavyoshughulikia-mripuko-wa-covid-19/a-52789926' term='COVID'>
Makamu wa zamani wa rais wa Marekani, Joe Biden na Seneta wa Vermont, Bernie Sanders jana wameshiriki katika mdahalo wa ana kwa ana kwa ni mara ya kwanza.
Biden na Sanders wanaowania kuchaguliwa katika kura za mchujo za kugombea urais kwa tiketi ya chama cha Democratic wamekutana katika mdahalo wa 11 ambao ulihamishwa kutoka Arizona, kutokana na hofu ya kuenea kwa virusi vya corona na ambao ulifanyika bila ya kuwa na watazamaji.
Baada ya kukutana katika ukumbi unakofanyika mdahalo huo mjini Washington, wagombea hao wawili walisalimiana kwa kugonganisha kiwiko. Biden ameahidi kumteua mwanamke kuwa mgombea mwenza, iwapo atashinda kuwania kinyang'anyiro hicho kupitia chama cha Democratic.
''Iwapo nitachaguliwa kuwa rais, ninaahidi nitamteua mwanamke kuwa makamu wa rais. Kuna wanawake kadhaa ambao wana sifa ya kuwa marais kesho. Nitamchagua mwanamke kuwa makamu wangu,'' alisisitiza Biden.
Biden arejea ahadi ya mwezi uliopita
Pia Biden amerejea ahadi yake aliyoitoa katika madahalo wa mwezi uliopita kwamba atamteua mwanamke mweusi kuwa Jaji katika Mahakama ya Juu ya Marekani. Kinyang'anyiro cha nafasi za mchujo kuwania urais kwa chama cha Democratic kimegeuka kuwa mashindano ya watu wawili kati ya Biden na Sanders ambao wote umri wao ni kwenye miaka ya 70.
Kwa upande wake Sanders amesema bila shaka kuna uwezekano pia akamteua mwanamke. ''Kwangu mimi sio tu kumteua mwanamke, bali kuhakikisha kwamba tuna mwanamke anayeunga mkono mageuzi ya kijamii na kutaka maendeleo. Kuna wanawake wengi wa aina hiyo. Hivyo nia yangu ni kwenda katika mwelekeo huo,'' alifafanua Sanders.
Rais wa Marekani, Donald Trump
Sanders amesema mfumo wa sasa wa afya nchini Marekani, ambako watu wengi wako kwenye mashirika binafsi ya bima ya afya unaolipiwa na waajiri wao, ni wa gharama kubwa na usiofaa, hivyo kuwaacha maelfu ya watu kila mwaka wakiugua magonjwa yanayoweza kuzuilika. Amesema virusi vya corona vimezidi kuyafanya mambo kuwa mabaya zaidi.
Wakati huo huo, wagombea hao wawili wamemkosoa Rais Trump kutokana na anavyolishughulikia janga la COVID-19. Sanders amesema iwapo angekuwa rais, angehakikisha kwamba hakuna mtu anayelipia huduma ya kupima virusi hivyo. Kwa upande wake Biden amesema pia anaamini kwamba hakuna mtu anayepaswa kulipia huduma hiyo.
Kwa mujibu wa Biden, kila jimbo linahitaji kuwa na angalau maeneo 10 ya kupima virusi vya corona na wizara ya ulinzi pamoja na idara ya dharura ya shirikisho zinahitaji kuratibu mipango ya kuongeza vitanda vya hospitali.
Kuenea kwa kasi virusi hivyo kumesababisha wagombea hao kuahirisha mikutano kadhaa ya kampeni zao, hata wakati ambapo baadhi ya majimbo makubwa kama vile Illinois, Ohio, Florida na Arizona yanajiandaa kupiga kura siku ya Jumanne.
Wagombea hao wamezungumzia pia masuala ya kiuchumi, sera ya kigeni pamoja na mabadiliko ya tabia nchi, huku Sanders akimshutumu Biden kwa kutoonyesha mipango ya kutosha katika kukabiliana na mabadiliko ya tabia nchi.
(AP, Reuters, DW)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52781985' lang='swa' type='mono' source='https://www.dw.com/sw/sw/kenya-yathibitisha-kisa-cha-tatu-cha-corona/a-52781985' term='COVID'>
Kwa mara ya kwanza Rais wa Kenya Uhuru Kenyatta amekivunja kimya chake kuhusu ugonjwa wa Corona. Rais Uhuru ameamuru shule zote za kushinda kutwa nzima kufungwa kuanzia siku ya Jumatatu. Shule za mabweni zimepewa muda hadi Jumatano kuhakikisha wanafunzi wote wanarejea nyumbani kwao kwa sababu ya homa ya Corona. Vyuo vikuu na vile vya amali vimepewa muda hadi Ijumaa kuwapa nafasi wanafunzi wote kurejea kwao.
Rais Uhuru kadhalika amethibitisha kuwa watu wengine wawili wameambukizwa virusi vya corona nchini Kenya. Mmoja alitangamana na aliyeambukizwa akiwa kwenye karantini hospitalini Kenyatta. Wahudumu wa afya wanaendelea kuwatazama walioambukizwa na pia kuwatibu.
Kutokana na hali hii, wasafiri wanaotokea nchi za kigeni zilizoathiriwa na homa hiyo ya Corona wamepigwa marufuku kuingia ndani ya mipaka ya Kenya. Watakaoruhusiwa kuingia nchini ni wakenya na wageni walio na vibali rasmi. Wakenya wote watakaorejea nyumbani katika muda wa saa 48 zijazo watalazimika kujiweka kwenye karantini na kusalia ndani.
Wakenya waliotangamana na mgonjwa wa corona wawekwa karantini
Kufikia sasa watu 22 wamewekwa katika karantini ambao wanaaminika kutangamana na mkenya wa kwanza aliyegunduliwa kuambukizwa virusi vya COVID 19 mwishoni mwa wiki iliyopita. Wagonjwa hao wanapewa matibabu kwenye hospitali za Mbagathi na Kenyatta zilizo na vituo maalum vya kuwahifadhi. Ili kupata maelezo ya ziada, Wakenya wanaweza kupiga simu kwa nambari 719 au kupitia ujumbe mfupi kwa kutumia *719# kwa usaidizi wa kiafya.
Rais Uhuru Kenyatta akikutana na baraza la kitaifa la usalama kujadili suala la corona
Kulingana na mratibu mkuu kwenye Wizara ya Afya Mercy Mwangangi, vituo viwili vya kutoa ushauri nasaha vimeandaliwa kwenye hospitali za Kenyatta na Mbagathi mahsusi kwa walioko kwenye karantini pamoja na familia zao. Kwa upande mwengine watakaopatikana wakisambaza video za kuogofya na zisizokuwa na maelezo sahihi watachukuliwa hatua za kisheria baada ya uchunguzi kukamilishwa na idara ya upelelezi.
Vilabu vyafungwa Mombasa
Wakati huo huo serikali ya kaunti ya Mombasa imepiga marufuku vilabu vyote vya densi vya usiku kuendesha operesheni zao kwa siku 30 zijazo. Baadhi wameipinga na kuikosoa hatua hiyo kwa madai kuwa hawakushirikishwa kutoa maoni yao. Marufuku hiyo ilitangazwa siku ya Jumamosi nagavana Ali Hassan Joho ili kuzuwia uwezekano wa maambukizi ya virusi vya COVID 19.
Hata hivyo vilabu vya pombe vya kawaida vimeruhusiwa kuendelea na operesheni zao hadi saa tano usiku. Wanaotembelea wagonjwa hospitalini wametahadharishwa kuwa ni watu wawili pekee wa familia watakaoruhusiwa kuwaona waliolazwa. Kwa sasa makanisa, miskiti na taasisi za kidini zinashauriwa kuhakikisha washirika wao wanapata dawa maalum ya kuosha mikono kadhalika maji na sabuni. Wasafiri kwenye magari ya umma wanashauriwa pia kuepuka msongamano na kutangamana.
(Thelma Mwadzaya)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52781104' lang='swa' type='mono' source='https://www.dw.com/sw/sw/chaguzi-katika-nyakati-za-virusi-vya-corona/a-52781104' term='COVID'>
Licha ya kuongezeka kwa maambukizi ya virusi vya corona kote nchini Ujerumani, uchaguzi wa jimbo la Bavaria kusini mwa nchi hiyo unafanyika kama ulivyopangwa.
Takriban watu milioni kumi wanastahili kushiriki katika uchaguzi huo wa jimbo unaofanyika kwenye vituo 4,000 tofauti kuwania nafasi 40,000 za uongozi katika halmashauri za miji na manispaa
Nafasi za umeya zitachaguliwa katika miji 24 kati ya 25 ya jimbo la Bavaria, ikiwa ni pamoja  na Munich, Nuremberg na Augsburg. Hata hivyo, uamuzi juu ya nafasi za ngazi ya juu hautatolewa hadi kutakapofanyika duru nyingine ya uchaguzi, mnamo Machi 29.
Vituo hivyo vya kupigia kura vinatarajiwa kufungwa saa kumi na mbili jioni Jumapili, huku matokeo ya awali yakitarajiwa kutolewa baadae jioni na matokeo kamili siku ya pili Jumatatu.
Hadi Jumamosi jioni, Taasisi ya Ujerumani ya Afya, Robert Koch, imeripoti visa 3,800 vilivyothibitishwa vya maambukizi ya virusi vya corona nchini humo, na vifo vinane.
Uchaguzi katika mji mkuu wa jimbo la Bavaria, Munich - 15.03.2020
Bavaria yaathirika zaidi
Bavaria ni moja wapo ya majimbo yaliyoathirika vibaya na maambukizi hayo nchini Ujerumani, ambapo kumeripotiwa visa vya maambukizi vipatavyo 680 na kifo kimoja.
Aidha mipaka kati ya Ujerumani na mataifa ya Uswisi, Austria na Ufaransa itafungwa kuanzia Jumatatu asubuhi, kuzuia kusambaa kwa virusi vya corona kulingana na jarida la habari la Ujerumani la Spiegel pamoja na gazeti la Bild. Hata hivyo, mamlaka za Ujerumani zitaruhusu wale wanaovuka mipaka kwa ajili ya kazi kila siku pamoja na uingizaji wa bidhaa. Hakuna taarifa juu ya iwapo Ujerumani inalenga kuifunga pia mipaka mingine ikiwemo kati yake na Poland, Uholanzi, Denmark na Jamhuri ya Czech.
Shule kote Ujerumani zimefungwa kwa wiki kadhaa zijazo, na hafla za umma zimefutwa kama sehemu ya juhudi za kupunguza kusambaa kwa maambukizi hayo ya maradhi ya COVID-19.
Mamlaka ya mji mkuu wa Ujerumani, Berlin na ya jiji la Cologne katika jimbo la North Rhine Westfalia  zimetangaza kufungwa baa, vilabu vya starehe, majumba ya sinema na kumbi za matamasha wakati ambapo Ujerumani inaongeza juhudi za kupunguza kasi ya kuenea kwa virusi hivyo vya corona. Kuanzia sasa hafla yoyote inayowahusisha watu 50 au zaidi katika mji wa Berlin imepigwa marufuku.
Ufaransa nayo pia imetangaza kwamba uchaguzi wa serikali za mitaa utaendelea kama ulivyopangwa kufanyika Jumapili, huku ikiwa imeamrisha kufungwa kwa mikahawa, vilabu, kumbi za cinema na muziki lakini imesema maduka ya chakula, dawa na benki zitasalia wazi.
Watu 196 wameshafariki kwa virusi vya corona Uhispania
Uhispania Jumapili pia imetangaza marufuku kadhaa katika juhudi zake za kukabiliana na mripuko wa virusi vya corona.
Ikichukua hatua sawa na Italia, Uhispania imeweka marufuku ya karibu nchi nzima inayowazuia watu kuondoka majumbani isipokuwa kwa lengo la kwenda kazini, kutafuta matibabu au kununua chakula.
Maradhi ya COVID-19 tayari yamesababisha vifo vya watu 196 nchini Uhisapania na kulifanya kuwa taifa lililoathiriwa zaidi na virusi hivyo barani Ulaya baada ya Italia.
Waziri Mkuu wa Uhispania Pedro Sanchez na mkewe ni miongoni mwa watu walioambukizwa virusi vya corona.
Tangazo barabarani mjini Barcelona, Uhispania; 'Kaa nyumbani, upunguze maambukizi ya virusi vya corona.'
Taarifa iliyotolewa Jumapili na Makao Makuu ya Kanisa Katoliki mjini Vatican imesema sherehe za kitamaduni za wiki ya pasaka hazitohudhuriwa na waumini kutokana na kitisho cha virusi vya corona.
Idara katika ofisi ya kiongozi mkuu wa kanisa katoliki imesema kutokana na dharura ya kiafya duniani, sherehe zinazofahamika pia kama "Liturujia ya wiki takatifu" ya pasaka itafanyika bila ya kuwepo makundi ya watu.
Vatican pia imesema mikusanyiko ya watu na sala ya Malaika wa Bwana ambayo huongozwa na papa Francis itafanyika kwa njia ya mtandao hadi April 12.
Kesi ya rushwa dhidi ya Netanyahu yaahirihswa
Kwa upande wa Mashariki ya Kati, kesi ya rushwa inayomkabili waziri mkuu wa Israel Benjamin Netanyahu imeahirishwa Jumapili kwa muda wa miezi miwili kutoka na taharuki ya kusambaa kwa virusi vya corona.
Waziri wa sheria wa Israel amesema kesi hiyo iliyopangwa kuanza kusikilizwa Machi 17 kwa kusomwa mashtaka matatu ya rushwa dhidi ya Netanyahu imesogezwa mbele hadi Mei 24.
Wazima moto Iran wapuliza dawa kupunguza kusambaa kwa virusi vya corona katika barabara za mji mkuu Tehran - Machi 13, 2020.
Afisa wa Iran anayeongoza juhudi za kupambana na ugonjwa wa COVID-19 nchini humo amekiri Jumapili kwamba huduma ya afya nchini mwake inaweza kuelemewa kutokana na maradhi hayo.
Iran ni nchi iliyoathiriwa zaidi na virusi vya corona Mashariki ya Kati huku ikiwa chini ya vikwazo vikali vya kiuchumi ilivyowekewa na Marekani.
Iran pia imeripoti vifo vipya 113 kutokana na virusi hivyo, na kuifanya idadi jumla kufika vifo 724.
Barani Asia, Sri Lanka nayo Jumapili imepiga marufuku mikusanyiko ya umma na binafsi na kuweka hatua kadhaa za karantini katika juhudi zake za kuzuia kusambaa kwa virusi vya corona.
Hayo ni kulingana na msemaji wa polisi ya taifa ambaye pia amearifu kuwa erikali ya Sri Lanka imetangaza kesho Jumatatu kuwa likizo ya umma ili kusaidia kutekeleza hatua za karantini.
Hadi sasa visa kumi vya maradhi ya COVID-19 vimethibitshwa nchini humo na zaidi ya watu 100 wameonyesha dalili za kupata maambukizi ya virusi vya corona.
Virusi vya corona tayari vimewakumba watu 158,465 kote ulimwenguni na kusababisha vifo 5,838 kulingana na takwimu zilizokusanywa na shirika la habari la Reuters.
Vyanzo: (afp, dpa, rtre, ap)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52777978' lang='swa' type='mono' source='https://www.dw.com/sw/sw/ufaransawapiga-kura-wakumbwa-na-hofu-ya-virusi-vya-corona/a-52777978' term='COVID'>
Wapiga kura watawachagua mameya wa mabaraza 35,000 ya miji, vijiji na mji mkuu wa Paris na karibu madiwani nusu milioni katika uchaguzi unaofanyika wakati huu wa mlipuko wa virusi vya corona na pia wakati ambapo wasiwasi umeongezeka nchini Ufaransa juu ya siasa za nchini humo.
Wakati huo huo Ufaransa na Uhispania zimetangaza hatua za dharura na kuzifunga huduma kadhaa ili kuzuia kuenea virusi vya COVID 19. Ufaransa itafunga maduka, mikahawa na sehemu za burudani kuanzia leo Jumapili na watu wapatao milioni 67 wanaoishi nchini humo wametakiwa wakae nyumbani kama hatua mojawapo ya kusaidia kupambana na virusi vya corona vinavyo sambaa kwa haraka ambapo idadi ya watu walioambukizwa nchini humo imeongezeka mara mbili katika muda wa saa 72.
Waziri Mkuu Edouard Philippe amesema serikali ya Ufaransa haina jinsi nyingine isipokuwa kuchukua hatua ya namna hiyo baada ya idara ya afya ya umma kutangaza kuwa watu 91 wamekufa na karibu watu 4,500 wameambukizwa hadi kufikia sasa.
Rais wa Ufaransa Emmanuel Macron
Nchini Ujerumani mamlaka ya mji mkuu, Berlin na ya jiji la Cologne katika jimbo la North Rhine Westfalia  zimetangaza kufungwa  baa, vilabu vya starehe, majumba ya sinema na kumbi za matamasha wakati ambapo Ujerumani inaongeza juhudi za kupunguza kasi ya kuenea kwa virusi hivyo vya COVID 19. Kuanzia sasa hafla yoyote inayowahusisha watu 50 au zaidi katika mji wa Berlin imepigwa marufuku.
Uhispania, imechukua hatua za dharura ili kuzuia kuenea kwa virusi vya COVID 19 imewataka watu wake wapatao milioni 46 kubaki majumbani wakati ambapo nchi hiyo imethibitisha watu 6,391 kuwa wameambukizwa idadi hiyo ikiwa ni ongezeko la watu 600 tangu Jumamosi. Watu 195 wameshafariki kutokana na homa inayosababishwa na virusi vya corona nchni Uhispania.
Katika hotuba yake kupitia kwenye runinga kwa taifa, Waziri Mkuu wa Uhispania Pedro Sanchez alielezea kuhusu hatua ya hali ya dharura ya wiki mbili iliyotangazwa kwa ajili ya kupambana na kuongezeka kwa maambukizi ya virusi hivyo.
Mipaka zaidi imefungwa kote ulimwenguni huku rais wa Marekani Donald Trump akitangaza kwamba Marekani ambayo siku chache zilizopita iliweka marufuku ya wasafiri kutoka nchi kadhaa za Ulaya na sasa marufuku hiyo itazihusu pia Uingereza na Ireland ambazo hapo awali zilikuwa hazimo.
Wakati huo huo, China, ambapo virusi vya corona vilikoanzia mwishoni mwa mwaka jana,imeeendelea kulegeza vizuizi vyake hali hiyo ikiashiria kwamba kitovu cha virusi hivyo sasa kimehamia katika nchi za Ulaya magharibi. Zaidi ya watu 150,000 wameambukizwa virusi vya COVID 19 ulimwenguni kote na zaidi ya 5,600 wamekufa kutokana na homa inayosababishwa na virusi hivyo.
Vyanzo:/RTRE/AP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52769050' lang='swa' type='mono' source='https://www.dw.com/sw/sw/trump-atangaza-hali-ya-dharura-kukabiliana-na-covid-19/a-52769050' term='COVID'>
Trump ametoa tangazo hilo katika mkutano na waandishi wa habari na kusema kwamba hali nchini humo inaweza kuwa mbaya zaidi na kwamba "wiki nane zinazofuata zinaweza kuwa mbaya sana".
Trump amekabiliwa na ukosoaji kutoka kwa baadhi ya wataalamu juu ya hatua za kujivuta na zisizo na ufanisi katika kushughulikia janga hilo. Hatua za hivi karibuni za Marekani zimekuja siku mbili baada ya Trump kupiga marufuku watu kuingia nchini humo hususan wakutokea Ulaya. Trump ambaye hapo awali alionekana kusimama kando ya afisa wa Brazil ambaye ameambukizwa COVID-19, amesema kwamba hata mwenyewe atafanyiwa vipimo haraka iwezekanavyo, lakini akaongeza kwamba hatojiweka karantini kwasababu hana dalili zozote.
Wakati huo huo shirika la afya ulimwenguni WHO, limesema Ulaya sasa ndio kitovu cha janga la virusi vya corona baada ya kesi za maambukizi nchini China ambako virusi hivyo vilianzia, kupungua. Kulingana na shirika hilo vifo duniani kote vimefikia watu 5,000. Televisheni ya taifa ya Iran imetangaza kwamba vikosi vya usalama vitaisafisha mitaa katika juhudi za kukabiliana na maambukizi zaidi. Kenya, Ethiopia, Sudan na Guinea nazo zimethibitisha visa vya kwanza vya COVID-19 na kuzifanya jumla ya nchi Afrika zilizoathirika kufikia 18.
Muuzaji duka huko Argentina akiwa amejikinga na plastiki
Athari za mripuko wa virusi vya corona katika maisha ya kila siku zimezidi kuongezeka duniani kote. Shule, biashara vimefungwa kwenye nchi kadhaa kujaribu kupunguza kuenea mripuko, huku pia sekta ya michezo nayo ikiathirika. Viongozi mbali wa dunia, nyota wa michezo na watu maarufu ni miongoni mwa maelfu ya watu walioambukizwa. Umoja wa Ulaya umeahidi kutoa Euro bilioni 37 kama sehemu ya mpango wa kusaidia juhudi za kukabiliana na mripuko wa virusi vya corona.Fedha hizo zitakuwa kwa ajili ya kusaidia katika uchumi na huduma za umma zinazotolewa kwenye ngazi ya kitaifa.
Nchini Ujerumani jimbo la North Rhine Westphalia limetangaza kuwa shule zake zote zinapaswa kufungwa ifikapo Jumatano ijayo hadi mwishoni mwa likizo ya Pasaka. Na mshambuliaji wa klabu ya Paderborn ya Ujerumani Luca Kilian amegundulika kuambukizwa virusi vya Corona , akiwa ni mchezaji wa kwanza katika ligi ya Bundesliga kuathirika. Taarifa hizo zimetolewa muda mfupi baada ya shirikisho la soka Ujerumani DFL kuahirisha michezo ya wikiendi hii ya ligi kuu na ligi ya pili. Ujerumani sasa inaungana na England, Uhispania, Italia, na Ufaransa kusitisha ligi yake kutokana na maradhi hayo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52761816' lang='swa' type='mono' source='https://www.dw.com/sw/sw/eu-kutoa-euro-bilioni-37-kukabiliana-na-covid-19/a-52761816' term='COVID'>
Rais wa Halmashauri Kuu ya Umoja wa Ulaya, Ursula von der Leyen amesema fedha hizo zitatolewa kwa nchi wanachama wa umoja huo ili kuchukua hatua kukabiliana na athari za kiuchumi kutokana na mripuko wa virusi vya corona.
Fedha hizo zitakuwa kwa ajili ya kusaidia katika uchumi na huduma za umma zinazotolewa kwenye ngazi ya kitaifa. Akizungumza na waandishi habari, Von der Leyen amesema kuwa Umoja wa Ulaya utatoa mkopo wa Euro bilioni nane kwa kampuni 100,000 ili kuiunga mkono sekta ya ushirika.
Aidha, Von der Leyen ameonya kuhusu kuweka vikwazo vya kusafiri katika kukabiliana na virusi vya corona, kama ambavyo baadhi ya nchi wanachama wa umoja huo zimefanya. Kauli hiyo ameitoa baada ya Jamhuri ya Czech kutangaza kwamba itapiga marufuku raia kutoka nchi 15 ambazo zimeathirika zaidi na virusi vya corona kuingia nchini humo.
''Katika saa chache zilizopita, tumeona marufuku ya kusafiri na udhibiti wa mipaka ikitangazwa miongoni mwa nchi wanachama. Ni kweli tunataka kuwalinda raia wetu na kuzuia kuenea kwa virusi. Lakini tuangalie namna tunaweza kushirikiana pamoja kwa ufanisi mkubwa. Udhibiti wa aina hiyo unaweza kuwa sawa, lakini Shirika la Afya Duniani, halioni marufuku ya kusafiri kama njia bora zaidi,'' alisisitiza Von der Leyen.
Waziri wa Fedha wa Ujerumani, Olaf Scholz
Serikali ya Ujerumani imeahidi kutoa mkopo usio na kikomo kwa biashara ambazo zimeathirika na mripuko wa virusi vya corona. Mkopo huo ni sehemu ya Euro bilioni 460 ambazo iliahidi kusaidia kukabiliana na athari za kiuchumi kutokana na janga hilo la kimataifa. Waziri wa Fedha wa Ujerumani, Olaf Scholz amesema hakutakuwa na kikomo cha kiwango ambacho serikali itatoa ili kuwasaidia watu binafsi pamoja na kampuni ili kukabiliana na athari za kiuchumi zitokanazo na virusi vya corona.
Wakati huo huo, jimbo la North Rhine Westphalia nchini Ujerumani limetangaza kuwa shule zake zote zinapaswa kufungwa ifikapo Jumatano ijayo hadi mwishoni mwa likizo ya Pasaka, katikati ya Aprili.
Kwa mujibu wa Taasisi ya Ujerumani ya Afya, Robert Koch, jimbo hilo lenye idadi kubwa ya watu nchini Ujerumani lina visa vingi vya COVID-19 ambako hadi sasa zaidi ya wagonjwa 680 wamethibitishwa, huku watu watatu wakiwa wamefariki.
Uhispania imeamuru leo kufungwa kwa lazima shughuli zote za umma katika manispaa nne za jimbo la Catalonia ili kuzuia kuenea kwa virusi vya corona. Huduma katika manispaa hizo zenye jumla ya watu 60,000, zimefungwa kwa wiki mbili.
Baraza Kuu la Waislamu nchini Ujerumani, ZMD limeiamuru misikiti yote kusitisha huduma za sala ya Ijumaa. Nalo shirika la reli nchini Ujerumani limesema litasitisha usafiri wa moja kwa moja wa treni kwenda Italia. Njia inayotumika kutoka Frankfurt kupitia kusini magharibi mwa Ujerumani na Uswisi hadi Milan, itasitishwa hadi Aprili 13.
(DPA, AFP, Reuters, DW https://bit.ly/2U0rFmB)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52758574' lang='swa' type='mono' source='https://www.dw.com/sw/sw/fahamu-kuhusu-virusi-vya-corona-na-ugonjwa-wa-covid-19/a-52758574' term='COVID'>
DW imekutayarishia muongozo mfupi kuhusu virusi vya Corona, kutambua dalili na jinsi ya kuchukua tahadhari.
Mhhhhh….. Tuanzie hapa !!!!
Hiki ni kirusi cha aina gani?
Corona ni jamii kubwa ya virusi vinavyosababisha maradhi kwa wanyama na binadamu. Kwa binadamu, jamii kadhaa za virusi vya Corona vinafahamika kusababisha maambukizi kwenye njia ya hewa na mfumo wa upumuaji.  Maradhi yaliyowahi kusababisha madhara makubwa kutokana na virusi vya Corona ni pamoja na MERS na SARS yaliyozuka mwanzoni mwa miaka ya 2000. Kirusi cha Corona kilichogundulika hivi karibuni kinasababisha ugonjwa unaofahamika kama COVID-19.
COVID-19 ni nini?
COVID-19 ni ugonjwa wa kuambukiza unaosababishwa na virusi vya Corona. Virusi hivyo vipya havikuwa vikifahamika hapo kabla na sayansi ya tiba. Na vilianzia nchini China mwezi Disemba mwaka 2019.
Dalili za Corona ni zipi?
Dalili kuu za Corona ni pamoja na Homa kali, Uchovu na Kikohozi kikavu na zinatokea taratibu. Dalili kubwa na inayoweza kutia hofu, ni mtu kukosa pumzi. Lakini isikutishe, ni mtu 1 pekee kati ya watu 6 walioambukizwa virusi vya Corona hufikia dalili hiyo ya hatari. Na asilimia 80 ya walio na virusi hivyo hupata nafuu bila kuhitaji msaada wa matibabu.
Makundi yaliyo kwenye hatari zaidi ni yapi?
WHO inasema wazee na watu wenye magonjwa ya kudumu kama Shinikizo la Damu, Kisukari, Matatizo ya Figo ndiyo walio kwenye hatari zaidi ya kuathika pindi wanapopatwa na virusi vya Corona. Watu wa umri wa wastani na wenye afya imara wanaweza kupata virusi vya Corona na kupona bila kuhitaji matibabu.
Virusi vya Corona vinasambaa vipi?
Watu wanaweza kupata Virusi vya Corona kutoka kwa watu walioambukizwa. Virusi vinaweza kusambaa kupitia maji maji kutoka kwenye pua au mdomo wa aliyeathirika. Iwapo mtu anagusa maji maji kama mafua, mate na makohozi ya mtu aliye na virusi na kisha kujigusa mdomo, macho na pua anaweza kupata virusi vya Corona.
Ninaweza kujikinga vipi na Virusi vya Corona?
Kwanini watu wanawekwa karantini?
Kwa ufupi neno Karantini linamaanisha kuwa chini ya uangalizi. Watu wenye dalili au wanaotokea maeneo yenye maambukizi makubwa ya virusi vya Corona hulazimikwa kuwekwa karantini (kutengwa na watu wengine) ili kufuatilia afya yao kwa karibu na kuzuia kueneza virusi. Ukiambiwa unapaswa kuwekwa Karantini, usiogope. Ni kwa ajili ya afya yako na wengine.
Virusi vya Corona vina tiba?
Hadi sasa hakuna tiba au chanjo dhidi ya virusi vya Corona lakini kwa sababu virusi hivyo vinaleta dalili mfano wa zile za mafua makali, mchanganyiko wa tiba unatumika kupunguza athari za virusi vya Corona.
Ninapaswa kuwa na hofu?
Hapana. Hupaswi kuogopa wala kuwa na hofu. Bali unapaswa kuchukua tahadhari. Kila mtu duniani yuko kwenye uwezekano wa kupata virusi vya Corona lakini kama tulivyokufahamisha, athari zake bado hazitishi.
Ni kweli watu weusi hawawezi kupata Corona?
Hapana, kama ilivyo kwa watu wa rangi na jamii zote sisi watu weusi pia tunaweza kuambukizwa virusi vya Corona. Mfano ni mgonjwa aliyegundulika Kenya.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52754115' lang='swa' type='mono' source='https://www.dw.com/sw/sw/majimbo-kadhaa-ya-ujerumani-kufunga-shule-zake/a-52754115' term='COVID'>
Hatua hizo zinachukuliwa katika kukabiliana na mripuko wa virusi vya corona nchini Ujerumani. Kituo cha televisheni cha n-tv nchini Ujerumani kimetangaza taarifa hiyo baada ya kumnukuu meya wa Berlin, Michael Mueller ambaye amesema shule zitakazoanza kufungwa Jumatatu ijayo ni zile za sekondari.
Wito umekuwa ukiongezeka nchini Ujerumani kuchukua hatua sawa na zile zilizochukuliwa na nchi jirani za Ulaya, kuzifunga shule ili kusaidia kupunguza kuenea kwa virusi vya corona, lakini kutokana na mfumo wa ugatuzi, ni serikali za majimbo pekee ndiyo zina mamlaka wa kutoa matamko kama hayo.
Shule kufungwa hadi Aprili
Aidha, majimbo ya Saarland na Bavaria yametangaza kuzifunga shule zote kuanzia Jumatatu ijayo. Jimbo la Bavaria limesema wanazifunga shule zote, chekechea na vituo vya kulea watoto hadi mwishoni mwa likizo ya sikukuu ya Pasaka, katikati ya mwezi Aprili kwa lengo la kukabiliana na janga la virusi vya corona.
Kwa upande wake jimbo la Saarland limesema litazifunga shule zote katika kukabiliana na kuenea kwa virusi hivyo vya COVID-19. Waziri Mkuu wa Saarland, Tobias Hans amesema kufungwa shule hizo ni hatua ya tahadhari kutokana na jimbo hilo kupakana na mkoa wa Grand Est ulioko kaskazini mashariki mwa Ufaransa.
Waziri Mkuu wa Saarland, Tobias Hans
Aidha, majimbo mengine matatu ya Ujerumani likiwemo la North Rhine Westphalia leo yanatarajia kuamua kuhusu kuzifunga shule zake. Hayo yanajiri wakati ambapo siku ya Ijumaa Ujerumani imetangaza kifo cha sita kutokana na virusi vya corona, huku watu 2,000 wakiwa wameambukizwa nchini humo.
Ufaransa nayo imesema itazifunga shule zote za msingi na sekondari pamoja na chekechea kuanzia Jumatatu ijayo. Ubelgiji na Ureno nazo zimetangaza kuzifunga shule zake, huku shule na vyuo vikuu nchini Italia zikiendelea kufungwa nchi nzima kutokana na taifa hilo kuathirika zaidi na virusi vya corona.
Nchi 15 Afrika zathibitisha visa vya virusi vya corona
Wakati huo huo, nchi za Kenya, Ghana na Gabon zimetangaza visa vya kwanza vya corona na hivyo kuifanya idadi jumla ya nchi zilizothibitisha kuhusu virusi hivyo barani Afrika kufikia 15.
Msemaji wa Shirika la Afya Duniani, WHO, Tarik Jasarevic amezitolea wito nchi zote duniani kushirikiana katika juhudi za kutafuta namna ya kupata suluhisho kuhusu virusi vya corona ambavyo vimetangazwa kuwa
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3ZHnu
janga la kimataifa.
''Kwanza hatujui nini kitatokea katika siku zijazo, na kwa upande wetu hatupendi kutabiri kitakachotokea, lakini tunaangazia zaidi katika kupata suluhisho. Na tunaiambia kila nchi, tafadhali muendelee kuchukua hatua madhubuti na kutokata tamaa na nchi zinapaswa kujiambia kwamba: kwa hakika hatujui, kila mtu anaweza kupata virusi,'' alifafanua Jasarevic.
Ama kwa upande mwingine, Waziri Mkuu wa Canada, Justin Trudeau amejiwekea karantini ya wiki mbili, baada ya mkewe Sophie Gregoire Trudeau kuambukizwa virusi vya corona. Mwanadiplomasia wa Ufilipino anayefanya kazi katika kamati inayoshughulika na masuala ya kisheria kwenye makao makuu ya Umoja wa Mataifa mjini New York ameambukizwa COVID-19. Kisa cha mwanadiplomasia huyo kinakuwa cha kwanza kurekodiwa kwenye Umoja wa Mataifa.
(DPA, Reuters, DW https://bit.ly/3cVfbp2)
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3ZHnu
Kisa cha kwanza cha virusi vya corona kimeripotiwa nchini Kenya. Wizara ya Afya nchini humo imesema kuwa kisa hicho kilithibitishwa Alhamisi (12.03.2020) Mkenya huyo alisafiri kutoka Marekani tarehe tano Machi. (13.03.2020)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52742484' lang='swa' type='mono' source='https://www.dw.com/sw/sw/ulaya-yakosoa-hatua-ya-trump-ya-kuzuia-wageni/a-52742484' term='COVID'>
Pamoja na rais Trump kutangaza kusitisha safari zote kutoka Ulaya, lakini baadae maafisa wa Marekani walisema kwamba zuio hilo litawalenga tu wengi wa raia wa kigeni ambao walikuwa katika eneo la Ulaya lisilohitaji pasi za usafiri, kwa siku 14 kabla ya kuwasili Marekani.
Rais wa Baraza la Ulaya Charles Michel pamoja na Rais wa Halmashauri Kuu ya umoja huo, Ursula von der Leyen wamesema kwenye taarifa yao ya pamoja kwamba Umoja wa Ulaya haukubaliani na hatua hiyo ya Trump kwa kuwa imefikiwa kutokana na maamuzi ya upande mmoja, bila ya kufanyika mashauriano.
Viongozi hao wawili wa ngazi za juu wa Umoja wa Ulaya wamesema virusi vya corona havizuiwi kuingia mahali popote na kunahitajika ushirikiano badala ya hatua za nchi moja moja. Aidha wamepinga vikali matamshi ya Trump kwamba Ulaya haichukui hatua vya kutosha kupambana na COVID-19 wakisema umoja huo wa mataifa 27 unachukua hatua kali za kuzuia kusambaa kwa virusi hivyo.
Miji ya Italia imesalia mitupu, kufuatia mripuko wa virusi vya corona, ulioipiga vibaya nchi hiyo
Katika kuonyesha mshikamano huo Von der Leyen ametuma ujumbe nchini Italia, taifa la Ulaya ambalo limeathirika pakubwa na virusi vya corona akisema wako tayari kutoa ushirikiano na kamwe hawataachwa peke yao.
''Halmashauri ya Ulaya itafanya kila liwezekanalo kuwasaidia. Mzozo huu unaathiri vibaya sekta ya afya ambayo inakabiliwa na shinikizo kufuatia kuongezeka kwa idadi ya wagonjwa. Tunatakiwa kuchukua hatua za haraka na kushirikiana pamoja kuleta misaada. Ninawasiliana mara kwa mara na waziri mkuu Conte. Tunatakiwa kuisaidia kwa dharura sekta ya afya", amesema von der Leyen.
Aidha, Von der Leyen ametangaza wakfu wa uwekezaji wa Euro bilioni 7.5 wa kupambana na COVID-19 ambao amesema unatarajia kuchangisha mabilioni zaidi ya fedha.
Kando na hatua hizi za Ulaya, waziri mkuu wa Slovakia, Peter Pellegrini ametangaza hatua mpya za kupambana na kusambaa kwa virusi hivyo nchini humo ikiwa ni pamoja na kuanzisha ukaguzi wa mipakani na kuzuia watu kusafiri au kuingia Slovakia kutoka mataifa mengine, pamoja na kuzifunga shule. Slovakia imethibitisha visa 16 vya COVID-19WHO: Dunia imeingia hali ya mashaka kufuatia virusi vya Corona.
Tedros Adhanom Gebreyesus, mkuu wa shirika la kimataifa ya afya, WHO amesema kuna uwezekano wa kudhibiti mripuko huo.
Katika hatua nyingine, mkutano wa kilele uliopangwa kufanyika mwishoni mwa mwezi Machi huko Beijing, kati ya China na Umoja wa Ulaya umeahirishwa kufuatia mripuko huo. Kuahirishwa kwa mkutano huo ni pigo kubwa kwa juhudi za Ulaya za kuongeza mbinyo kwa China juu ya biashara huria.
Shirika la Afya la Umoja wa Mataifa, WHO hapo jana lilitangaza COVID-19 kama janga la kimataifa, lakini mkuu wa shirika hilo Tedros Adhanom Gebreyesus, ameyahakikishia mataifa kwamba mripuko huo unadhibitika, hata katika wakati ambapo visa vikizidi kuongezeka huko Iran na Uhispania.
Iran ambayo inajikongoja kiuchumi hasa kutokana na vikwazo vya Marekani imelazimika kuomba mkopo wa dharura wa dola bilioni 5 kutoka kwa Shirika la Kimataifa la Fedha, IMF kukabiliana na mripuko huo. Mkuu wa benki kuu nchini humo Abdolnasser Hemmati amesema leo kwamba amepeleka barua ya maombi kwa mkuu wa IMF, Kristalina Georgiva wiki iliyopita kuomba msaada huo.
Zaidi ya watu 360 wamekufa na 9,000 wameambukizwa virusi hivyo nchini humo.
Mashirika: AFPE/RTRE/APE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52740445' lang='swa' type='mono' source='https://www.dw.com/sw/sw/kenya-yazuia-wanariadha-kushiriki-mashindano-ya-kimataifa/a-52740445' term='COVID'>
Katazo hilo kwa wanariadha wa Kenya limetolewa Alhamisi hii na Shirikisho la riadha nchini humo kwa kuwazuia wanariadha wake kusafiri nje ya nchi hiyo kwa ajili ya kushiriki mashindano ya riadha ya kimataifa kufuatia mlipuko wa virusi vya corona. Tangazo hilo limekuja siku moja tu mara baada ya Shirika la afya duniani WHO, kutangaza kuwa mlipuko wa virusi vya corona ni janga la kimataifa.
Kulingana na taarifa rasmi iliyotolewa na shirika la habari la Reuters, zaidi ya watu 126,000 duniani wameathirika na virusi hivyo na wengine zaidi ya 4,600 wamefariki dunia.
Nchi hiyo ya ukanda wa Afrika Mashariki ambayo haina kisa kilichothibitishwa kuhusiana na virusi hivyo vya corona imekuwa ikitoa baadhi ya wanariadha wa viwango vya juu duniani ambao mara kwa mara wamekuwa wakishinda medali mbalimbali katika mashindano ya kimataifa katika bara la Ulaya, Asia na Amerika ya Kaskazini.
"Kufuatia maelekezo kutoka katika serikali ya Kenya na kutokana virusi vya COVID 19 kuwa ni janga la kimataifa, Shirikisho la riadha nchini Kenya limesimamisaha safari zote za wanariadha katika mashindano ya kimataifa." Limesema shirikisho hilo katika taarifa yake na kuongeza kuwa limefanya hivyo kwa lengo la kulinda usalama wa wanariadha hao halikadhalika nchi ya Kenya kutokana na virusi hivyo. "Tunatoa wito kwa wanariadha kufuta mipango ya safari zao kwa mwezi ujao hadi pale taarifa zaidi zitakapotolewa."
Kenya imekuwa ikitoa wanariadha mahiri katika ulingo wa kimataifa
Rais Uhuru Kenyata akisalimiana na wanariadha wa Kenya
Akizungumza na shirika la habari la habari la Reuters, Benard Ouma ambaye ni mkufunzi wa mwanariadha wa kimataifa wa mbio za mita 1,500, Timothy Cheruiyot, amesema kuwa kwa pamoja wamechukua tahadhari kama serikali ya Kenya ilivyochukua tahadhari.
"Hatari ya kueneza virusi hivyo ndio tunajaribu kuepukana nayo. Hivyo hatua zinazochukuliwa na mamlaka tutakubaliana nazo. Mwisho wa siku ni suala la afya...kama kusafiri kunaweza kupelekea kuugua, basi yakupasa kuepuka safari." Amesema Ouma.
Wenyeji wa matukio ya kimichezo katika sehemu mbalimbali duniani wamefuta au kuahirisha matukio hayo kwa kuzuia mikusanyiko ya watu, ikiwa ni hatua za nchi husika kupambana na kuenea kwa virusi hivyo hatari vilivyokwishakuua maelfu ya watu huku wengine wakiathirika katika nchi mbalimbali duniani.
Chanzo: Reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52734020' lang='swa' type='mono' source='https://www.dw.com/sw/sw/trump-akataza-kusafiri-kwenda-na-kutoka-ulaya-kuzuwia-corona/a-52734020' term='COVID'>
Wakati  huo huo  Umoja  wa  Ulaya  utafanya  tathmini  yake  kuhusu  marufuku hiyo  ya  kusafiri  iliyowekwa  na  Rais Trump, amesema  rais  wa baraza  la  Ulaya  Charles Michel, na  kuongeza  kwamba  mvurugiko wa kiuchumi ni  lazima  uepukwe.
Marufuku  iliyowekwa  na  Rais Donald Trump  ya  kusitisha usafiri kutoka  mataifa  ya  Umoja  wa  Ulaya isipokuwa Uingereza  inaanza rasmi  usiku  wa  manane  siku  ya  Ijumaa, lakini  haitajumuisha wasafiri  kutoka  Uingereza, ambayo  imejiondoa  kutoka  Umoja  wa Ulaya  hivi  karibuni, amesema   rais  huyo. Trump akilihutubia  taifa kutoka  katika  ofisi  ya  rais katika  ikulu  ya  White House  alisema.
"Baada  ya  kushauriana  na  maafisa  wetu  wa  juu wa  afya ,nimeamua  kuchukua  hatua  kali lakini  muhimu  ili  kulinda  afya  na hali  ya  Wamarekani  wote. Kuzuwia  maambukizi  mapya  kuingia katika  nchi  yetu tutasitisha  kwa  muda  safari  zote  kutoka  Ulaya kwenda  Marekani  katika  muda  wa  siku 30 zijazo. Sheria  hizi mpya  zitaanza  kazi usiku  wa  manane ijumaa."
Katika  hotuba  hiyo  kwa  taifa  hilo  ambalo  liliingiwa  na  hofu, Trump  ametaka  kupuuzia  wakosoaji  ambao  wanasema  utawala wake  umekosekana  katika  wakati  huu  wa  mzozo, akisisitiza kuwa "virusi  havitakuwa  na  nafasi nchini  humo."
Rais wa baraza la Ulaya Charles Michel
Amesema  kuwa , "hizi ni  juhudi  za  nguvu  na  sahihi  kudhibiti virusi kutoka  nje  katika  historia  ya hivi  sasa:"
Ametangaza  hatua  kadhaa  kupunguza  mzigo  wa  kifedha  kwa watu  ambao  watalazimika  kuwamo  katika  mapumziko kwa  wiki kadhaa  wakiwa  katika  karantini.
Lakini  tangazo  lake  kubwa  linalofika  mbali  ni  kusitisha  usafiri kwenda  na  kutoka  Ulaya , na  hili  limeleta  hali  ya  mkanganyiko mkubwa  wakati  akisikika  kimakosa  kwamba  anasitisha  pia biashara  kati  ya  Marekani  na  Ulaya.
Ikulu  ya  Marekani  baadaye  ilifafanua  kuwa  bidhaa  zitaendelea kuingia  nchini  humo  kutoka  Ulaya. Trump  alionekana  kuilaumu Ulaya  katika  jukumu  la  kusambaa  kwa  virusi , ambavyo vilijitokeza  kwanza  nchini  China na  kwa  sasa  vimesambaa duniani kote, na  kusababisha  ishara  hatari  za  kama  mafua.
Udhibiti wa virusi vya Corona katika viwanja vya ndege
Mataifa  ya  Umoja  wa  Ulaya  yatafanya  tathmini  leo  kuhusu marufuku  hiyo  iliyotangazwa  na  rais Trump, rais wa  baraza  la Umoja  huo Charles Michel  amesema  na  kuongeza  kwamba uvurugaji  wa   uchumi  unapaswa  kuepukwa.
Ulaya  inachukua   kila  aina  ya  hatua  kudhibiti kusambaa  kwa virusi  vya  COVID-19, kupunguza  idadi  ya  maambukizi na  kutoa msaada  kwa  ajili  ya  utafiti, amesema  Michel.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52723719' lang='swa' type='mono' source='https://www.dw.com/sw/sw/janga-la-virusi-vya-corona-ugonjwa-wa-nadharia-za-uwongo/a-52723719' term='COVID'>
Kinyume na kile ambacho huenda utakuwa umekisikia, virusi vipya vya corona havikutengenezwa katika maabara ya kijeshi ya China au Marekani na wala Waalbania hawana kinga mwilini kuzuia maambukizi ya kirusi hicho.
Madai mengi yasiyokuwa na ukweli kuhusu virusi vya corona yamekuwa yakisambaa hivi karibuni, kuanzia yale ya kushangaza, kipuuzi na mengine ya kushtua. Kwa mfano mwana blogu wa YouTube Dana Ashlie, aliweka video kuelezea kila alichodai kuwa ni sababu ya kweli kuhusu mripuko wa virusi hivyo. Ashlie, ambaye ana mamia kwa maelfu ya wafuasi kwenye akaunti yake ya YouTube na Facebook, alidai kuwa COVID-19 ilizuka kwa sababu teknolojia ya mtandao wa simu wa 5G ilizinduliwa katika mji wa China wa Wuhan, ambao ndio kitovu cha mlipuko huo.
Huku ugonjwa huo wa COVID-19 ukitawala vichwa vya habari, haishangazi kuwa habari potofu za virusi vya corona zimeongezeka. Ndio maana Shirika la Afya Ulimwenguni – WHO limezindua tovuti maalum ya kuondoa uwongo na madai yasiyo na ukweli kuhusu tiba za virusi vya corona na namna vidudu hivyo vinavyosambaa.
Kihistoria, milipuko ya majanga kila mara yaliandamana na usambazaji wa uvumi na nadharia za uwongo. Profesa Michael Butter, ambaye anafunza katika Chuo Kikuu cha Tübingen, anasema nadharia za uwongo au uzushi hudai kuwa kundi la watu linafanya kisiri njama ya kudhibiti na kuharibu taasisi, nchi au dunia nzima.
Kulikuwa na uvumi kuwa Ebola ilitengenezwa na Marekani
Janga la homa 1918
Kati ya mwaka wa 1918-1920, kile kilichofahamika kama Homa ya Kihispania iliwauwa kati ya watu milioni 24 na 50 – na kuifanya kuwa hatari zaidi kuliko Vita Kuu ya Kwanza ya Dunia, ambayo ilimalizika mwaka huo huo ambao janga hilo la homa lilianza. Kwa sababu chanzo cha mlipuko wa virusi hivyo kilisalia kuwa kitendawili hadi miaka ya 1930, baadhi ya watu waliamini kuwa vidudu hivyo vilitengenezwa na jeshi la Ujerumani kuvitumia kama silaha.
Operesheni Detrick
Mwanzo wa janga la ugonjwa wa UKIMWI nchini Marekani katika miaka ya 1980 uliandamana na kampeni pana ya upotoshaji ya Wasovieti. Katika mwaka wa 1983, shirika la ujasusi la Muungano wa Kisovieti KGB lilisambaza uvumi kuwa Marekani imetengeneza Ukimwi katika kiwanda cha Fort Detrick kama silaha ya kibayolojia na kuifanyia majaribio kwa mahabusu, jamii wa walio wachache na mashoga. Pia KGB ilidai kuwa Marekani ilikuwa ikijiondolea lawama kwa kusema kuwa ugonjwa huo ulianzia barani Afrika.
Katika mwaka wa 1985, profesa wa bayolojia wa Kijerumani mzaliwa wa Urusi Jakob Segal hata akachapisha utafiti wa kisayansi kuunga mkono nadharia hiyo. Na hata ingawa wanabayolojia wengi na watalaamu wa matibabu wamepuuzilia mbali madai hayo kuwa upuuzi, nadharia hiyo ingali maarufu mpaka wa leo.
Once again, the US is blamed
Kufikia katikati ya miaka 1990, Muungano wa Kisovieti ulikuwa umevunjika, na mashirika ya kitaifa ya afya yalikuwa yameudhibiti mripuko wa Ukimwi. Wakati huo, hata hivyo, Afrika ilikumbwa na mlipuko mkubwa wa Ebola. Watu wengi waliokuwa wametoa madai ya uwongo kuwa virusi vya Ukimwi vilitengenezwa katika maabara ya kijeshi ya Marekani, sasa wakadai kuwa virusi vya Ebola vilikuwa ni silaha ya kibayolojia iliyoundwa na Marekani au Uingereza.
Wakati huo huo, mapinduzi ya kidijitali, imechangia pakubwa katika kusambaza uvumi na habari za uwongo. Makala za mitandaoni zinasambazwa kwa kasi kuliko maafisa wowote wa afya au matibabu wanavyoweza kuzifuta. Enzi ya kidijitali imeruhusu nadharia za uwongo kusambaa haraka zaidi.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52719130' lang='swa' type='mono' source='https://www.dw.com/sw/sw/corona-nchi-za-ulaya-zapambana-kuzuia-maambukizi-mapya/a-52719130' term='COVID'>
Jumuiya ya umoja wa Ulaya imesema itafanya kila lililo muhimu  kuanzia kuruhusu misaada ya serikali kwa makampuni, kuanzisha mfuko wa uwekezaji wa thamani ya euro bilioni 25 ili kukabiliana na kuporomoka kwa uchumi kutokana na mlipuko wa virusi cya COVID 19. Viongozi wa jumuiya hiyo walitangaza maamuzi hayo Jumanne 10.03.2020 baada ya kumalizika mkutano wao walioufanya kwa njia ya video.
Rais wa Halmashauri ya Ulaya Charles Michel amezisihi nchi wanachama kushirikiana katika kupambana na mlipuko wa virusi vya Corona ambavyo vitatishia kusababisha mgogoro wa kiuchumi. Akizungumza katika mkutano huo Rais wa Tume ya Ulaya Ursula von der Leyen amesema tume hiyo itaandaa mpango wa kukabiliana na virusi vya  corona kwa kuwekeza fedha za kusaidia nchi wanachama endapo zitakabiliwa na matatizo ya kiuchumi kutokana na kuendelea kuenea kwa virusi vya corona.
Baadhi ya raia wa China waliotibiwa na kupona kutokana na kuambukizwa virusi vya corona watoka hospitali mjini Wuhan.
China imesema abiria wote kutoka nchi za nje wanaofika mjini Beijing ni lazima wawekwe karantini kwa muda wa wiki mbili ili kuzuia maambukizi mapya. China ilikuwa tayari imeweka tahadhari kwa wageni wanaoingia nchini humo kutoka Korea Kusini, Iran, Italia na Japan.
Nchini Italia zaidi ya watu 10,000 wameambukizwa virusi vya corona huku idadi ya vifo ikiongezeka nchini humo wengi wao wakiwa ni wazee. Nchini Marekani maambukizi yameongezeka, zaidi ya watu 1000 wameambukizwa. Korea Kusini, imeripoti idadi ya maambukizi mapya hadi kufikia leo ni 242.
Thailand imesema haitotoa tena visa kwa wageni kutoka nchi zote ambao hapo awali walistahili kupewa visa mara baada ya kuingia nchini humo na badala yake wageni wote wanatakiwa kuomba visa kwenye balozi zake kabla ya kusafiri. Australia imetangaza kuuongeza fedha mfuko wa afya kwa takriban dola bilioni 2.4 ambazo zitatumiwa kuanzisha kliniki za homa, pamoja na hatua zingine za kuzuia kuenea kwa virusi vya corona.
Vyanzo: /DPA/AFP/RTRE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52701936' lang='swa' type='mono' source='https://www.dw.com/sw/sw/sadc-imesitisha-mkutano-wake-wa-ana-kwa-ana-kufuatia-hofu-ya-corona/a-52701936' term='COVID'>
Hatua hiyo imefikiwa baada ya mawaziri wananoshughulikia sekta ya Afya katika jumuia hiyo kuketi kwa dharura hapo jana na kujadili hali halisi ya COVID-19 duniani na katika nchi wananchama na maandalizi ndani ya jumuia katika kukabiliana na virusi hivyo pamoja na hatua za kuchukuliwa kuzuia kuenea kwa ugonjwa huo.
Virusi vya Corona tayari umekwisha shambulia takriban mataifa 101 ulimwenguni kati ya mataifa 194.
Sehemu ya makubaliano ya mawaziri wa afya ni kuzuia mikutano ambayo inaweza kuzuilika hivyo kuafiki mkutano wa baraza la mawaziri wa fedha, mipango, viwanda, biashara na mambo ya nje kufanyika kwa njia ya video ambapo kila mshiriki atakuwa nchini mwake wakati mkutano ukiendelea.
Akitoa taarifa ya kubadilishwa kwa mfumo huo wa mkutano katibu mkuu wizara ya mambo ya nje nchini Tanzania balozi kanali Wilbert Ibughe amesema utaratibu huo wa kuendesha mkutano kwa njia ya video umeridhiwa na sekretarieti ya SADC pamoja na nchi mwenyekiti kwa kuwa unalenga kuondoa hatari ya kuenea kwa ugonjwa endapo mmoja kati ya washiriki atakuwa amepata maambukizi.
"Sasa kufuatia ushauri uliotolewa katika maazimio ya kikao cha mawaziri wa afya wa SADC jana, kikao cha baraza la mawaziri wa SADC  kilichokuwa kimepangwa kimefupishwa na sasa kitaafanyika kwa njia ya video tarehe 18," alisema balozi kanali Wilbert Ibughe.
Tanzania imezitaka serikali za SADC kuchukua hatua zinazopendekezwa na wataalamu wa afya ili kujikinga na Corona
Ikumbukwe kuwa utaratibu huu wa kufanya mkutano kwa njia ya video kwa jumuia hiyo utakuwa ni wa kwanza kufanyika ambapo Tanzania kama mwenyekiti imezitaka serikali za SADC kuchukua hatua stahiki zinazopendekezwa na wataalamu wa afya ili kujikinga na ugonjwa huo hatari ambao tayari nchi mwananchama wa SADC Afrika kusini imethibitisha kuwepo kwa wagonjwa takriban saba.
Naibu katibu mkuu mtendaji anaeshughulikia utengamano wa SADC dokta Tembikosi Mpongo amewaambia wanahabari kuwa kama jumuia inafanya kila linalowezekana kuhakikisha wanalinda afya za wakaazi ikiwemo kuepuka mikusanyiko inayohatarisha kuenea kwa ugonjwa huo.
"Kipaumbele cha kwanza cha serikali ni kuwakinga watu wake na hivyo tunafanya kwa kuzuia makutano ya aina kwa ana yasio ya lazima ambapo maambukizi yanaweza kutokea, hii si kwetu tu ni ulimwegu mzima umechukua hatua kama hii  ili inapotokea hatua za haraka zinachukuliwa kukabiliana lakini kwanza ni kudhibiti kadri inavyowezekana," alisema dokta Tembikosi Mpongo
Tangu kuzuka kwa Virusi vya COVID-19 ama Corona mwishoni mwa mwaka uliopita tayari vimeshaua zaidi ya 3,100 nchini china, 463 Italia na barani Afrika, Misri imeripoti kifo cha kwanza kutokana na ugonjwa huo na nchi kadhaa zimethibitisha kupatikana kwa wagonjwa walioambukizwa virusi hivyo ikiwemo Afrika kusini, Nigeria, Algeria pamoja na Senegal.
Chanzo: Hawa Bihoga DW Dar es salaam
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52665443' lang='swa' type='mono' source='https://www.dw.com/sw/sw/corona-mawaziri-wa-afya-wa-nchi-za-umoja-wa-ulaya-wakutana/a-52665443' term='COVID'>
Juhudi zinafanyika duniani kote kwa lengo la kukabiliana na dharura hiyo. Waziri wa afya wa Ujerumani Jens Spahn amesema virusi vya Corona vimeshaingia barani Ulaya na kwamba sasa pana changamoto ya kupunguza na kudhibiti kasi ya maambukizi yake. Waziri  Spahn ametamka hayo wakati mawaziri wa afya kutoka nchi nyingine 27 za Umoja wa Ulaya wakiwasili mjini Brussels kwa ajili ya mkutano huo. Hata hivyo ameeleza kuwa hakuna haja kwa Ujerumani kupunguza uhuru wa watu kuvuka mipaka kati ya nchi za Umoja wa Ulaya.
Italia, ambako takriban watu 148 wamekufa ni nchi ya Umoja wa Ulaya iliyoathirika zaidi kuliko nchi nyingine za jumuiya hiyo. Ufaransa imeripoti kuwa mtu wa tisa amefariki nchini humo baada kuambukizwa virusi vya COVID-19.
Waziri wa afya wa Ujerumani Jens Spahn
Makao makuu ya kanisa katoliki Vatican yamethibitisha kisa cha kwanza cha virusi hivyo leo Ijumaa na kwamba imezifunga ofisi zake kadhaa kama hatua ya tahadhari wakati kiongozi wa kanisa katoliki duniani Papa Francis akiendelea kupata nafuu baada ya kupata mafua. Kituo cha afya ndani ya Jiji la Vatican kimefungwa kwa ajili ya kukifanyia usafi.
Kwingineko dunaini hatua zinachukuliwa ili kuzuia kuenea kwa maambukizi. Mji wa Bethlehem umewekwa chini ya karantini baada ya mikasa ya Corona kubainika leo.
Kamishna Mkuu wa haki za binadamu wa Umoja wa Mataifa Michelle Bachelet ametoa wito kwa serikali na wafanya biashara kusaidia kupunguza athari inayosababishwa na hatua za karantini pamoja na hatua zingine zinazolenga kupambana na mlipuko wa virusi vya Corona. Bachelet amesema hatua za kupambana na virusi hivyo lazima zizingatie haki za binadamu, na juhudi zifanyike za kuwalinda watu walio hatarini zaidi katika jamii.
Kwa mujibu wa taarifa Idadi ya watu walioambukizwa virusi vya Corona duniani kote imefikia 98,123 na waliokufa ni 3385 katika nchi 87.
Vyanzo:/AFP/AP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52660378' lang='swa' type='mono' source='https://www.dw.com/sw/sw/corona-shughuli-zinaanza-kurudi-kama-kawaida-china/a-52660378' term='COVID'>
Wageni 221 kati ya takriban 380 nchini Korea Kaskazini waliokuwa chini ya uangalizi wa madaktari wameruhiwa, chombo cha habari kinachomilikiwa na serikali kimetangaza. Chombo hicho hata hivyo hakikutoa maelezo zaidi.
Baadhi ya vyombo vya habari vya kigeni ikiwemo runinga inayosimamiwa na serikali ya Urusi vimeripoti kuwa baadhi ya wageni walioko Pyongyang huenda wakahamishwa hivi karibuni.
Korea Kaskazini imesema kuwa takriban watu 7,000 walikuwa chini ya uangalizi wa madaktari. Maafisa nchini humo wamesema kuwa wameongeza uchunguzi hasa kwa watu wanaoingia nchini humo kutoka mataifa yalioathirika na mlipuko wa Corona au watu walioingiliana na wageni.
Virusi vya COVID-19 vimekuwa vigumu kubainika, kuvidhibiti au hata kuvitibu huku wataalam wakiingiwa na wasiwasi juu ya mlipuko nchini Korea Kaskazini kuwa huenda ukasababisha madhara makubwa kufuatia ukosefu wa vifaa vya kisasa vya matibabu nchini humo.
Nchi hiyo iliyoko barani Asia imepiga marufuku watalii wa kigeni kuingia nchini humo, imefunga mipaka yake na pia imechelewesha ratiba yake ya shule. Kadhalika, imewahamasisha maelfu ya wafanyakazi wa serikali kuhusu mbinu za kujikinga dhidi ya virusi vya Corona.
Na nchini China katika jimbo la Hubei, ukiondoa mji wa Wuhan, hakuna visa vyovyote vipya vya maambukizi ya Corona vilivyoripotiwa kwa zaidi ya saa 24. Hio ni mara ya kwanza tangu kutokea kwa mlipuko wa virusi hivyo. Mamlaka nchini humo inaendela kufanya juhudi ili kudhibiti kusambaa kwa virusi hivyo katika maeneo mengine.
Hata hivyo katika mji wa Wu-han ambao ni kitovu cha mlipuko wa virusi vya Corona kumeripotiwa visa vipya 126 vya maambukizi ya Corona Alkhamisi, tume ya kitaifa ya afya imesema leo Ijumaa.
Licha ya visa hivyo vipya kuripotiwa, ishara zote zinaonyesha kuwa hali ya kawaida inaanza kurudi kama awali kwani tayari shule zimefunguliwa.
Kwengineko, waziri wa Afya wa Cameroon amethibitisha kisa cha kwanza cha virusi vya Corona nchini humo. Katika taarifa, wizaya ya afya imesema kuwa mgonjwa huyo, raia wa Ufaransa mwenye miaka 58 aliwasili katika mji mkuu wa Yaounde mnamo Februari 24.
Vyanzo Reuters, AP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52572057' lang='swa' type='mono' source='https://www.dw.com/sw/sw/kisa-cha-kwanza-cha-corona-charipotiwa-lagosnigeria/a-52572057' term='COVID'>
Kamishna wa Afya mjini Lagos, mji mkubwa barani Afrika ulio na idadi jumla ya watu milioni 20 amesema raia mmoja wa Italia aliyeingia Nigeria siku ya Jumanne kutoka Milan, akiwa katika safari zake za kibiashara aliugua siku ya pili yake.
Kamishna Akin Abayomi amesema mtu huyo aliwekwa karantini na kuanza mara moja kufanyiwa vipimo katika hospitali moja mjini humo, huku akisema maafisa wake wanajaribu kuchunguza  ni akina nani mwanamume huyo aliyeingiliana nao tangu alipoingia  mjini Lagos.
Mapema mwezi huu maafisa mjini humo walitoa ushauri kwa watu wote wanaoingia huko kutoka China, kujiweka karantini kwa muda wa siku 14 ambao ndio muda unaoweza kugundua iwapo mtu ameambukizwa au la.
Huku hayo yakiarifiwa Iran imeripoti kufuta sala zote za Ijumaa mjini Tehran na kote katika Jamhuri hiyo ya kiislamu kufuatia mripuko wa virusi hivyo vinavyojulikana kama COVID-19 Tangazo hilo lilitolewa hapo jana baada ya idadi ya walioambukizwa virusi hivyo kupanda kutoka watu 100 hadi watu 254 huku watu 26 wakiwa wameshafariki dunia.
Iran ndio taifa lililo na idadi kubwa ya watu waliofariki nje ya China kulikoanzia mripuko huo wa virusi vya Corona vinavyoendelea kuzua wasiwasi wa kuenea zaidi katika eneo la Mashariki ya Kati.
Saudi Arabia yachukua mikakati ya kujikinga na Corona
Saudi Arabia kwa upande wake imechukua hatua za kujikinga na virusi hivyo kwa kupiga marufuku mahujaji wa kigeni kuingia nchini humo kuzuru maeneo matakatifu kwa waumini wa dini ya kiislamu hatua iliyovuruga pia mipango ya mamilioni ya mahujaji kuelekea katika ibada ya Hijaa inayofanywa kila mwaka nchini humo.  Bado hapajakuwa na kisa chochote cha virusi hivyo nchini Saudi Arabia.
Kwengineko Rais wa Mongolia Battulga Khaltmaa pamoja na maafisa wengine wa serikali wamejiweka karantini kwa siku 14 baada ya kurejea nyumbani kutoka ziara yao nchini China hii ikiwa ni kulingana na shirika la habari la kitaifa nchini humo.
Battulga ndio rais wa kwanza kuizuru China tangu taifa hilo lilipoanza kuchukua mikakati maalum kujaribu kudhibiti virusi hivyo tangu vilipoanza mwezi wa Januari. Rais Battulga Khaltmaa aliwasili mjini Beijing pamoja na waziri wake wa mambo ya kigeni Tsogtbaatar Damdin na maafisa wengine wa serikali hapo jana na kukutana na rais Xi Jinping na Waziri Mkuu Li Keqiang.
Watu zaidi ya 83,000 duniani wameambukizwa virusi vya Corona huku China bara mahala kulikoanzia mripuko wa virusi hivyo ikiripoti vifo vya watu 2,788 huku watu zaidi ya 78,824 wakiambukizwa hasa katika mji wa Hubei.
Chanzo: /AP/Reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52544549' lang='swa' type='mono' source='https://www.dw.com/sw/sw/who-hakuna-haja-ya-kuwa-na-hofu-ya-virusi-vya-corona/a-52544549' term='COVID'>
Akizungumza Jumtatu na waandishi habari kwenye mji mkuu wa Italia, Roma, Mkurugenzi wa Shirika la Afya Duniani barani Ulaya, Hans Kluge amewatoa hofu wananchi, akisema kiwango cha vifo ni asilimia mbili na kwa sasa asilimia moja iko nchini China, ambako kuna asilimia 96.5 ya visa vyote duniani.
''Ningependa kurudia ujumbe wangu kwamba hakuna haja ya kuwa na hofu yoyote. Ni kweli naelewa watu wana wasiwasi kuhusu afya zao na afya za familia zao. Idadi ya visa China inapungua, tunaishukuru serikali ya China kwa kuchukua hatua madhubuti. Asilimia 80 ya wagonjwa wana dalili ndogo na wengine wamepona, asilimia 5 wako katika hali mbaya na asilimia 2 wamekufa, lakini wengi wao ni wazee wenye kinga hafifu,'' alifafanua Kluge.
Kluge amebainisha kuwa watu 12 wamekufa Italia, wote wakiwa wazee na mwanaume mmoja raia wa Ufaransa ambaye amefariki katika hospitali moja mjini Paris usiku wa kuamkia leo alikuwa na umri wa miaka 60. Hata hivyo inaaminika kuwa mwanaume huyo kutoka mji wa Crepy-en-Valois hakusafiri kwenda kwenye eneo lolote lile lililotambuliwa kuathirika na virusi vya Corona.
Mkurugenzi Mkuu wa WHO, Tedros Adhanom Ghebreyesus
Mkurugenzi Mkuu wa WHO, Dr. Tedros Adhanom Ghebreyesus amesema idadi ya visa vipya vilivyoripotiwa jana Jumanne nje ya China ni zaidi kuliko vile vya ndani ya China, hiyo ikiwa ni kwa mara ya kwanza tangu virusi vya COVID-19 vilipozuka. Italia imekuwa ikijaribu kutuliza wasiwasi uliopo
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3YSN1
na imeomba msaada wa kimataifa katika juhudi zake za kukabiliana na virusi vya Corona huku ikiwa na wagonjwa 374.
Wakati huo huo, kituo cha televisheni cha Ujerumani, WDR kimeripoti kuwa mke wa mgonjwa aliyeambukizwa virusi vya Corona ambaye yuko mahututi katika hospitali ya Duesseldorf, naye pia ameathirika na virusi hivyo. Kwa mujibu wa taarifa hizo, huenda mwanamke huyo alikuwa akifanya kazi katika shule ya chekechea.
Rais wa Marekani Donald Trump amesema kuwa ataitisha mkutano na waandishi habari siku ya Jumatatu kuzungumzia virusi vya Corona, wakati ambapo ugonjwa huo ukizidi kusambaa ulimwenguni.
Algeria nayo imesema haina mpango wa kuzuia maandamano ya umma au kusitisha safari za ndege kwenda Italia, baada ya nchi hiyo kuripoti kisa cha kwanza cha Corona kwa mwanamme ambaye ni raia wa Italia. Mkurugenzi wa kuzuia na kupambana na magonjwa ya kuambukizi nchini Algeria, Djamel Fouar amesema maafisa wanawafuatilia kwa karibu watu wote waliokuwa na mawasiliano na mwanaume huyo mwenye umri wa miaka 61.
(AP, DPA, Reuters)
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3YSN1
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52539516' lang='swa' type='mono' source='https://www.dw.com/sw/sw/mgonjwa-wa-corona-ujerumani-yuko-mahututi/a-52539516' term='COVID'>
Wizara ya afya katika jimbo la North Rhine-Westphalia imesema leo kuwa mwanaume huyo alilazwa kwa mara ya kwanza siku ya Jumatatu akiwa anaumwa homa ya mapafu kwenye hospitali moja ya mji wa Erkelenz mji ulio karibu na mpaka na Uholanzi. Mwanaume huyo mwenye umri wa miaka 47 aligundulika kuwa na virusi vya Corona na aliwekwa katika karantini kwenye kitengo cha wagonjwa mahututi, kabla ya kuhamishiwa kwenye Hospitali ya Chuo Kikuu cha Duesseldorf.
Taarifa hiyo imeeleza kuwa mke wa mgonjwa huyo pia anatibiwa kama mgonjwa mwenye dalili ya virusi vya Corona na kwamba afya yake imetengamaa. Hata hivyo, vipimo kuhusu afya yake kubaini iwapo ameambukizwa virusi hivyo ama la, bado vinachunguzwa.
Mgonjwa kwenye jimbo la Baden-Württenmberg
Maafisa wa Ujerumani wamesema mwanaume mwingine kwenye jimbo la Baden-Württenmberg pia ameambukizwa virusi vya Corona na kuifanya idadi ya watu walioathirika virusi hivyo nchini Ujerumani kufikia 18, baada ya wiki mbili kutokuripotiwa kisa chochote.
Stephan Pusch, mkuu wa wilaya ya Heinsberg katika jimbo la North Rhine-Westphalia ambako mgonjwa huyo aligundulika amesema usafiri wa umma hautaathirika, ingawa shule pamoja na chekechea katika wilaya hiyo zitaendelea kufungwa. Pusch amewasihi wananchi ambao wanahisi dalili za kuumwa kubakia majumbani na kuwasiliana na madaktari kwa njia ya simu.
Aidha, Ufaransa imetangaza kifo cha kwanza cha raia wa nchi hiyo kutokana na virusi vya Corona.
Baadhi ya wananchi wa Italia wakiwa wamefunika nyuso zao kujikinga na virusi vya Corona
Wakati huo huo, idadi ya watu waliokufa kwa virusi vya Corona nchini China ambako virusi hivyo vimeanzia, ni zaidi ya 2,700. Shirika la Afya Duniani, WHO limesema zaidi ya watu 80,000 wameambukizwa virusi hivyo duniani. WHO imesema kipindi ambacho mtu anaambukizwa virusi vya Corona hadi muda dalili zinapojitokeza kinachukua hadi siku 14.
Visa vyaongezeka Italia
Italia imeripoti kuongezeka kwa visa vipya vya virusi vya Corona, ambapo watu 322 wameambukizwa na 11 wamekufa kutokana na virusi hivyo. Waziri wa Afya wa Italia, Roberto Speranza amesema virusi hivyo havitambui mipaka ya kiutawala, majimbo, wala miji na ametoa wito wa kushirikiana kwa sababu hakuna nchi itakayoweza kukabiliana yenyewe na virusi vya Corona.
''Kutokana na hili niliiomba Ulaya kuandaa mkutano wa mawaziri wa afya kutoka kwenye nchi zinazopakana na Italia, mkutano umefanyika tena ndani ya saa chache. Mawaziri hao wametuonesha ushirikiano mkubwa. Ninaamini kwamba suala hili ni zuri na muhimu katika kuushinda ugonjwa huu,'' alifafanua Speranza.
Mataifa sita ya Ulaya yametangaza visa vya virusi vya Corona kwa watu ambao hivi karibuni wamerejea kutoka kaskazini mwa Italia, ambako virusi hivyo vya COVID-19 viliripuka wiki iliyopita. Nchi hizo ni pamoja na Uswisi, Austria na Croatia, ambazo zimetangaza visa hivyo kwa mara ya kwanza pamoja na Ujerumani, Ufaransa na Uhispania ambazo tayari ziliripoti kuhusu wagonjwa wa Corona.
(AP,DPA, DW https://bit.ly/2w2JAki)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52489249' lang='swa' type='mono' source='https://www.dw.com/sw/sw/maambukizi-ya-virusi-vya-corona-yaongezeka-kwenye-nchi-kadhaa/a-52489249' term='COVID'>
Msemaji wa wizara ya afya ya Iran Kianoush Jahanpour amesema watu zaidi ya 42 wamethibitishwa kuambukizwa virusi hivyo nchini Iran na kutoka Jumamosi jumla ya watu sita walifariki. Mlipuko wa homa inayosababishwa na virusi vya Corona nchini Iran ulianzia kwenye mji wa Qom, lakini umeenea haraka katika siku chache zilizopita katika miji mingine minne ikiwa ni pamoja na mji mkuu, Tehran.
Nchini Italia idadi ya watu walioambukizwa pia imeongezeka hasa katika mji wa Lombardy, ulio kwenye mkoa wa kaskazini mwa Italy. Mji mkuu wa masuala ya uchumi nchini Italia, Milan upo katika mkoa huo.
Mamlaka nchini Italia imetangaza marufuku ya kufanyika hafla za za sherehe za Carnival katika juhudi za kuzuia kuenea kwa maambukizi ya virusi vya Corona, huku idadi ya watu walioambukizwa nchini humo ikiwa imefikia watu 133 kufikia siku ya Jumapili. Mkuu wa mkoa wa Veneto Luca Zaia amesema marufuku hiyo itaanza Jumapili jioni. Sherehe hizo za Carnival, ambazo huwakutanisha maelfu ya watu zingeliaendelea hadi siku ya Jumanne wiki ijayo.
Kiongozi wa Iran Ali Khamenei
Mamlaka ya mji wa Venice imesema watu watatu katika mji huo wameambukizwa virusi hivyo na wote ni wazee walio na miaka 80 na zaidi na wamelazwa hospitalini wakiwa katika hali mahututi.
Korea Kusini imeendelea na kuweka hali tahadhari kwa kiwango cha juu kufuatia kuongezeka kwa kasi kwa maambukizi ya homa ya corona. Rais Moon Jae-in amesema nchi yake imechukua hatua hiyo baada ya idadi ya maambukizi kupanda karibu mara tatu zaidi kufikia mwishoni mwa wiki hadi zaidi ya maambukizi 600.
Shirika la Afya Ulimwenguni (WHO) pia lilitahadharisha mifumo mibaya ya kiafya ya Kiafrika iliiachilia hatari ya ugonjwa wa COVID-19, ambao sasa umevuka mipaka ya China na kuenea katika nchi zaidi ya 25.
Mgonjwa wa Corona anaandaliwa kupelekwa hospital nchini Italia
Mikoa ya Kusini ya nchi za Uswisi na Austria inachukua hatua za kuzuia kusambaa kwa maambukizi kutoka nchi jirani ya Italia. Jimbo la Ticino nchini Uswizi limetangaza kwamba hospitali zake zitawafanyia vipimo watu wote wenye dalili za aina ya ugonjwa wa Covid-19, hata ikiwa hawana uhusiano wowote na China au na watu wengine walioambukizwa.
Ticino ni mkoa unaopakana na mkoa wa Lombardia ulio na watu walioathirika na virusi Corona nchini Italia. Takriban watu 68,000 husafiri kutoka Italia kwenda Ticino kwa ajili ya kufanya kazi kila siku. Gavana Peter Kaiser wa jimbo la Carinthia nchini Austria, amewaambia watu wajizuie kusafiri kwenda kwenye maeneo yaliyoathiriwa na virusi vya corona nchini Italia.
Vyanzo:/AP/AFP/DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52474108' lang='swa' type='mono' source='https://www.dw.com/sw/sw/mtu-mmoja-afa-kwa-virusi-vya-corona-italia/a-52474108' term='COVID'>
Waziri wa Afya wa Italia, Roberto Speranza amesema mwanaume huyo mwenye umri wa miaka 78, alifariki siku ya Ijumaa kwenye hospitali ya mji wa Padua, alilokuwa amelazwa kwa siku 10. Speranza amesema mwanaume huyo alikuwa miongoni mwa watu wawili waliokutwa na virusi vya Corona vinavyojulikana kama COVID-19 katika mkoa wa Veneto.
Madaktari watano na wauguzi pamoja na wagonjwa kadhaa wameambukizwa virusi hivyo katika hospitali ya Codogno ambako mgonjwa huyo alikuwa akitibiwa. Watu wengine watatu ambao walikwenda kwenye mgahawa mmoja kwenye mkoa wa Lombardy, walithibitika kuugua virusi vya Corona.
Kuzuia mripuko
Maafisa wa Italia wameamuru kufungwa kwa shule, majengo ya umma pamoja na migahawa kwenye miji 10 ya kaskazini mwa nchi hiyo baada ya visa vingine 15 kuripotiwa. Visa vyote hivyo vimeripotiwa kwenye mkoa wa Lombardy, ambako mwanaume mwenye umri wa miaka 38 aliugua virusi vya Corona baada ya kukutana na mtu aliyerejea kutoka China mwishoni mwa mwezi Januari.
Maafisa wa afya wa Italia wamesema kuwa mamia ya watu wamewekwa katika karantini na wanachunguzwa iwapo wameambukizwa virusi hivyo ama la. Zaidi ya watu 150 wanaofanya kazi na mwanaume huyo mwenye umri wa miaka 38 pamoja na maafisa 70 wa afya katika hospitali ya Codogno ni miongoni mwa watu ambao wanachunguzwa.
Watu wakitembea kwenye mtaa usio na watu katika kijiji cha Codogno, Italia
Wakati huo huo, Korea Kusini imeripoti visa vipya 142 vya Corona na kuifanya idadi jumla ya walioambukizwa virusi hivyo nchini humo kufikia 346, hizo zikiwa ni takwimu zilizotolewa siku ya Jumamosi. Nchi hiyo pia imeripoti kifo cha pili kinachotokana na virusi vya Corona.
Waziri Mkuu wa Korea Kusini, Chung Sye-kyun ameitaja hali hiyo kuwa ya dharura. Miji ya Daegu na Cheongdo imeteuliwa kuwa na maeneo maalum kwa ajili ya kuwaangalia wagonjwa wa virusi vya Corona.
Maambukizi yapungua China
Huku idadi ya maambukizi ikiongezeka mara mbili Korea Kusini, idadi ya maambukizi imepungua China hadi 397. Takwimu hizo zimetolewa siku ya Jumamosi na Tume ya Afya ya Taifa ya China. Idadi ya watu waliokufa kutokana na virusi vya Corona China bara imefikia 2,345 baada ya vifo 109 kuongezeka siku ya Ijumaa na walioambukizwa ni 76,288. Takwimu hizo mpya zimepungua ikilinganishwa na zilizotolewa siku ya Ijumaa ya visa vipya 889.
Iran pia inapambana kuvidhibiti virusi vya Corona ndani ya mipaka yake. Siku ya Ijumaa maafisa walitangaza kuwepo kwa visa vipya 13 pamoja na vifo viwili vilivyotokana na virusi hivyo. Visa vingi vimeripotiwa kwenye mji mtakatifu wa Qom, ingawa kuna watu wengine ambao wameambukizwa pia kwenye miji mingine.
Lebanon kwa upande wake imeripoti kisa cha kwanza, baada ya mwanamke mwenye umri wa miaka 45 kuthibitika kuambukizwa virusi vya Corona. Imeelezwa kuwa mwanamke huyo hivi karibuni aliuzuru mji wa Qom.
Maafisa wa Korea Kusini wakinyunyizia dawa ya kujikinga na virusi vya Corona kwenye mji wa Daegu
Aidha, maafisa wa Israel wamethibitisha kisa cha kwanza cha virusi vya Corona kutoka kwa abiria aliyekuwa ndani ya meli ya ya kifahari ya Diamond Princess. Awali wakati anawasili Israel, mtu huyo alionekana hajaambukizwa virusi hivyo.
Shirika la Afya Duniani, WHO, limesema kuwa idadi jumla ya watu walioambukizwa virusi vya Corona ulimwenguni imefikia 77,000.
Uingereza yawarejesha raia wake waliokwama kwenye meli Japan
Ama kwa upande mwingine, serikali ya Uingireza Jumamosi imeanza kuwaondoa raia wake kutoka kwenye meli ya Diamond Princess baada ya kuwekwa chini ya karantini kwa zaidi ya wiki mbili mjini Yokohama, Japan kutokana na kushambuliwa na virusi vya Corona.
Taarifa iliyotolewa na wizara ya mambo ya nje ya Uingereza imeeleza kuwa ndege ya kuwarejesha nyumbani raia wake imeshaondoka Japan ikiwa na abiria 32 wa Uingereza na wa nchi nyingine za Ulaya. Ndege hiyo inatarajiwa kuwasili Uingereza asubuhi ya Jumamosi.
Kwa mujibu wa taarifa ya wizara, ndege hiyo itatua kwenye kambi ya jeshi ya Boscombe Down kusini mwa Uingereza na abiria wote watawekwa nchini ya karantini kwa siku 14 zaidi.
Mamia ya abiria waliruhusiwa wiki hii kuondoka katika meli hiyo baada ya kuonekana hawajaambukizwa virusi vya Corona. Marekani, Canada, Australia, Korea Kusini na Hong Kong zote zimesema zitawaondoa raia wake kutoka kwenye meli hiyo, huku zaidi ya Wamarekani 300 wakirejea nyumbani siku ya Jumatatu.
(AFP, DPA, AP, Reuters, DW https://bit.ly/2PfFvzK)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52441367' lang='swa' type='mono' source='https://www.dw.com/sw/sw/iran-yathibitisha-vifo-vya-kwanza-vya-virusi-vya-corona/a-52441367' term='COVID'>
Nchini China maambukizi yanaendelea kupungua ingawa wataalamu wanaonya kwamba virusi hivyo vinaweza kuenea zaidi kuliko ilivyodhaniwa. Maafisa wa afya nchini Iran, walithibitisha visa viwili vya maambukizi mapya ya virusi vya Corona vilivyopewa jina la COVID-19 ambapo wanaume wawili wazee wamepoteza maisha katika mji wa Qom. Shirika la habari la Iran IRNA, limesema shule na vyuo huenda vikafungwa katika mji huo wa Qom kwa ajili ya kufanya uchunguzi.
Iran imeanza kuchukua hatua za tahadhari hususan katika viwanja vya ndege ambapo abiria tofauti wanawasili. Vifo hivyo ni vya kwanza kuripotiwa katika eneo la Mashariki ya kati. Kwingineko watu tisa wameripotiwa kuwa na maambukizi ya Corona katika nchi ya Umoja wa Falme za Kiarabu.
China imeripoti kuendelea kupungua kwa kasi ya maambukizi na kuweka matumaini ya kumalizika kwa mripuko huo, huku Japan ikikoselewa kutokana na abiria wawili waliokuwamo ndani ya meli iliyowekwa chini ya karantini kupoteza maisha.
Idadi ya vifo ndani ya China bara imefikia watu 2,118 baada ya watu wengine 114 kufariki, lakini maafisa wa afya wameelezea kiwango kidogo cha maambukizi mapya kulinganisha na hapo awali. Zaidi ya watu 74,000 wameambukizwa virusi hivyo ndani ya China na mamia wengine katika nchi zaidi ya 25.
Mabasi yaliyowabeba abiria walioondolewa kwenye meli ya Diamond
Wakati China ikishuhudia kupungua kwa maambukizi ya mripuko wa COVID-19, serikali ya Japan imekabiliwa na ukosoaji juu ya hatua za kuiweka chini ya karantini meli ya Diamond Princess. Michael Ryan ni mkurugenzi wa huduma za dharura kutoka WHO na anasema.
"Ni dhahiri kwamba mamlaka za Japani awali zilifanya uamuzi wa kuwaweka karantini abiria wote kwenye meli hiyo, ambapo abiria waliwekwa pamoja katika mazingira ambayo wanaweza kufuatiliwa na kupatiwa makazi tofauti na kila kitu kingine".
Siku ya Jumatano karibu abiria 500 waliondolewa ndani ya meli hiyo baada ya kubainika kutokuwa na maambuki ya corona. Abiria zaidi wameondoka ndani ya meli hiyo leo Alhamis.
Wakati huo huo wanasayansi wa China wanazijaribu dawa mbili za kupambana na virusi hivyo na matokeo ya awali yatatolewa wiki zinazofuata. Daktari Marie-Paule Kieny ambaye ni mtaalamu wa zamani wa maradhi ya mripuko kutoka shirika la afya ulimwenguni WHO, aliendesha utafiti wa siku mbili mjini Geneva wa wanasayansi zaidi ya 300 na watafiti, wakiwemo kutoka China na Taiwan.
Dr. Kieny amesema kuwa "bado haijafahamika ikiwa tiba hiyo itathibitisha ufanisi dhidi ya virusi vipya" na kwamba hawajui matokeo hivyo wanapaswa kusubiri kwa siku kadhaa. Korea Kusini nayo imeripoti maambukizi mapya 31 ya Corona na kufanya idadi ya walioambukizwa kufikia 82.
Vyanzo: afp/reuters/ap
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52414348' lang='swa' type='mono' source='https://www.dw.com/sw/sw/who-yaonya-watu-kutokuwa-na-hofu-iliyopitiliza-kuhusu-corona/a-52414348' term='COVID'>
Dunia inazidi kutikiswa na kusambaa kwa Virusi vya Corona ambavyo sasa vinatambulika kama virusi vya COVID-19 huku watu zaidi ya 70,500 wakiambukizwa virusi hivyo nchini China pekee na mamia ya wengine kuambukizwa katika sehemu nyengine duniani.
Kando na hofu ya kimatibabu, Janga hilo la Corona pia limeathiri maisha ya kawaida ya wengi huku watu wakilazimika kufuta safari za ndege, mechi za kimataifa kuahirishwa, mashindano ya mbio na hafla mbalimbali duniani kufutwa.
Nchini Japan, serikali imewatolea wito raia wake kuepuka mikusanyiko ya watu na pia imefuta hafla mbalimbali za umma ikiwemo maadhimisho ya kila mwaka yanayofanyika katikati mwa mji wa Tokyo kwa ajili ya kusherekea siku ya kuzaliwa kwa mfalme.
Na katika mji wa Beijing mamlaka imetoa agizo la kuwatenga na kuwachunguza watu wanaofika mjini humo kwa siku 14, muda ambao iwapo mtu ameambukizwa Virusi hivyo vitajitokeza waziwazi.
Virusi vya Corona huenda vikawa na athari kubwa kwa uchumi wa China
Maafisa wa China wanasema kuwa virusi vya Corona vitakuwa na athari kubwa kwa uchumi wa taifa hilo.
"Ndege hazifanyi tena kazi katika maeneo makubwa wakati wa sherehe za msimu wa machipuko, hilo limesababisha abiria wengi kurudisha tiketi zao. Kwanzia Januari 20 hadi Februari 13, mashirika matatu ya ndege yamerudisha tiketi milioni 13, wamefuta safari 78,000 za ndege na idadi ya abiria wanaotumia usafiri wa ndege inazidi kushuka kila siku," amesema Naibu mkurugenzi wa tume ya usimamizi wa Mali nchini humo Ren Hongbin.
Meli ya kitalii ya Japan ya Diamond Princess
Aidha chombo cha habari cha serikali kimesema kuwa huenda China ikahairisha vikao vyake vya bunge ambavyo vimekuwa vikifanyika kila mwezi wa Machi katika muda wa miaka 35.
Wakati hayo yanaendelea, serikali za Canada, Australia, Italia na Hong Kong ziko mbioni kuwaondoa raia wake kutoka meli ya Japan. Hii ni baada ya Marekani kutuma ndege kuondoa raia wake kwenye meli hiyo na kuwasafirisha hadi nchini mwao. Raia hao wa Marekani wamewekwa kwenye karantini kwa ajili ya kuchunguzwa.
Yamkini mlipuko wa Virusi hivyo vya Corona pia umewakosesha usingizi wadau wa afya baada ya Mkuu wa shirika la afya duniani Tedros Adhanom kukiri kuwa sio rahisi kutabiri mwelekeo gani virusi hivyo vitachukua.
Chanzo AFP/Reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52402742' lang='swa' type='mono' source='https://www.dw.com/sw/sw/walioambukizwa-virusi-vya-corona-china-wapindukia-70000/a-52402742' term='COVID'>
Idadi ya visa vipya vya mripuko wa ugonjwa huo imepungua kwa siku ya tatu mfululizo ingawa ulimwengu umesalia katika tahadhari kubwa juu ya kusambaa kwake kulikotiliwa mkazo na tangazo la Marekani kwamba raia wake zaidi ya 30 waliokuwamo ndani ya meli iliyowekwa karantini nchini Japan wana maambukizi ya virusi hivyo.
Idadi ya vifo imeongezeka na kufikia 1700 China bara baada ya watu wengine 142 kupoteza maisha. Zaidi ya watu 70,000 sasa wameambukizwa virusi hivyo ingawa kwa ujumla kesi mpya za virusi vya coronavilivyopewa jina la COVID-19 imeendelea kupungua. Jimbo la Hubei ambako ndiko vilikoanzia virusi hivyo limeanzisha hatua mpya na kali zinazokusudia kudhibiti maambukizi zaidi.
Hatua hizo ni pamoja na kuwafungia wakaazi na kuhakikisha wanadhibiti watu kutembea kwa saa 24, kuzuia magari yote barabarani isipokuwa tu yale ya huduma za dharura, magari maalum yanayosafirisha bidhaa muhimu pamoja na kulazimisha usajili wa majina wakati wa kununua dawa baridi kutoka maduka ya madawa.
Meli ya Diamond Princess iliyowekwa karantini mjini Yokohama
Nao wataalamu wa kimataifa wanaoshiriki katika ujumbe unaongozwa na shirika la afya duniani WHO wamewasili mjini Beijing na tayari wamekutana na wenzao wa China, amesema mkuu wa shirika la afya ulimwenguni Tedros Adhanom Ghebreyesus ingawa ameonya kwamba "ni vigumu kutabiri mwelekeo wa mripuko huo".
Wakati huo huo Marekani imewaondoa raia wake kutoka kwenye meli iliyowekwa karantini nchini Japan siku ya Jumatatu , wakati mataifa mengine nayo yakijiandaa kuchukua hatua kama hizo. Nje ya China maambukizi makubwa yanapatikana kwenye meli ya Diamond Princess ambako visa vya maambukizi vimepanda hadi 355 licha ya abiria kufungiwa kwenye vyumba vyao wakati wa siku 14 za kuwekwa chini ya karantini.
Australia ni nchi nyingine iliyotangaza kuwaondoa raia wake zaidi ya 200 walioko kwenye meli hiyo. Waziri mkuu Scott Morrison amesema abiria hao wataondolewa Jumatano ya wiki hii na kupelekwa eneo la tropiki kaskazini mwa nchi hiyo, ambako watakaa huko kwa siku 14 kwa uangalizi zaidi. Meli hiyo ya Diamond Princess imekuwa chini ya karantini tangu kuwasili kwake mjini Yokohama Februari 3.
Vyanzo: AFP/DPA/Reuters
Watu wengi huvaa vinyago kote duniani kwa kujikinga na ugonjwa wa corona. Lakini hatua nyingine ni muhimu zaidi.Ufuatao ni muelekezo wa shrika la afya ulimwenguni WHO kwa kujikinga na virusi vya Corona. (12.02.2020)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52378282' lang='swa' type='mono' source='https://www.dw.com/sw/sw/meli-iliyokataliwa-kufuatia-hofu-ya-covid-19-yakubaliwa-cambodia/a-52378282' term='COVID'>
Mamia ya abiria walishangilia walipowasili na kushuka katika meli hiyo nchini Cambodia, ambapo walikaribishwa na kiongozi wa nchi hiyo, Hun Sen, aliyewapa maua. Waziri mkuu huyo aliamua kuiruhusu meli hiyo ya Westerdam kutia nanga katika bandari ya Sihanoukville hapo jana baada ya Thailand , Japan, Taiwan, Ufilipino na Guam kukataa kuiruhusu katika nchi hizo.
Wakati abiria wa kwanza aliposhuka kutoka meli hiyo, Hun Sen alisema kuwa ijapokuwa Cambodia ni nchi maskini, wakati wote imeungana na jamii ya kimataifa kutatua matatizo yanayoikumba dunia na eneo lao.
Meli hiyo ya Westerdam ilizuiliwa kutia nanga kwengineko ijapokuwa kampuni inayoimiliki ya Holland America Line inasema hakuna visa vya ugonjwa wa COVID-19 vilivyothibitishwa miongoni mwa abiria wake 1,455 na wafanyikazi 802.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52942064' lang='swa' type='mono' source='https://www.dw.com/sw/sw/vigogo-bundesliga-kuzisaidia-timu-zilizokumbwa-na-tatizo-la-kiuchumi-kutokana-na-corona/a-52942064' term='Corona'>
Hatua hiyo imetangazwa Alhamis tarehe 26.03.2020 na kitengo cha bodi ya ligi ya Ujerumani, DFL.
Vilabu hivyo ni vile vilivyo katika nafasi nne za juu katika msimamo wa ligi kuu ya Bundesliga. Bayern Munich, Borussia Dortmund, Bayer Leverkusen na RB Leipzig ambavyo vyote vimefanikiwa kutinga katika msimu wa ligi ya mabingwa barani Ulaya.
Kulingana na DFL, vilabu hivyo vilisema kuwa vitahakikisha fedha zinapatikana kwa ajili ya kuzisaidia timu hizo ambazo zinakabiliwa na tatizo la kiuchumi zilizoko ligi kuu ya Bundesliga na zile za daraja la pili ambazo zinaendeshwa na DFL.
"Uamuzi huu unasisitiza ukweli kwamba mshikamano sio maneno matupu katika Bundesliga," alisema Christian Seifert, rais wa DFL na kuongeza kuwa "DFL inawashukuru sana washiriki hao wanne wa ligi ya mabingwa barani Ulaya."
Vilabu hivyo vinne kutoa euro milioni 12.5
Vilabu hivyo vinne vitatoa euro milioni 12.5 kutoka katika sehemu za hisa zao za haki za mapato ya matangazo ya runinga na kuongeza kiasi kingine cha uero milioni 7.5 kutoka katika akiba zao.
DFL yenyewe itakuwa na jukumu la kuamua ni kwa namna gani fedha hizo zitagawanywa kwa vilabu hivyo vya ligi kuu na vile vya daraja la pili.
"Katika nyakati hizi ngumu, ni muhimu kwamba mabega yenye nguvu kuchangia kuyasaidia mabega dhaifu. Tunataka kuonyesha kwamba watu wa kandanda tunasimama pamoja," alisema mkurugenzi mtendaji wa klabu ya Bayern Karl-Heinz Rummenige katika taarifa yake.
"Siku zote tulisema kuwa tulitaka kuonyesha mshikamano wakati klabu zinapokuwa katika kipindi kigumu hasa kutokana na hali hii ya dharura na ambayo hawakuisababisha wao," alisema mwenzake wa klabu ya Dortmund, Hans Joachim Watzke.
Hans Joachim Watzke mkurugenzi mtendaji wa Borussia Dortmund.
Awali mkurugenzi mtendaji wa klabu ya Dortmund alisababisha hasira aliposema kuwa vilabu ambavyo vilifanya makosa ya kifedha na michezo katika miaka ya hivi karibuni havipaswi kusaidiwa kifedha na wapinzani wao.
Katika nchi ambapo klabu chache zinadhaminiwa na wawekezaji mabilionea, timu nyingi za Bundesliga zina wasiwasi kuhusiana na hatma yao wakati wa kipindi cha shida.
Kwa upande wao wachezaji wa klabu ya Werder Bremen wamejitolea wasilipwe mishahara yao ili kuisaidia klabu hiyo ambayo iko katika hatari ya kushuka daraja huku pia ikikabiliwa tatizo la kiuchumi, wakati mkuu wa idara ya masoko wa klabu ya Schalke Alexander Jobs akisema kuwa klabu hiyo iko hatarini kutokana mtikisiko wa kiuchumi kufuatia mlipuko wa virusi hatari vya Corona.
Pamoja na mechi za ligi kuu ya Bundesliga kusimamishwa hadi angalau mwishoni mwa mwezi Aprili, klabu nyingi zinatumaini kuwa msimu wa ligi hiyo inaweza kuchezwa nje ya muda wakati wa kufungwa kwa dirisha katika kipindi cha majira ya joto kuzuia upotezaji mkubwa wa mapato ya televisheni.
Rais wa zamani wa klabu ya Bayern, Uli Hoeness Alhamis tarehe 26.03.2020, alionya kwamba kama hakuna mechi zitakazochezwa kabla ya mwisho wa mwaka, msingi mzima wa ligi hiyo utaathirika.
"Hivi sasa, mshikamano unahitajika kuwa hai, sio kuzungumziwa tu," Hoeness aliliambia jarida la habari za michezo la Kicker la hapa Ujerumani.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52941107' lang='swa' type='mono' source='https://www.dw.com/sw/sw/wachezaji-wa-barcelona-kupunguziwa-mishahara/a-52941107' term='Corona'>
Kupitia bodi yake ya utendaji, klabu hiyo imeamua kusimamisha mikataba ya wachezaji wake kwa muda. Hata hivyo, klabu hiyo haijaweka wazi ni kwa kiwango gani mishahara hiyo itapunguzwa.  Nchini Uhispania, sheria zinaruhusu waajiri kupunguza gharama za kazi japo kwa kutoa hakikisho kuwa wafanyakazi watarudishwa kazini pindi tu mazingira ya kazi yatakapokuwa mazuri.  Visa vya maambukizi ya virusi vya Corona vimepindukia hadi 7,800 kufikia Ijumaa na kufikisha idadi jumla ya watu walioambukizwa virusi hivyo kuwa 64,059 nchini Uhispania.
Vile vile, idadi jumla ya vifo vilivyotokana na Corona imefikia 4,858. Nchi hiyo ni ya pili barani Ulaya na ya nne duniani kwa kuongoza kwa idadi ya watu waliokufa kutokana na virusi vya Corona.  Wizara ya afya nchini humo imesema kuwa karibu watu 10,000 waliokuwa wameambukizwa virusi hivyo wamepona.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52939500' lang='swa' type='mono' source='https://www.dw.com/sw/sw/netanyahu-gantz-wakaribia-kuunda-serikali-ya-umoja/a-52939500' term='Corona'>
Hatua ya Gantz inaonekana kuashiria kumpa nafasi Waziri Mkuu Benjamin Netanyahu ya kuendelea kusalia mamlakani na kuendeleza utawala wake wa miaka 11, japo hakuna makubaliano yoyote yaliyotangazwa kuhusu hilo.
Vile vile hatua hiyo imesababisha mpasuko wa kisiasa katika kambi inayompinga Netanyahu ambaye ameshtakiwa kwa tuhuma za ufisadi.
Kufuatia hatua hiyo, Mshirika wa Gantz, Yair Lapid ameamua kuvunja uhusiano wake wa kisiasa na mkuu huyo wa zamani wa jeshi na kumshtumu kwa kusalimu amri bila ya mapambano.
Lapid pia ametangaza wazi kuvunjika kwa muungano wa Bluu na Nyeupe ambao ulikuwa unaongozwa na Gantz.
Benny Gantz amechaguliwa kuwa spika wa bunge la spika, hatua inayotazamwa kama kumuachia Netanyahu aendelee kuwa waziri mkuu.
Washirika wawili katika muungano wa Bluu na Nyeupe, vyama vya Telem na Yesh Atid vilitangaza kuondoka kwenye muungano huo.
Vyanzo kutoka muungano huo vililiambia shirika la habari la AFP kuwa jina la muungano huo litasalia kuwa hilo hilo, japo hawamtambui tena Gantz kama kiongozi wao.
Gantz na Netanyahu wamekuwa katika mapambano makali ya kisiasa mwaka uliopita huku wote wawili wakishindwa kuibuka na ushindi wa moja kwa moja katika chaguzi tatu zilizopita.
Wanasiasa hao walikosa kupata uungwaji mkono ambao ungewazesha kuunda serikali ya mseto.
Gantz alikabidhiwa jukumu la kuunda serikali baada ya uchaguzi wa Machi lakini akashindwa kufanya hivyo baada ya chaguzi mbili zilizopita.
Aidha hakukuwepo uhakika wowote kuwa angefanikiwa kuunda serikali wakati huu hasa ukizingatia mpasuko uliopo katika kambi yake ya kisiasa.
Hata hivyo licha ya mgawanyiko uliopo katika kambi ya Gantz ambayo ilikuwa na wingi wa viti katika bunge la Israel ulilazimisha kutimuliwa kwa aliyekuwa spika wa bunge hilo Yuli Edelstein ambaye ni mwanachama wa Likud, chama anachokiongoza Netanyahu.
Baada ya kutimuliwa kwa Edelstein kama spika, Gantz alijitolea kuchukua nafasi yake, uamuzi ambao umetafsiriwa kuwa amekubali hawezi kuchaguliwa kuwa Waziri Mkuu.
Waziri mkuu wa sasa Benjamin Netanyahu.
Nyakati zisizi za kawaida
Baada ya kuchaguliwa kama spika, Gantz aliliambia bunge kuwa "hizi ni nyakati zisizo za kawaida, na zinahitaji mtu kuchukua maamuzi ambayo sio ya kawaida” mwisho wa nukuu.
Nacho chama cha Lukid kupitia taarifa hakikukataa kuwa mazungumzo kuhusu kubuniwa kwa serikali ya umoja yamefanyika lakini chama hicho kimepuzilia mbali juu ya upangaji wa serikali hiyo kwa kusema ni uvumi tu.
Mpangilio wa kubuniwa kwa serikali hiyo ya umoja huenda ukawa ni wa muda mfupi, labda katika kipindi hiki ambacho ulimwengu unatikiswa na janga la Corona.
Israel imerekodi zaidi ya visa 2,600 ya maambukizi ya virusi vya Corona huku ikiweka marufuku ya watu kutotoka nje bila sababu maalum ili kuzuia kuenea kwa virusi hivyo.
Gantz hata hivyo anaonekana kuwa na imani kuwa muungano huo utasalia kuwa imara licha ya mpasuko uliojitokeza akisema kuwa atafanya kila awezalo kuhakikisha mshikamano unapatikana.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52932480' lang='swa' type='mono' source='https://www.dw.com/sw/sw/waziri-mkuu-boris-johnson-akabiliwa-na-wakati-mgumu/a-52932480' term='Corona'>
Mpango wake umeibua maoni mseto, baadhi ya raia wakisema anaiweka Uingereza katika hatari kubwa na wengine wakilalamika dhidi ya mikakati yake mikali katika kukabiliana na kusambaa kwa virusi vya Corona nchini humo.
Kwa muda mrefu, Boris Johnson amejulikana pakubwa kama mtu anayejisifu kuwa "ana uwezo mkubwa wa uongozi na ameiga mtindo wa utawala wa watangulizi wake" kama Winston Churchil, waziri mkuu wa zamani wa nchi hiyo.
Hata hivyo, Rob Mudge mwandishi wa DW, katika maoni yake anasema Johnson ameshindwa kuchukua hatua za moja kwa moja kukabiliana na kuenea kwa virusi vya Corona, tofauti na Winston Churchil, waziri mkuu aliyetatutua na kuchukua hatua za haraka wakati wa vita vikuu vya pili vya dunia alipokuwa akiiongoza Uingereza.
Mwanaume akimfuatilia waziri mkuu Johnson wakati akizungumza na waandishi habari wakati mnamo wakati virusi vya Corona vikisambaa katika mji wa Newcastle, Machi 23, 2020.
Hali ya hatari? Hatari gani? Hata hivyo raia wengi nchini humo wameshangazwa na hatua ya Johnson kuchukua mikakati mikali kupambana na Corona, ikiwemo kupiga marufuku ya watu kutokota ndani. Awali waziri huyo alisema Uingereza haitoweka mikakati hiyo kama ilivyo katika mataifa ya Ulaya ya Italia, Uhispania na Ufaransa ambako kuna maambukizi mengi ya virusi vya Corona.
Huenda Johnson amechukua hatua hiyo baada ya kugundua hatari kubwa ya virusi vya Corona, awali waziri huyo alisema virusi hivyo vilikuwa havijaenea kwa kasi nchini mwake. Lakini baadhi ya raia waliotaka waziri kutoa agizo la kusalia majumbani sasa wanalalamika dhidi ya kunyimwa uhuru wa kutembea.
Kwa sasa raia wanachokita kutoka kwa viongozi wao ni muongonzo na Ujumbe wazi lakini Borison ameshindwa kutekeleza hata moja kati ya hayo.
Wengi wanasema, waziri Johnson kutokuwa muwazi katika maneno yake huenda kutaisababaisha Uingereza kulipia gharama kubwa kutokana na hali ya janga a virusi vya Corona. Madaktari na wauguzi wametishia kuachia kazi kutokana na uhaba wa vifaa vya kujikinga wakati wa kuwatibu wagonjwa wa virusi hivyo. Rob Mudge anasema, wauguzi sasa huenda watalazimika kuamua kati ya ajira au usalama wa afya yao.
Johnson katika moja ya harakati zake za kampeni alipotembelea hospitali ya King's Mill mjini Mansfield, kaskazini mwa England.
Wafuasi wa Johnson wanasema waziri huyo ana haiba kubwa, lakini wengi wao wanamtaka aitumie pamoja na umahiri kuiongoza Uingereza kutoka katika hali ngumu kutokana na janga la Corona.
Mfululizo wa makosa  Boris Johnson anakabiliwa na janga kubwa zaidi katika kipindi chake cha uongozi kama waziri mkuu, wakati ambao utaamua haiba yake kama kiongonzi ni ipi?
Wakati wa uongozi wake kama waziri wa mambo ya nje wa Uingereza, wadhfa wake ulikumbwa na makosa mengi ya kijinga ya kidiplomasia pamoja na kuteleza mara kwa mara. Wakati mmoja, alimlinganisha rais wa zamani wa Ufaransa Francois Hollande kama mfungwa wa kambi ya vita, rais huyo alipotoa mtizamo wake kuhusu kujiondoa kwa Uingereza katika Umoja wa Ulaya.
Waziri Mkuu Boris Johnson akikagua gari la kubeba wagonjwa alipozuru hospitali mjini Boston.
Rob Mudge anauliza swali balagha, iwapo raia wa Uingereza wanaweza kumuamini waziri mkuu kutatua janga walilonalo kwa sasa, waziri mkuu (Boris Johnson) ambaye alidai kuwa kanuni za usalama wa chakula katika Umoja wa Ulaya zilikuwa zikiigharimu pakubwa Uingereza ijapokuwa kanuni hizo ziliwekwa na Uingereza yenyewe.
Au waziri aliyefanya mpango wa kutumia pauni bilioni 20 kujenga daraja kuiunganisha Scotland na Ireland ya Kaskazini. Lakini kwa wakati huu serikali yake imetenga bilioni tano tu kugharamia shirika la kitaifa la huduma ya afya kama pesa ya dharura kukabiliana na Corona.
Mbali na kuangamiza maisha ya watu janga la virusi vya Corona litaiacha jamii ya Uingereza na alama isiyofutika kwa siasa na hali ya maisha ya raia wake. Rob Mudge anasema.
Chanzo: DW
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52923024' lang='swa' type='mono' source='https://www.dw.com/sw/sw/wanasayansi-tanzania-kutafiti-virusi-vinavyodhuru-binadamu/a-52923024' term='Corona'>
Utafiti huo unaoratibiwa na Tume ya Taifa ya Sayansi na Teknolojia (Costech) ukiwashirikisha maprofesa kutoka Chuo cha Kilimo (SUA) na Chuo cha Nelson Mandela, pia utagusia maeneo mengine kama yale yanayohusu malaria na magonjwa ya moyo.
Kaimu mkurugenzi wa idara ya utafiti wa Costech, Profesa Mohammed Sheik amesema "tayari kiasi cha dola milioni 200 kimetengwa kwa ajili ya kufanikisha utafiti huo utakaoinufaisha pia kanda ya Afrika."
Wakati wanasayansi hao wakianza kukuna kichwa kubaini hali ya virusi vinavyosababisha madhara kwa binadamu, Tanzania imethibitisha mtu wa pili aliyeambukiziwa virusi vya Corona visiwani Zanzibar, na kufanya idadi ya watu walioambukizwa nchini kufikia 13.
Utafiti wa Tanzania utalenga kubaini virusi vinavyosababisha madhara kwa wanadamu, ikiwemo vinavyotokana na wanyama.
Mgonjwa huyo mwanamke ni raia wa Ujerumani mwenye umri wa miaka 29, mke wa raia wa Ghana, ambaye alithibitishwa kuambukizwa virusi vya Corona wiki iliyopita. Watu hao wawili wametengwa kwa uchunguzi wa kiafya na kupewa matibabu, ili kuzuia kuenea kwa virusi hivyo.
Mbowe ajiweka karantini
Wakati huo huo, Mwenyekiti wa chadema na kiongozi rasmi wa kambi ya upinzani bungeni, Freeman Mbowe ameamua kujiweka karantini pamoja na familia yake baada ya mtoto wake kujikuta ameambukizwa virusi vya corona.
Serikali imeendelea kuwarai wananchi kuchukua tahadhari juu ya janga hilo huku ikipokea msaada wa vifaa vya matibabu kwa ajili ya kukabiliana na virusi hivyo kutoka kwa mfuko wa Jack Ma na mfuko wa Alibaba wa China.
Mganga Mkuu wa Serikali Dk. Muhammad Bakari Kambi amesema mchango huo umekuja wakati muafaka wakati Tanzania ikiwa imeimarisha mikakati ya kukabiliana na janga hilo ambalo lilipiga hodi kwa mara ya kwanza nchini Machi 16.
Waziri wa afya Ummy Mwalimu alisema Alhamisi kuwa mgonjwa wa kwanza aliyekutwa na maambukizi hayo ya Covid-19 amethibitika kupona baada ya vipimo kuonyesha kuwa hana tena maambukizi hayo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52921899' lang='swa' type='mono' source='https://www.dw.com/sw/sw/yemen-miaka-mitano-ya-vita-visivyo-na-dalili-ya-kuisha/a-52921899' term='Corona'>
Vita vya Yemen vimeingia mwaka wake wa tano na hakuna ishara yoyote ya kuonesha vita hivyo vinaelekea mwisho. Vita hivyo kati ya wanamgambo wa Kihouthi wanaoungw amkono na Iran, na wanajeshi wa muungano unaoongozwa na Saudi Arabia vinaendelea huku nchi hiyo ikikabiliwa na baa la njaa.
Wataalamu wanasema hakuna ishara inayoonesha kwamba Yemen itarudi katika hali yake ya kawaida. Mwezi Machi tarehe 26 mwaka 2015 ndege za kivita za Saudi Arabia ziliingia kwenye anga ya Yemen na kuanza kushambulia ngome zote za wanamgambo  wa Kihouthi katika kile ambacho kilikuja kuwa ndio mwanzo wa mapigano makali ya kuwania udhibiti wa nchi hiyo masikini kabisa katika eneo la Mashariki ya kati.
Siku hiyo balozi wa Saudi Arabia nchini Marekani Adel al Jubeir alitangaza kwamba vikosi vya muungano vinavyoongozwa na jeshi la Saudi Arabia vitafanya kile viwezalo kuilinda serikali halali ya Yemen dhidi ya kuangushwa kutoka madarakani na dhidi ya kuangukia kwenye hatari ya aina yoyote kutoka kwa wanamgambo.
Watoto ni miongoni mwa waathirika wakubwa kabisaa wa vita vya nchini Yemen.
''Tutafanya kila tuwezacho kuilinda serikali halali ya Yemen dhidi ya hatari yoyote. Tunakabiliwa na hali ambayo kuna kundi la wanamgambo ambalo lina uwezo wa kuwa na makombora hatari, silaha nzito nzito na kikosi cha jeshi la anga. Sikumbuki kuona katika historia kwamba kuna kundi lolote la wanamgambo lenye uwezo wa kuwa na jeshi la anga, kwa hivyo hii ni hali ya hatari sana na kwa hivyo tunabidi tufanye kila tuwezalo kuwalinda wananchi wa Yemen na serikali halali ya Yemen,'' alisema Al-Jubeir.
Kauli ya Al Jubeir ilikuwa ikiwalenga wapiganaji wa Kihouthi waliokuwa wakiushikilia mji mkuu wa Yemen Sanaa miezi michache kabla ya kuchukua kabisa madaraka ya serikali. Wakati huo kiongozi wa kundi la Houthi Mohammed al Bukhaiti alisikika akitangaza kwamba wako kwenye mchakato wa kuushinda utawala wa mabavu akimaanisha kwamba wanakaribia kukiondoa kilio cha Wahouthi dhidi ya serikali ya Yemen.
Saudi Arabia yanasa kwenye mtego
Mashambulizi ya Wahouthi yalimuondoa rais wa Yemen Abed Rabbo Mansour Hadi aliyekimbilia mjini Riyadh ambako aliomba msaada wa kijeshi wa Saudi Arabia kuilinda serikali yake siku moja kabla ya nchi hiyo ya Saudi Arabia kuanza mashambulizi mazito dhidi ya Wahouthi nchini Yemen.
Lakini sasa ni miaka mitano  na vita hivyo havikusaidia chochote zaidi ya kusababisha vifo na uharibifu. Zaidi ya watu 100,000 wameuwawa wakiwemo raia 12,000 wasiokuwa na hatia kwa mujibu wa taasisi inayofuatilia migogoro na takwimu ACLED.
Vita vya Yemen vimeongeza kile kilichoitwa na maafisa wa Umoja wa Mataifa,  janga baya kabisa la kibinadamu duniani ambapo watu wanaokadiria kufikia 85,000 walikufa kutokana na njaa iliyosababishwa na mapigano.
Mfanyakazi wa afya akiwa ndani ya kituo kipya cha karantini kilichoundwa kwa ajili ya waathirika wa virusi vya corona mjini Sanaa.
Lakini zaidi ya hayo, sasa virusi vya Corona vinavyoutikisa ulimwengu vitauporomosha kabisa mfumo wa afya wa nchi hiyo ambao tangu hapo uko taabani. Daktari mmoja wa kijerumani aliyeko Yemen, amesema kila uchao nje anasikia milio ya risasi.
Msomi mmoja kutoka taasisi inayohusika na masuala ya nchi za kiarabu za Ghuba mjini Washington anasema anahisi ni sawa sawa kusema, kwamba Saudi Arabia imenasa nchini Yemen kwa sababu ukweli wa mambo ni kwamba hawapati faida yoyote kwa kuendeleza vita hivyo lakini pia kwa upande mwingine hawawezi kuthubutu kujiondoa kwenye vita hivi.
Na juu ya hilo kile kilichokusudiwa hapo awali ni kuilinda serikali ya Hadi ili kuyalinda maslahi ya Saudi Arabia lakini hali imegeuka na kuwa kitu kingine. Na hata majaribio ya kuizuia Iran kutopata nguvu katika vita hivyo vya Yemen yamegeuka na kuwa kinyume chake.
Tokea mwanzo wa vita hivyo Wahouthi kwa kiasi kikubwa waliojiegemeza na Iran wameidhibiti sehemu kubwa ya Yemen na kuyashikilia mpaka maeneo ya karibu na mipaka ya Saudi Arabia na kuilazimu Saudi Arabia kubadili mikakati ya vita vyake.
Na kutokana na hilo wataalamu wanasema hivi sasa kipaumbele cha Saudi Arabia sio tena kurudisha uhalali nchini Yemen kama ilivyotangaza mwanzoni mwa operesheni zake bali inataka kuilinda mipaka yake upande wa kusini na kuendeleza mafungamano na makundi washirika wake ndani ya Yemen ili kupata uhakika wa maslahi yake nchini Yemen.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52914468' lang='swa' type='mono' source='https://www.dw.com/sw/sw/mapigano-yazuka-upya-mjini-tripoli-baina-ya-makundi-hasimu/a-52914468' term='Corona'>
Mapigano yamezuka upya mjini Tripoli, Libya baina ya makundi hasimu yanayotaka kuudhibiti mji huo. Kundi la wapiganaji wanaoiunga mkono serikali inayotambuliwa kimataifa nchini Libya linaelezea kwamba limeshambulia mojawapo ya ngome ya vikosi vya jenerali Khalifa Haftar kusini mwa mji mkuu Tripoli, huku nchi hiyo ikishuhudia kisa cha kwanza cha ugonjwa wa Corona.
Mapigano hayo yamezuka upya licha ya mito ya kimataifa kwa ajili usitishwaji mapigano kufuatia kitisho cha mripuko wa ugonjwa wa Corona.
Ossama Gowelii, anayeongoza makundi ya wanamgambo yanayoiunga mkono serikali ya mpito amesema kwamba wameshambulia Jumatano ngome ya jeshi la wanaanga la Al-Waitya, inayomilikiwa na wapiganaji wa jenerali Khalifa Haftar, kusini mwa mji wa Tripoli.
Gawelii amesema wapiganaji wake waliivamia ngome hiyo na kuwakamata wapiganaji kadhaa wa Haftar, wakiwemo mamluki kutoka nje, bila kutoa maelezo zaidi.
Kwa upande wao wapiganaji wa jenerali Haftar walikanusha madai hayo na kusema walizuiya mashambulizi hayo waliyoyaita kuwa ni jaribio la kipumbavu.
Mapigano yamekuwa yakiendelea kwa takriban mwaka mmoja sasa baina ya wapiganaji wa jenerali Khalifa Haftar anayeunga mkono serikali ya mashariki mwa Libya na makundi ya wapiganaji yanayounga mkono serikali ya umoja wa kitaifa iliyoko mjini Tripoli na inayoungwa mkono na Umoja wa Mataifa.
Hofu ya mripuko wa ugonjwa wa Corona
Wiki moja iliyopita makundi hasimu yaliafikia nia ya kusitisha mapigano kwa maslahi ya kiutu, ili kuwaruhusu viongozi kupambana na mripuko wa ugonjwa wa Corona.
Wapiganaji tiifu kwa jenerali Khalifa Haftar wakitembea mjini Bengazi mashariki mwa Libya.
Kuna hofu kwamba ugonjwa huo unaweza kuiathiri vibaya nchi hiyo iliyo katika vita kwa mwongo mmoja ambao uliharibu miundo mbinu zote muhimu na kusababisha uhaba mkubwa wa dawa.
Tayari kumeripotiwa kisa cha kwanza cha ugonjwa huo nchini Libya, ambako mtu mwenye umri wa miaka 73 aliyeingia Libya kutokea Tunisia, tarehe 5 Machi iliyopita, kulingana na kituo cha kitaifa cha uchunguzi wa maradhi mjini Tripoli.
Ofisi ya umoja wa mataifa ya kuratibu misaada ya kiutu, OCHA, nchini Libya ilielezea leo Jumatano kuwa ina wasiwasi mkubwa, kwamba mripuko wa ugonjwa huo wa Corona utaangamiza vibaya misaada ya kiutu kwa Libya ambayo bado inahitajika zaidi.
Afya na usalama wa raia wote wa Libya uko hatarini, ilielezea taarifa ya Ocha.
Haftar alianzisha mapigano ya kuuteka mji wa Tripoli mwezi Aprili mwaka uliopita.Hali ya machafuko zaidi imeongezeka miezi ya hivi karibu kufuatia kushiriki kwa vikosi kutoka nje vinavyoyaunga mkono makundi hasimu, licha ya ahadi za mkutano wa kilele uliofanyika mjini Berlin, hapa Ujerumani mapema mwaka huu.
Uturuki imeunga mkono serikali ya Tripoli kwa vifaa vya kijeshi na hata wapiganaji kutoka Syiria, huku Urusi, Misri na Falme za kiarabu zikimuunga mkono jenerali Khalifa Haftar.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52910825' lang='swa' type='mono' source='https://www.dw.com/sw/sw/india-yatangaza-sheria-ya-kutotoka-nje/a-52910825' term='Corona'>
Bado ulimwengu unahangaika kuzuia kusambaa kwa virusi vya Corona na India ndiyo inayozungumziwa zaidi hii leo(25.03.2020) baada ya kutangaza kufunga shughuli zote nchini humo kuanzia usiku wa kuamkia leo Jumatano.
Waziri mkuu Narendra Modi alitangaza sheria hiyo kiasi masaa manne kabla ya kuanza kutekelezwa. Na umma wa watu ulianza kumiminika kwenye maduka ya vyakula na dawa kufanya manunuzi kukabiliana na hali hiyo.
Leo Jumatano nchi hiyo yenye idadi ya watu bilioni 1.3 imeingia kwenye hali ya taharuki kubwa ambapo bado watu walikimbilia madukani kufanya manunuzi ya kujikimu katika kipindi cha wiki tatu za kukaa majumbani.
Waziri mkuu Modi pia aliweka wazi kwamba huduma muhimu zitaendelea kutolewa ikiwemo kuachwa wazi maduka ya dawa na watu wataruhusiwa kwenda kufanya manunuzi ya chakula na dawa.Hata hivyo hakuna usafiri wowote ulioonekana barabarani katika maeeneo mengi ya India nchi ambayo inajukana kwa msongamano wa watu na magari.
Baadhi ya wananchi wamesikika wakilalamika kwamba wanashindwa kwenda kununua dawa kwasababu hakuna usafiri. Baadhi ya wenye maduka ya chakula mjini New Delhi pia wamelalamika kwamba polisi chungunzima wamewazunguka kwasababu ya kufungua maduka.Wanasema hakuna utaratibu uliowekwa wazi bali ni kizaazaa kinachoendelea, polisi wanawapa amri ya kufunga maduka wakati serikali imeyataka maduka ya chakula kufanya kazi.
Lakini pia chama cha madaktari nchini humo kimeripoti kwamba baadhi ya madaktari wanaotibu walioambukizwa wanatimulia majumbani mwao kwa nguvu kutokana na majirani kuwa na hofu kwamba huenda na wao wameambukizwa na wanaweza kuvisambaza virusi kwa majirani. Mpaka sasa India ina wagonjwa 536 na vifo 9 kutokana na virusi vya Corona.
Narendra Modi na wataalamu wa afya walionya kwamba india ambayo ni nchi ya pili yenye idadi kubwa ya watu duniani inakabiliwa na hatari kubwa ya kuwa na wimbi la maambukizi ikiwa hatua kali hazitochukuliwa.Kwengineko Sri Lanka imewakamata mamia ya watu wanaotuhumiwa kukiuka amri ya kuwataka watu wakae majumbani kuzuia maambukizi ya Corona.
Na  bunge la Ujerumani linakutana kupitisha mpango wa kiuchumi kukabiliana na hali nchini. Korea Kusini nayo inajiandaa kuipelekea Marekani vifaa vya kupima virusi vya Corona baada ya rais Trump kuomba msaada huo. Na barani Afrika nchi mbali mbali zimeshachukua uamuzi wa kufunga shughuli zote na kuwataka watu kutotoka majumbani kukabiliana na maambukizi ya virusi hivyo vinavyosambaa kwa kasi huku pia wasiwasi ukiongezeka katika bara hilo juu ya hali ya kiuchumi ya watu wenye kipato kidogo. Afrika Kusini ndiyo inayoongoza barani humo kwa idadi ya walioambukizwa ambapo kuna visa 554 za wagonjwa. Idadi jumla duniani ya walioambukizwa virusi hivyo ni watu laki mbili.
Mwandishi:Saumu Mwasimba
Mhariri:Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52887872' lang='swa' type='mono' source='https://www.dw.com/sw/sw/mripuko-wa-covid-19-vifo-ujerumani-vyapindukia-100/a-52887872' term='Corona'>
- Ujerumani inaweza kupoteza karibu euro bilioni 500 ($538 bilioni) katika madhara ya mripuko wa virusi vya Corona na kufungwa kwa sehemu kwa shughuli za kimaisha.
- Msemaji wa Kansela wa Ujerumani Angela Merkel, amesema majibu ya vipimo vya virusi vya Corona yametoka na kuonyesha kuwa kiongozi huyo yuko salama. Steffen Seibert ameliambia shirika la habari la Ujerumani dpa, "matokeo ya vipimo vya leo yameonyesha hana mambukizi" lakini vipimo zaidi vitafanyika katika siku zijazo."
Merkel alijiweka karantini nyumbani siku ya Jumapili jioni baada ya kufahamishwa kwamba daktari aliempatia chanjo alikutwa na virusi vya corona. Alipatiwa chanjo hiyo ya tahadhari dhidi ya homa ya mapafu siku ya Ijumaa.
- Rais wa Marekani Donald Trump ameamuru kuwekwa vituo vya afya vya dharura katika maeneo yalioathirika zaidi na ugonjwa unaosababishwa na virusi vya Corona - wa Covid-19.
- Idadi jumla ya vifo kutokana na janga la virusi vya corona - SARS-CoV-2 duniani vinakaribia 15,000, na watu wapatao 350,000 wameripotiwa kuambukizwa.
Merkel aendelea na shughuli zake nyumbani
Ni kweli Kansela Merkel yuko karantini, lakini hakuna kitu cha kuhofia. Kwa namna yoyote ile, si kwamba Ujerumani haina kiongozi, hata kama ikitokezea majibu ya vipimo yatakuja kuonesha kuwa ameambukizwa kirusi cha corona.
Katika hali ya kawaida, anaweza kuendelea na kazi zake za kiserikali akijihisi kwamba ana afya nzuri ya kufanya hivyo. Lakini endapo akiumwa kweli, baraza lake la mawaziri bado linaweza kuongoza nchi, maana mambo kama hutokezea na utaratibu wa kuyashughulikia upo.
Kifungu Nambari 69 cha Katiba ya Ujerumani kina kipengele kinachomtaka kansela kumteuwa waziri mmoja kuwa naibu wake. Nafasi hiyo kwa sasa inashikiliwa na Waziri wa Fedha Olaf Schulz kutoka chama cha Social Democratic, ambaye mara kadhaa amewahi kumuwakilisha Kansela Merkel anapokuwa hayupo kwenye kazi zake, hata kama ni mzima. Matukio ya kawaida ni pale anapokuwa likizo ama ziara za nje kikazi. Katika hali kama hiyo, mathalani, naibu kansela huendesha vikao cha baraza la mawaziri ambavyo kawaida hufanyika kila Jumatano.
Makamu wa Kansela ambaye pia ni waziri wa fedha wa Ujerumani Olaf Scholz kutoka chama cha SPD akiwa ameketi karibu na kiti kitupu cha Kansela Merkel wakati wa mkutano wa Baraza la Mawaziri, Jumatatu 23, 03.2020.
Naibu Kansela ni jina lisilo rasmi na ambalo halimo kwenye katiba ya nchi. Lakini kwenye matumizi ya kawaida, neno hili limekuwa la kawaida, likimaanisha mbadala. Katika hali ya sasa, Kansela Merkel anaweza kinadharia kumteuwa mtu kutoka chama chake cha Christian Democratic Union, CDU au kinachoshirikiana nacho cha Christian Social Union, CSU kutoka jimboni Bavaria. Lakini kimatendo, naibu kansela huwa kawaida anatokea chama cha pili kwenye serikali ya mseto, na kwa sasa chama hicho ni cha Social Democtaic, SPD, chake Olaf Scholz.
Ibara ya 8 ya muongozo wa uendeshaji wa serikali kuu ya shirikisho inasema kwamba waziri huyo wa fedha anaweza kumuwakilisha Merkel, ambaye kwa sasa yuko kwenye karantini nyumbani kwake, kwa kipindi kirefu zaidi kadiri inavyohitajika. Na kama "kwa ujumla atakuwa ameshindwa kutekeleza majukumu yake", Scholz anaweza kumwakilisha bosi wake "kwenye kipindi chote", hadi hapo mwenyewe Merkel "atakapoamuwa ukomo wa kuwakilishwa."
Wajumbe wa Baraza la Mawaziri la Ujerumani wakikutana katika ofisi ya Kansela kwa ajili ya kikao cha Baraza bila kuwepo Kansela Angela Merkel, Machi 23.2020.
Mawaziri wengine wote wa serikali wana manaibu wao pia. Kuna kifungu pia kimeundwa pale ambapo kwenye mgogoro kama huu wa corona, ambapo kansela na naibu wake kwa wakati mmoja wamejikuta wakishindwa kutimiza majukumu yao. Mwakilishi anatajwa kwa kila mjumbe wa baraza la mawaziri ndani ya muongozo wa uendeshaji serikali. Majukumu ya Olaf Schulz yatachukuliwa na Waziri wa Uchumi Peter Altmaier kutoka chama cha CDU, chake Kansela Merkel.
Hata hivyo, haijawahi kutokea nchini Ujerumani kwa kansela kutokuwapo muda mrefu kiasi hicho cha kushindwa kutekeleza majukumu yake ya kiserikali.
Mwandishi: Marcel Fürsteneau
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52890661' lang='swa' type='mono' source='https://www.dw.com/sw/sw/olimpiki-ya-tokyo-mwaka-2020-huenda-ikafanyika-2021/a-52890661' term='Corona'>
Hatua hii imekuja mara baada ya Kamati ya kimataifa ya Olimpiki, IOC, Jumapili (22.03.2020) kutangaza ya kwamba ilikuwa ikifikiria kuahirisha mashindano hayo. Mataifa makubwa yanayoshiriki katika mashindano hayo kama vile Canada na Australia yaliongeza shinikizo kwa kusema kuwa hayatakwenda kushiriki mashindano ya Olimpiki mjini Tokyo kama mashindano hayo yatafanyika mwaka huu.
Rais wa Kamati ya Kimataifa ya Olimpiki, Thomas Bach, alituma barua kwa wanariadha akielezea maamuzi hayo na kwa nini inaweza kuchukua muda mrefu kiasi hicho wakati pia akikiri dhahiri shahiri ya kwamba kusogezwa mbele kwa ratiba ya sasa inaweza kuwa maarufu.
"Ninatambua kwamba hali hii isiyo ya kawaida inawaacha wengi wenu kuwa na maswali," ameandika rais katika barua yake na kuongeza kuwa." Natambua pia kwamba njia hii ya kimantiki inaweza kuwa haiendani na hisia ambazo wengi wenu mnatakiwa kuendana nazo.
Mwenendo wa IOC ulionekana hauwezi kuepukika kwa wiki kadhaa na shinikizo likizidi kupanda juu kutoka kwa robo yote ya wanariadha, wadhamini, watangazaji na zaidi ya kamati 200 za kitaifa za Olimpiki na mashirikisho ya michezo ya kimataifa.
Muda mfupi baada ya taarifa ya Bach, Kamati ya mashindano ya Olimpiki nchini Canada ilisema kuwa haitatuma timu zake katika mashindano hayo isipokuwa mashindano hayo endapo yataahirishwa kwa muda wa mwaka. Nchi ya Australia ilitoa taarifa yake huku ikisema kuwa iliwashauri wanamichezo wake kujiandaa kwa ajili ya mashindano ya Olimpiki mwaka 2021.
Bodi ya kamati kuu ya utendaji ya Olimpiki nchini Australia ilikubali kwa pamoja kwamba "timu ya Australia haikuweza kukusanyika nyumbani na nje ya nchi."
Kufanyika kwa Olimpiki ya Tokyo mwaka  2020 haiwezekani
Rais wa chama cha wanariadha duniani, Seb Coe, alituma barua kwa Rais wa Kamati ya Kimataifa ya Olimpiki, Thomas Bach, huku akisema kuwa kufanyika kwa mashindano hayo ya Olimpiki mwezi Julai haiwezekani wala haihitajiki." Aliorodhesha sababu lukuki ikiwemo ushindani usio sawa miongoni mwa wanariadha.
Kamati ya mashindano ya Olimpiki nchini Brazil na Slovenia ilitaka pia kuahirishwa kwa mashindano hayo hadi mwaka 2021. Bodi ya Olimpiki nchini Norway ilisema kuwa haitaki kuona wanariadha wake wakielekea mjini Tokyo hadi pale janga la kimataifa la virusi vya Corona litakapodhibitiwa.
Bodi ya uongozi na ufuatiliaji wa chama cha waogeleaji nchini Marekani na timu mbili za michezo mitatu ya juu ya msimu wa kiangazi wa majira ya joto waliitaka kamati yao ya kitaifa ya Olimpiki kuahirisha mashindano hayo.
Wanasiasa nchini Japan Jumatatu tarehe 23.03.2020 walikwamishwa na hatua iliyochukuliwa na Bach kutangaza kusogezwa mbele kwa mashindano hayo.
Waziri mkuu wa Japan Shinzo Abe, akizungumza katika kikao cha bunge, alisema kuwa kuahirishwa kwa mashindano ya Olimpiki ya mjini Tokyo hayaepukiki endapo michezo hiyo haiwezi kuandaliwa kikamilifu kwa sababu ya kuwepo kwa janga la kimataifa la virusi vya Corona.
Waziri mkuu wa Japan, Shinzo Abe.
"Kama ni vigumu kuandaa michezo kwa uhakika, maamuzi ya kuahirisha mashindano hayo hayaepukiki," alisema Abe.
Abe alisema kuwa, tumaini lake IOC itafanya maamuzi mapema kama itakuwa imeahirisha mashindano hayo, kwa sababu mchakato huo unahusisha kazi nyingi na inatakiwa kuanza haraka iwezekanavyo.
Gavana wa mji wa Tokyo, Yurko Koike, aliunga mkono kauli ya Abe.
"IOC wanatakiwa kuchunguza kwa kina nini cha kufanya kuelekea wiki nne zijazo, na katika mchakato huo neno kuahirisha linaweza kujumuishwa." Alisema Koike.
Serikali ya Japani imetumia dola bilioni 12.6 kwa ajili ya kuandaa mashindano hayo ya Olimpiki, lakini taasisi ya ukaguzi ya taifa imeweka takwimu kwa zaidi ya mara mbili ya kiasi hicho. Kuna uwezekano wa kuongezeka kwa gharama kutokana na kuahirishwa kwa mashindano hayo na idadi kubwa ya matumizi kutoka katika hazina ya umma.
IOC ina mfuko wa hifadhi wa takribani dola bilioni 2 kwa ajili ya kujiendesha yenyewe na pia inayo bima itakayolipia gharama zote endapo kama mashindano hayo yakiahirishwa au kufutwa.
"Umma unatarajia na utasaidia kuahirishwa kwa mashindano hayo, hivyo sio tatizo kubwa," alisema Jeff Kingston, ambaye anasomea siasa za Japan katika chuo kikuu cha Temple kilichopo mjini Tokyo, katika barua pepe aliloliandikia shirika la habari la  Associated Press.
"Watu wana wasiwasi zaidi juu ya athari za kiuchumi pamoja na kazi zao na idadi ya visa ikizidi kuwa wazi."
Mkurugenzi wa zamani wa masoko wa Kamati ya Kimataifa ya Olimpiki, IOC, Michael Payne, alisema kuwa kucheleweshwa kunaweza kuleta faida kwa IOC na Japan.
"Nini jukwaa bora zaidi kuliko michezo ya Olimpiki wakati ulimwengu umekumbwa na janga la virusi vya Corona," Payne aliliambia shirika la habari la AP katika mahojiano Jumapili iliyopita, kabla ya tangazo la IOC." Una nguvu ambayo itakuwa na nguvu zaidi kwa Japan na wengine wote ulimwenguni. Lakini wakati mgumu wa kufika huko."
Mwenge wa Olimpiki uliwasili siku ya Ijumaa tarehe 20.03.2020 kaskazini mwa Japan. Mbio za mwenge huo zilipangwa kuanza siku ya Alhamisi tarehe 19.03.2020 kutoka eneo hilo lakini ziko katika mashaka. Siku ya Jumapili maelfu ya watu walifurika katika jiji moja la kaskazini mwa Japan kwa ajili ya kushuhudia mwenge huo. Watazamaji walitakiwa kuonyesha vizuizi na kuna taarifa ambazo hazijathibitishwa kuwa mbio za mwenge huo huenda zikacheleweshwa. Waandaaji wa shughuli hiyo ya ukimbizaji mwenge wa Olimpiki siku ya Jumatatu walisema kuwa uamuzi wa ikiwa mbio za mwenge huo zitaendelea unaweza kusubiri.
Jumapili tarehe 22.03.2020 Japan ilikuwa na visa 1,719 vilivyothibitishwa vya virusi hatari vya Corona vikiwemo 712 kutoka katika wasafiri na vifo 43.
Huku Japan ikiwa imefanikiwa kupunguza kasi ya maambukizi ya virusi ya corona, wataalamu wanasema wamepata ongezeko la maeneo ya mjini ambako imekuwa vigumu kufuatilia maambukizi.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52887922' lang='swa' type='mono' source='https://www.dw.com/sw/sw/mishahara-ya-wachezaji-yapunguzwa-kutokana-na-virusi-vya-corona/a-52887922' term='Corona'>
Wakati mwingine, ni kwa hiari kama vile Borussia Moenchengladbach wanaowania ubingwa wa Bundesliga msimu huu, ambapo wachezaji walitoa ofa kwa klabu hiyo kupunguzwa mishahara yao.
Wakati mwingine, wachezaji hawana namna. Nchini Scotland, klabu ya Hearts imewaomba wachezaji wake wote na wafanyakazi kukubali punguzo la asilimia 50 la mishahara yao, au mikataba yao isitishwe.
Kupunguzwa mishahara kunafanyika wakati vilabu kote Ulaya vikipambana  na uhaba wa ghafla wa fedha. Mishahara ya msimu ilifanywa kwenye bajeti ya matarajio ya mapato kutoka kwenye ada za matangazo ya televisheni, ufadhili na mauzo ya tiketi, ambayo yote yamepungwa au kutoweka kabisa.
Ni kutokana na hali hii ya kifedha ambapo makamu wa rais wa shirikisho la kandanda Ujerumani – DFB Rainer Koch amesema mechi za ligi kuu ya kandanda Ujerumani – Bundesliga bila mashabiki uwanjani huenda zikahitajika ili kuvisaidia vilabu na wengine katika biashara hiyo punde tu michezo itaanza kutimua vumbi tena kutokana na janga la virusi vya corona.
Kama tu nchi nyingine, Ujerumani inalenga kuukamilisha msimu wa ligi kwa sababu mashindano ya Euro 2020 sasa yameahirishwa kwa mwaka mmoja. Kama msimu utafutwa kabisa, vilabu vinaweza kupoteza euro milioni 750 na Koch ametoa wito wa kuchezwa mechi bila mashabiki viwanjani ili kuepusha hali ya aina hiyo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52890008' lang='swa' type='mono' source='https://www.dw.com/sw/sw/guineawaandamanaji-wa-upinzani-wasiopungua-kumi-wauliwa/a-52890008' term='Corona'>
Zoezi la kuhesabu kura linaendelea nchini Guinea baada ya kura ya amaoni na  uchaguzi wa bunge ulighubikwa na ghasia zilizosababisha vifo vya watu wasiopungua 10 kulingana na upinzani nchini humo.Licha ya  kuripotiwa na visa vya ugonjwa wa Corona,serikali ya Guinea iliitisha uchaguzi huo ambao unalenga kubadili katiba ilikuondowa uwingi wa mihula ya rais na kumuezesha rais wa sasa Alpha Conde kuwania muhula wa tatu.
Upinzani unaelezea kwamba watu wasiopungua 10 waliuliwa na maafisa wa usalama ,huku serikali ikielezea kwamba ni watu wanne waliouliwa kwenye machafuko yaliyotokea Jumapili wakati wa uchaguzi. Afisa mmoja wa upinzani amesema kwamba waliokufa ni wafuasi wa upinzani ambao waliandamana kupinga kufanyika kura ya maoni.
Kwenye mji mkuu wa Conakry, baadhi ya vituo vya kupigia kura vilifungwa mapema kufuatia ghasia. Vuguvugu la vyama vya upinzani na asasi za kiraia la FNDC, linalopinga kuweko na muhula wa tatu wa rais Alpha Konde, linaelezea kwenye taarifa yake kwamba wanajeshi waliwafyetulia risasi waandamanji na kuwakamata baadhi ya wengine.
Vuguvugu hilo lilitisha maandamano mengine leo Jumatatu na kesho Jumanne ili kulazimisha kung'atuka madarakani rais Konde. Waandamanaji wasiopungua 32 wameuliwa tangu mwezi Oktoba mwaka uliopita yalipoanza maandamano ya kupinga mageuzi ya katiba.
Rais Alpha Conde wa Guinea-Conakry
Rais Alpha Konde mwenye umri wa miaka 82 alichaguliwa mwaka 2010 na 2015, kwa mujibu wa katiba ya nchi hiyo ambayo imeweka mihula miwili kwa uchaguzi wa rais.
Katiba inayopendekezwa hivi sasa pia inaweka mihula miwili lakini inampa mwanya rais wa sasa kugombea tena mara mbili. Uchaguzi wa rais umetarajiwa kuitishwa Oktoba, lakini uchaguzi wa hapo jana uliogomewa na upinzani utawapa nafasi wafuasi wa chama cha Conde kudhibiti wingi wa viti bungeni.
Idadi ya waliojitokeza kupiga kura haijafahamika,na mtandao wa intaneti ulikatwa. Nje kidogo ya mji wa Conaky vituo kadhaa vilichomwa moto na wandamanaji. Maafisa wameshuduia pia kwamba machafuko yalitokea pia katika mji wa Mamou, katikati mwa nchi, Boke magharibi mwa nchi na N´Zerekore kusini mashariki mwa Guinea.
Uchaguzi huo wa bunge na kura ya maoni uliakhirishwa kwa wiki tatu kufuatia machafuko yaliyosababishwa na maandamano ya upinzani.
Waangalizi wa uchaguzi wa kimataifa walisusia kushiriki kwenye mchakato huo wa uchaguzi kwa kile walichoelezea kwamba daftari la wapigaji kura halikuwa la kuaminika.
Marais wa nchi wanachama wa jumuiya ya kiuchumi ya mataifa ya Afrika magharibi, ECOWAS walifuta safari yao ya upatanishi dakika za mwisho kutokana mripuko wa ugonjwa wa Corona.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52885838' lang='swa' type='mono' source='https://www.dw.com/sw/sw/hali-ilivyo-kuhusu-corona-duniani/a-52885838' term='Corona'>
Zaidi ya watu 337,000 wameambukizwa virusi hivyo hatari duniani na wengine 14,651 wamekufa kutokana na ugonjwa wa Covid19.
Kufikia sasa ripoti zinaeleza kwamba nchi 192 nje ya China zimerekodi visa vya watu walioambukizwa virusi vya Corona na Italia ndio nchi inayoongoza kwa sasa kwa idadi ya waliokufa kutokana na ugonjwa unaosababishwa na virusi hivyo vipya. Idadi ya waliokufa Italia imeipiku ile iliyorekodiwa China nchi ambayo ndio kitovu cha virusi vya Corona.
Taarifa zinasema China bara ambako ndiko ulikoanzia mripuko wa virusi hivyo kuna visa vipya 39 vilivyothibitishwa jana Jumapili na wagonjwa wote hao ni watu waliowasili China wakitokea nchi za nje. Hapa barani Ulaya, Uingereza huenda ikalazimika kutangaza sheria ya watu kutotembea nje wala kusafiri ili kuzuia kuendelea kusambaa kwa virusi hivyo.
Hatua hiyo huenda ikachukuliwa ikiwa wananchi hawatozingatia ushauri uliotolewa na serikali kujiepusha kukaa kwenye mikusanyiko, onyo hilo limetolewa Jumapili na waziri mkuu Boris Johnson. Nchini Ugiriki nako serikali imeshatangaza sheria ya kuwataka watu wabakie majumbani kuanzia leo Jumatatu.
Uhispania kwa upande wake imeamua kuongeza muda wa hali ya dharura ya kuwazuia watu kutotembea mitaani hadi Aprili 11. Uhispania ni nchi ya pili barani Ulaya inayoshudia hali mbaya kabisa ya maambukizi ya virusi vya Corona ambapo kufikia Jumapili waliokufa nchini humo ni zaidi ya 1,700.
Hapa nchini Ujerumani idadi ya waliothibitishwa kuambukizwa virusi hivyo imeongezeka hadi watu 22,672 na 86 wamefariki, hiyo ni takwimu iliyotangazwa leo Jumatatu na taasisi ya afya ya umma nchini  ya Robert Koch.
Ama nchini Marekani rais Donald Trump ameagiza kuandaliwe maelfu ya vitanda vya dharura vya hospitali katika vituo maalumu vya kupokea walioambukizwa virusi vya Corona lakini mpango wa uokozi wa kiuchumi wa dolla trilioni umegonga mwamba wakati vifo vinavyosababishwa na janga hili vikiongezeka duniani.
Baraza la Seneti liliupiga chini mpango huo jana ingawa bado mazungumzo yanaendelea. Katika eneo la Mashariki ya Kati Iran ambayo ndiyo iliyoko katika hali mbaya zaidi imeitaka Marekani kuiondolea vikwazo ili iweze kukabiliana na kusambaa kwa virusi hivyo. Rais  Hassan Rouhani leo ametowa ujumbe huo akisema Iran haina nia ya kupokea msaada wowote wa kibinadamu kutoka Marekani. Iran ina mashaka na Marekani na kiongozi wake wa juu Ayatollah Ali Khamenei akisisitiza kilichosemwa na rais Rouhani amesema.
"Sijui kuna ukweli kiasi gani, lakini ikiwa kuna madai hayo je mtu mwenye akili zake anaweza kuwaamini? mnaweza kutoa dawa za kusambaza zaidi virusi au kusababisha virusi visiondoke. Uzoefu wetu unaonesha hamuwezi kuaminika na mnavifanya vitu hivyo.''
Ikumbukwe kwamba siku ya Alhamisi katibu mkuu wa Umoja wa Mataifa Antonio Gutteres alionya kwamba maisha ya mamilioni ya watu yako hatarini ikiwa jumuiya ya kimataifa haitoonesha mshikamano hasa na nchi masikini kufuatia janga hili.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52885551' lang='swa' type='mono' source='https://www.dw.com/sw/sw/pompeo-amewasili-mjini-kabul-katika-juhudu-za-kuokoa-mkataba-na-taliban/a-52885551' term='Corona'>
Waziri wa mambo ya nje wa marekani Mike Pompeo amewasili mjini Kabul ilikukutana na viongozi wa nchi hiyo katika juhudu za kuokoa mkataba baina ya marekani na Wataliban,huku Afganistan ikikumbwa na mzozo wa kisiasa na ule wa ugonjwa wa Corona ambavyo vinatishia taratibu ya amani nchini humo.
Mike Pompeo ametarajiwa kukutana na rais Ashraf Ghani na aliyekuwa waziri mkuu wake ambaye ni kiongozi wa upinzani Abdullah Abdullah aliyejitangaza kuwa mshindi wa uchaguzi wa rais wa Septemba mwaka uliopita, ambao ulikumbwa na kashfa za wizi wa kura.
Waziri wa mambo ya nje wa Marekani alipokelewa kwenye uwanja wa ndege wa Kabul na mjumbe wa Marekani kwa ajili ya mazungumzo na Taliban, Zalmay Khalilzad,mara baada ya kuwasili kwake. Ametarajiwa kuanzisha mikutano mjini humo kwanza na wanadiplomasia wa Marekani, pia na Ghani na Abdullah na baadhi ya viongozi wengine wa kisiasa wa Afganistan.
Ziara hiyo imekuja siku moja baada ya mazungumzo baina ya serikali ya Afghanistan na kundi la Tabilan kuhusu kubadilishana wafungwa, moja wapo ya kipengee muhimu cha taratibu ya amani nchini humo.
Taliban yataka wafungwa wake wote kuwachiliwa huru
Pande hizo mbili zimetofautiana kuhusu kuachiwa kwa wafungwa hao ambapo serikali inataka kuwaachia kwa awamu huku Taliban ikitaka wafungwa wote kuachiwa mara moja kama ilivyoafikiwa katika makubaliano na Marekani mjini Doha, Qatar mwezi uliopita.
Mkwamo huo umetishia kurejesha nyuma mchakato wa amani uliojadiliwa kwa umakini kama ilivyoainishwa katika makubaliano hayo yanayojumuisha kuondolewa kwa vikosi vya kijeshi vya kigeni kutoka Afghanistan baada ya zaidi ya miaka 18 ya mapigano.
Mjumbe maalumu wa Marekani nchini Afghanistan Zalmay Khalilzad amesema kuwa pande hizo mbili zilizungumza kwa zaidi ya muda wa masaa mawili kupitia mtandao wa Skype katika mkutano uliowezeshwa na Marekani na Qatar.
Khalizad aliongeza kuwa kila mtu anafahamu kwamba tishio la virusi vya corona linafanya suala hilo la wafungwa kuwa la dharura na kwamba pande hizo mbili zilielezea dhamira yao katika kupunguza ghasia, kufanya mazungumzo ndani ya Afghanistan na makubaliano makhsusi ya kusitisha kabisa mashambulizi.
Wapiganaji wa Taliban na raia wakishangilia makubaliano baina ya Taliban na Marekani
Makubaliano hayo yaliyotiwa saini na Khalilzad na afisa mmoja mkuu wa Taliban mnamo Februari 29 mjini Doha, yaliweka msingi wa kuhitimisha vita vya muda mrefu vya Marekani vilivyoanza baada ya shambulizi la kigaidi la Septemba 11 mwaka 2001.
Makubaliano hayo, yaliafikia kuachiliwa huru kwa wapiganaji wanaofikia elfu 5 wa Taliban wanaozuiliwa mjini Kabul na hadi wanachama elfu 1 wa vikosi vya jeshi la serikali walio mikononi mwa kundi hilo la wanamgambo.
Hatua hiyo ilipaswa kuchukuliwa kabla ya kuanza kwa mazungumzo hayo ya amani kati ya serikali ya Afghanistan ambayo haikuwa sehemu ya mazungumzo yaliyosababisha kupatikana kwa makubaliano ya Doha na Taliban ambayo awali yalikuwa yafanyike Machi 10.Awali serikali ya Afghanistan ilikataa mpangilio huo.
Serikali yailaumu Talibana kuendelea na mashambulizi
Inaripotiwa kuwa rais Ashraf Ghani alikasirishwa na sharti la kuachiwa kwa wafungwa na kusema ni serikali pekee iliyo na uwezo wa kuidhinisha hatua kama hiyo.
Hatimaye alikubali mpango huo wa kuachiwa kwa wafungwa lakini kwa awamu na kusema hili lingefanyika tu iwapo ghasia zingepunguzwa.
Msemaji wa baraza la kitaifa la usalama nchini Afghanistan Javid Faisal, amesema wanahitaji hakikisho kwamba hawatarejea katika vita.
Hata hivyo kundi la Taliban limesema kuwa liko tayari kwa awamu inayofuata ya mazungumzo ya amani lakini halitakutana na maafisa wakuu wa serikali hadi wakati wafungwa wao watakapoachiliwa huru.
Maafisa wa serikali wameripoti kuwa tangu kutiwa saini kwa makubaliano ya Doha, wanamgambo wametekeleza mashambulizi kadhaa. Wanamgambo waliovamia kituo cha polisi katika mkoa wa Kusini wa Zabul siku ya Ijumaa waliwauwa takriban maafisa 24 wa polisi na wanajeshi.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52869628' lang='swa' type='mono' source='https://www.dw.com/sw/sw/corona-mamilioni-ya-watu-duniani-waamriwa-kusalia-nyumbani/a-52869628' term='Corona'>
Hatua za kuwataka raia kubaki kwenye makazi yao zinachukuliwa na mataifa malimbali huku idadi ya vifo vinavyotokana na virusi vya Corona duniani kote ikiwa imefikia 11,000. Italia inaongoza kwa vifo vingi zaidi ikiwa na takribani vifo 4,000. Idadi ya vifo nchini humo kwa siku imekuwa ikiongezeka kwa kasi katika wiki moja iliyopita. Wengi wa wanaoripotiwa kufa kutokana na maambukizi ni wazee na watu wenye matatizo ya kiafya.
Licha ya makundi hayo kuwa hatarini zaidi, shirika la afya duniani WHO, limetoa onyo kwa vijana kuwa virusi hivyo vinaweza pia kuwapata. Kauli hiyo ya WHO imetolewa na mkurugenzi mkuu wa shirika hilo Tedros Adhanom Ghebreyesus ambapo amewaambia vijana kuwa virusi vya Corona vinaweza kuwadhuru na kuwaweka hospitalini kwa muda mrefu na hata kusababisha kifo.
Mlipuko wa virusi hivyo umeyabadilisha maisha ya watu kote ulimwenguni kwa haraka kutokana na kudhibitiwa kwa mienendo ya makundi makubwa, shule na biashara kufungwa na kuwalazimu mamilioni ya watu kufanya kazi kutokea majumbani wakati wengine wakipoteza njia za kujipatia riziki zao.
Huko Marekani wakati Rais wa Marekani Donald Trump akitangaza kushinda vita dhidi ya virusi vya Corona, baadhi ya majimbo nchini humo yakiwemo New York na illinois yameungana na jimbo la California kuwaamuru wakaazi wake kusalia nyumbani.
Katika hatua nyingine, China hii leo, haijaripoti kisa chochote cha maambukizi mapya ikiwa ni siku ya tatu mfululizo. Shirika la Afya duniani WHO limesema pia kuwa mji wa Wuhan ambao ni chimbuko la virusi hivyo, umeonesha matumaini kwa nchi nyingine ulimwenguni. Hata hivyo kuna wasiwasi mkubwa  juu ya wimbi jipya la virusi hivyo katika mji wa Hong Kong ambapo hadi jana Ijumaa kulikuwa kunakadiriwa kuwa na visa 48. Hiyo ni idadi kubwa zaidi iliyorekodiwa ndani ya siku moja tangu kuanza kwa janga hilo. Wengi wa watu waliogunduliwa kuwa na maambukizi hayo mjini humo walikuwa wakitokea safarini barani Ulaya.
Moja ya maeneo maarufu yanayofurika watu mjini Rome yanavyoonekana sasa aada ya amri ya kusalia nyumbani
Kwingineko barani Ulaya serikali zimeendelea kuchukua hatua za kuwataka watu kusalia majumbani. Mbali na Italia kutoa agizo la watu kubaki nyumbani, Ufaransa, Uhispania na mataifa mengine ya Umoja wa Ulaya yamewaambia pia raia wake kusalia nyumbani huku watakaokiuka maagizo hayo wakiamriwa kulipa faini. Kwa upande wa Ujerumani, jimbo la Bavaria limekuwa la kwanza kuwaamuru watu wake kusalia majumbani.  Uingereza, yenyewe ilitangaza hatua kali kwa kufunga migahawa na baa huku ikiahidi kusaidia kuwalipa mishahara wafanyakazi walioathiriwa.
Nalo bara la Afika limerekodi takribani visa 1000 vya maambukizi ya virusi vya corona. Hayo ni kwa mujibu wa shirika la habari la kimataifa la AP. Hadi sasa idadi ya vifo imefikia 17 barani humo. Kuna hofu kwamba mifumo duni ya afya ya katika mataifa barani humo italemewa kwa haraka na mlipuko wa virusi hivyo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52862590' lang='swa' type='mono' source='https://www.dw.com/sw/sw/wachezaji-wa-gladbach-wapunguza-mishahara-kutokana-na-corona/a-52862590' term='Corona'>
Mkurugenzi wa michezo ndani ya klabu hiyo, Max Eberl, alisema kuwa timu ya kiufundi katika timu hiyo wamejiunga na mchakato huo wa kuchangia fedha kwa hiari ili kuwasaidia waathirika wa janga hilo kama walivyofanya wakurugenzi na uongozi wa juu wa klabu hiyo.  Kando na hilo, Jan-Christian Dreesen ambaye ni afisa mkuu wa fedha katika vigogo wa soka nchini Ujerumani, klabu ya Baryen Munich, alionya: "Kitu kimoja tayari kiko sawa katika soka la kitaifa na kimataifa, ligi za vilabu na vyama vya soka vinakabiliwa na changamoto kuungana pamoja."  Gladbach itaokoa zaidi ya euro milioni 1 sawa na dola za Kimarekani milioni 1.1 kwa mwezi, hii ni kwa mujibu wa gazeti la Rheinische Post la hapa Ujerumani.  Wachezaji pamoja na viongozi wengine wanaolipwa kiasi kikubwa cha fedha walitaka kulinda kazi na vipato vya watu wengine ndani ya klabu. "Ninajivunia vijana hawa," alisema Eberl. "Tumesimama pamoja kama Borussia katika nyakati za raha na shida. Walitaka kurejesha kitu fulani kama fadhila kwa Borussia na kwa mashabiki wote wanaotuunga mkono."
Kwa hivi sasa ligi kuu ya Ujerumani Bundesliga imeahirishwa angalau hadi Aprili 2 lakini wachache katika soka wanatarajia mara moja mambo yatarudi katika hali ya kawaida.  Klabu ya Karlsruhe inayoshiriki katika ligi ya daraja la pili hapa Ujerumani ilisema wachezaji wake watalipwa sehemu ya mshahara wao, huku timu ya Mainz iliyopo ligi kuu ya Bundesliga ikisema kuwa ajira katika klabu yake imebaki salama kwa muda mrefu.  Wachezaji wafutwa kazi Uswisi
Wakati hayo yakijiri, gazeti la Blick limeripoti kuwa klabu ya Sion iliyoko ligi kuu nchini Uswisi iliwaachisha kazi wachezaji wake kadhaa nyota. "Wote tumenyimwa mapato yetu," rais wa klabu hiyo Christian Constantine alinukuliwa akisema. "Haturuhusiwi mkataba wa kazi na hawaruhusiwi kufanya kazi," alisema kuhusiana na wachezaji wake.  Kulingana na gazeti hilo la Blick, Constantine alijaribu kupata wachezaji watakaokubali saa chache za kufanya kazi, lakini walikataa kusaini karatasi muhimu ndani ya tarehe ya mwisho aliyokuwa amewapatia wachezaji hao. Umoja wa wachezaji nchini Uswisi, SAFP, umetangaza kuwa utambania masilahi ya wachezaji hao.
Nembo ya klabu ya FC Köln kwenye lango la kuingilia uwanjani baada ya ligi kuu ya Bundesliga kusitishwa
Akizungumzia suala hilo, Dreesen ambaye ni afisa Mkuu wa fedha wa kigogo wa soka wa Bayern, alisema ama kwa hakika klabu yake imeweza kufanya vizuri katika miaka ya hivi karibuni hatua iliyoiwezesha klabu hiyo kuondokana na mtikisiko wa kiuchumi," lakini nakubali sina uhakika kama mapambano dhidi ya virusi vya Corona yataendelea.  "Hatuwezi kusema leo ni kwa muda gani mlipuko huu utakwisha na ni hatua gani zaidi zitakazochukuliwa pamoja na hatua zile zilizokwishachukuliwa kupambana na virusi hivyo hatari," alisema.  Kwa upande wake Mkuu wa fedha wa klabu ya soka ya Gladbach, Stephan Schippers awali alisema kuwa kila mechi ya nyumbani ambayo milango ya uwanjani ilifungwa kama ile dabi ya hivi karibuni waliyoshinda dhidi ya Cologne, iliigharimu klabu karibu euro milioni 2.  Na kama msimu wa Bundesliga hautamalizika huenda kukatokea hasara kubwa hasa kutokana na mapato yatokanayo na matangazo ya televisheni.  "Malengo ni kwamba Borussia Moenchengladbach wananusurika kuanguka kiuchumi hasa kutokana na mlipuko huu wa virusi vya Corona," alisema Schippers." Lengo ni kwamba tunafanya hivi bila kuwa tufaa."  Mwandishi: Deo Kaji Makomba/dpa
Mhariri: Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52856173' lang='swa' type='mono' source='https://www.dw.com/sw/sw/janga-la-corona-latawala-katika-magazeti-ya-ujerumani/a-52856173' term='Corona'>
Gazeti la die Tageszeitung limeandika juu ya janga la maambukizi ya virusi vya corona ambayo pia yameanza kulikumba bara la Afrika. Gazeti hilo linasema kwa mtazamo wa watu wengi barani Ulaya, Afrika ni sehemu ya magonjwa. Maradhi kama ukimwi na ebola yanatajwa kama ushahidi wa mawazo hayo! lakini gazeti linasema, sasa kibao kimegeuka kwani Ulaya sasa ndiyo imekumbwa zaidi na maambukizi a virusi vya corona.
Mpaka sasa ni idadi ndogo tu ya watu waliokumbwa na maambukizi hayo katika nchi za Afrika na waliokufa ni wachache!  Kutokana na idadi kubwa ya maambukizi na vifo barani Ulaya, wananchi wa kawaida katika nchi za Afrika wanasema, sasa mafisadi wa Afrika hawawezi kwenda kutibiwa Ulaya kama kawaida yao!
Hata hivyo gazeti lingine la Die Welt linaelezea wasiwasi juu ya mambukizi ya virusi vya corona barani Afrika na limemnukulu mhisani mkubwa duniani na mwanzilishi wa kampuni ya Microsoft Bill Gates akitahadharisha kwamba watu wengi wanaweza kukumbwa na maambukizi.
Gazeti la Die Welt linaeleza kwamba janga la Ebola katika Jamhuri ya Kidemokrasia ya Kongo lilionyesha jinsi ilivyokuwa vigumu kuyakabili maradhi yanayosababishwa na maambukizi, siyo tu kwa sababu mfumo wa afya haujawa imara bali pia kutokana na migogoro ya kivita, miundo mbinu hafifu na imani potofu.
Kutokana na miundombinu hafifu pia ilikuwa vigumu kupeleka dawa kwenye sehemu kadhaa za nchi. Kwa kuzingatia sababu hizo mambo yanaweza kuwa mabaya endapo maambukizi ya virusi vya corona yatalipuka katika nchi kama Jamhuri ya Kidemokrasia ya Kongo. Tofauti na virusi vya Ebola, virusi vya corona vinasambaa kwa haraka kwa wakati mmoja.
Gazeti la Die Zeit, wiki hii linakumbusha yaliyotukia nchini Afrika kusini tarehe 21 mwezi Machi mwaka 1960. Siku hiyo polisi wa makaburu waliawua watu kwenye kitongoji cha Sharpeville. Katika muda wa sekunde chache watu 69 waliangamizwa. Huo ulikuwa mshutko mkubwa siyo tu nchini Afrika Kusini bali duniani kote.
Gazeti la Die Zeit linasema huo ndiyo ulikuwa mwanzo wa kumalizika kwa utawala wa kibaguzi nchini Afrika Kusini. Baada ya mauaji hayo baraza la Usalama la Umoja wa Mataifa lilipitisha azimio juu ya kung`olewa kwa mfumo wa kibaguzi. Gazeti la Die Zeit linasema wakaazi wa kitongoji cha Sharpeville walioshuhudia mauaji hayo kama Selina Mnguni anasema aliyoyaona na kuyasikia siku hiyo ya tarehe 21 mwezi Machi mwaka 1960 yamefifia katika kumbukumbu, lakini amesema machungu bado yapo.
Kitongoji cha Sharpeville, sawa na vingine vya waafrika, havikufikiriwa na utawala wa kibaguzi kuwa sehemu za kuleta maendeleo. Hali hiyo imesababisha kufifia moyo wa ujasiriamari, na mpaka leo ,mabenki na hata serikali, inasita kuwekeza katika sehemu hiyo.
Matokeo yake ni kwamba asilimia 60 ya wakaazi 37,000 wa Sharpevielle hawana ajira. Vijana wengi wana matatizo kutokana na kutumia mihadarati. Wakaazi wa kitongoji cha Sharpeville wanasema wakati wote wametelekezwa, kwanza na utawala wa makaburu, na sasa wanapuuzwa na utawala wa chama cha ANC tangu mwaka 1994.
Hata hivyo mkaazi maarufu wa kitongoji cha Sharpeville Selina Mnguni aliyeshuhudia mauaji ya tarehe 21 mwezi Machi mwaka 1960, amesema ataendelela kuwa na matumaini, kwa sababu bila ya matumaini, historia ya Sharpevile haitakamilika ameeleza mama huyo.
Gazeti la Süddeutsche wiki hii linatupasha habari juu ya ng'ombe 1000 walioteremshwa kwenye bandari ya Luanda, mjini mkuu wa Angola. Kwa kawaida zinazoonekana kwenye bandari hiyo ni meli za kusafirishia mafuta na shehena za aina nyingine lakini safari hii shehena hiyo ilikuwa ya wanyama hao 1000.
Gazeti la Süddeutsche linatufahamisha kwamba Chad imewapeleka ng`ombe hao kama njia ya kulipa mkopo wa dola zaidi ya milioni 100 iliyochukua kutoka Angola. Ng'ombe hao ni sehemu tu ya deni, wengine watapelekwa karibuni. Chad itailipa Angola kwa njia hiyo kwa kupeleka jumla ya ngombe 7500 katika kipindi cha miaka 10.
(Tageszeitung, Die Welt, Süddeutsche)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_52853057' lang='swa' type='mono' source='https://www.dw.com/sw/sw/mji-wa-kwanza-ujerumani-wakaazi-wake-wazuiwa-kutoka-nje/a-52853057' term='Corona'>
Wakaazi  wake  wametakiwa  kubakia nyumbani kutokana  na  hali  inayozidi  kuwa  mbaya  ya  kusambaa kwa  virusi  vya  Corona.
Wakaazi 6,500  wa  mji huo wamekatazwa  kutoka  majumbani mwao  bila  sababu  maalum, hali  ambayo  inaonekana  kuwa  ndio kitu  kinachokaribia  kutokea  kwa  nchi  nzima  ambako  watu  wengi wamekaidi  hatua  za  kubakia  nyumbani. Wakaazi  wa  mji  huo  wa Mitterteich, ulioko  katika  wilaya  ya  Tirschenreuth kusini  mwa jimbo  la  Bavaria , waliamka  leo wakishuhudia  aina  nyingine  ya maisha.
Migahawa imefungwa , ama kufunguliwa kwa nyakati na huduma maalum jimboni Bavaria
Kwa mujibu  wa  mkuu  wa   wilaya  hiyo  Wolfgang Lippert , wakaazi wanaweza  kutoka  tu  majumbani  mwao  iwapo  wanakwenda  kazini , kumuona  daktari  ama  wanakwenda  kununua  mahitaji yao.
Lakini  pia  inaonekana  wakaazi  hao  wanaikubali  hali  hiyo. "Ni vizuri  kwamba  huu  ni  mji  wa  kwanza  kuwekewa  amri  hiyo  ya kutotembea  ovyo, na  ni  vizuri  kwamba inafanyika kwa  msisitizo mkubwa,"  mkaazi  wa  eneo  hilo Sandra Wedlich  amesema.
Hatua  hizo zimechukuliwa  baada  ya  mji  huo  wa  Mitterteich kujitokeza  kuwa  eneo  la  hatari  la  virusi  vya  Corona,  kwa  kuwa na  watu  karibu  40  ambao  wameambukizwa  virusi  hivyo  katika wilaya  ya  Tirschenreuth. Maafisa  wanaamini  kuwa  mengi  ya maambukizi  yanahusishwa  na  sherehe  za  hivi  karibuni  za unywaji  bia.
Watu wengi wametakiwa kufanyakazi majumbani mwao
Jimbo  la  Bavaria  ni  moja  kati  ya  majimbo  yaliyoathirika  kwa kiasi  kikubwa  nchini  Ujerumani, kwa  mujibu  wa  tarakimu  rasmi kutoka  katika  taasisi  ya  kupambana  na magonjwa  ya kuambukiza  ya  Robert Koch. Lakini  maambukizi  yanasambaa haraka  kwingineko, na  kusababisha  kansela  Angela  Merkel  kutoa wito kwa  wananchi  katika  hotuba  yake  kupitia  televisheni  siku ya  Jumatano  jioni  kuwa wapunguze mikusanyiko ya  kijamii.
Ujerumani  imeripoti  ongezeko  la  siku  moja  la  zaidi ya maambukizi 2,800  kufikia  jana, na  kufanya  idadi jumla  ya  watu walioambukizwa  virusi  vya  Corona  kufikia  10,000.
Waziri  wa  ulinzi  wa  Ujerumani  Annegret Kramp-Karrenbauer amesema  ikiwa  hali  itakuwa  mbaya  zaidi , basi  jeshi  litatumika katika  kupambana  na  virusi  hivyo  kutokana  na  kuwa  na  nyenzo stahili.
Annegret Kramp-Karrenbauer waziri wa ulinzi wa Ujerumani
"Wote tunatambua  kuwa  mapambano  dhidi  ya  virusi  vya  corona ni  ya  muda  mrefu. Mwishoni, tutatokeza  katika  barabara ndefu ambayo  itatupatia  njia  ya  kuwa  na vifaa. Hilo litakuwa  jukumu mahsusi la  jeshi  la  Ujerumani. Ndio sababu  bado  hatujachukua hatua  kama ilivyo kwa  huduma  nyingine  za  jamii kwa  wakati  huu. Hata  hivyo  tunajitayarisha  kwa  vifaa  na  ikitokea  kwamba huduma  za  kijamii zinafikia ukomo, jeshi  la  Ujerumani  na  vifaa vyake litakuwa  tayari."
Mipaka  imefungwa  nchini  Ujerumani  kuzuwia  janga  hili, wakati nchi  nzima  maduka  yamefungwa, migahawa imelazimika kufanyakazi  kwa  muda  maalum  na  watu  wametakiwa  kufanyakazi kutokea  nyumbani.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52853153' lang='swa' type='mono' source='https://www.dw.com/sw/sw/corona-italia-yaipita-china-kama-nchi-yenye-idadi-kubwa-ya-vifo/a-52853153' term='Corona'>
Baraza la wauguzi na wakunga nchini Uingereza limewaandikia barua zaidi ya wauguzi 50,000 pamoja na madaktari 15,000 waliostaafu ili kuwarai kurudi kazini kwa ajili ya kusaidia kupambana na janga la virusi vya Corona.
Kadhalika wanafunzi wanaosomea taaluma ya matibabu ambao wako mwaka wao wa mwisho pia wamepewa nafasi muhimu kutumia ujuzi wao kukabiliana na virusi hivyo.
Kwa sasa idara ya afya nchini Uingereza inaweka wazi vitanda 30,000 kwa kuahirisha oparesheni zisizohitaji udharura na pia kutoa huduma za kijamii kwa wagonjwa ambao wanakaribia kupata nafuu. Vilevile, idara hiyo ya afya imesema inatafuta hospitali za kibinafsi na za kijamii 10,000 ili kukidhi mahitaji ya dharura. Hatua zote hizo zimechukuliwa kwa ajili ya kushughulikia janga la hivi sasa la Corona.
Afisa mkuu wa wauguzi nchini humo Ruth May amesema: "Hatuwezi kufanikiwa katika hili pekee yetu, ninatoa wito kwa wauguzi wastaafu kutusaidia wakati huu wa mlipuko wa virusi vya Corona kwa sababu nina amini kuwa munaweza kutusaidia kuokoa maisha"
Wauguzi nchini Uingereza
Na nchini Italia, Waziri Mkuu wa nchi hiyo Giuseppe Conte ameutolea wito Umoja wa Ulaya kutumia uwezo wao imara wa fedha kupambana na mlipuko wa Corona.
Katika mahojiano na gazeti la Financial Times, Conte ametaka Umoja wa Ulaya ubadilishe utaratibu wake wa kutoa mikopo hasa kwa nchi zenye kutumia sarafu za Euro na ambazo zinakabiliwa na madeni ili kuzisaidia kupambana na janga hilo.
Ursula von der Leyen ni Rais wa Halmashauri Kuu ya Umoja wa Ulaya: "Nina habari nzuri kwa Italia. China iko tayari kutuma barakoa milioni 2. Kati ya hizo, laki mbili ni barakoa maalum. Pia viko vifaa vya upimaji elfu 50. Tunatuma zote hizo kama Umoja wa Ulaya kwa sehemu inayohitaji zaidi msaada nayo ni Italia. Vifaa hivyo vikitufikia, tutavituma vyote wiki ijayo nchini Italia.
Nchi hiyo imefunga na kusimamisha shughuli katika bandari zake katika hali ya kuzuia kuenea kwa virusi vya Corona. Wizara ya uchukuzi imeziagiza meli ambazo tayari ziko baharini kurudi bandarini na watu wote kufanyiwa vipimo.
Idadi jumla ya vifo vilivyotokana na Corona nchini humo vilipindukia ile ya China kufikia jana Alhamisi. Kwa sasa, vifo vilivyotokana na virusi vya Corona vimefikia 3,405 nchini humo.
Na nchini Ufaransa, serikali imewaondolea hofu wafanyakazi kwa kusisitiza kuwa ina fedha za kutosha kuiwezesha kulipa mishahara ya wafanyakazi wake wakati huu wa janga la Corona. Waziri wa fedha Bruno Le Maire amesema hayo kupitia runinga ya LCI.
Vyanzo Reuters/AFP/
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52841426' lang='swa' type='mono' source='https://www.dw.com/sw/sw/loew-atafakari-kuhusu-corona-neuer-aongoza-mchango/a-52841426' term='Corona'>
Wakati kocha Mkuu huyo akitoa tathimini yake kuhusiana na janga hilo kwa upande wake nahodha wa timu hiyo ya taifa ya Ujerumani, Manuel Neuer, anaongoza kampeni ya uchangishaji pesa kwa ajili kuwasaidia watu mbalimbali katika jamii, walioathirika na virusi hivyo vya Corona ambavyo Shirika la Afya duniani, WHO, limevitangaza virusi hivyo kuwa ni janga la kimataifa.  Akizungumza mbele ya viongozi wa Shirikisho la kandanda nchini Ujerumani, DFB, katika mkutano na waandishi wa habari Jumatano tarehe (18.03.2020), Loew alisema kuwa ameguswa na athari za virusi vya Corona na kuongeza kuwa siku kadhaa zilizopita amekuwa katika kutingwa na mawazo hasa kutokana na janga hili linalozidi kuitikisa dunia.  Kwa kuzingatia ushauri wa sasa wakati huu wa janga la virusi vya Corona, Shirikisho la soka la Ujerumani lilimtambulisha Rais Fritz Keller huko Frankfurt wakati Kocha Loew na mkurugenzi wa DFB Oliver Bierhoff wakizungumza kutoka Freiburg na Munich kwa mpangilio. Waandishi wa habari pia waliuliza maswali kupitia teknolojia ya vidio.  Kuahirishwa kwa michuano ya Euro ya mwaka huu wa 2020 hadi 2021 ulikuwa ni uamuzi sahihi kabisa, uamuzi bila njia mbadala," alisema Loew.  Mpira wa miguu uko nyuma, mambo mengine sasa ni muhimu zaidi. Alisema pia kuwa, "virusi vya Corona vinaikabili dunia. Hesabu yangu kwa sasa ni kuhusu familia na marafiki ni wapi ninaweza kuwasaidia watu wanaonizunguka? Majanga ya kimazingira yalitugusa mara kwa mara. Na sasa tumepata uzoefu fulani ambao umemuathiri kila mmoja na binadamu wote."  Na kuahirishwa kwa ligi ya Bundesliga hadi Aprili 2 na usajili wa dirisha dogo wa kimataifa wa mwezi Machi umechakaa. Loew na Wajerumani hawatakuwa ha jinsi hadi walau kufikia mwezi Juni na hata itategemea na janga hilo la virusi vya Corona.
Neuer aongoza mchango kusaidia jamii
Manuel Neuer, nahodha na kipa wa timu ya taifa ya Ujerumani
Wakati huo huo nahodha wa timu ya taifa ya Ujerumani Manuel Neur aliwataka mashabiki wa kandanda nchini humu kuchangia ili kuisaidia jamii iliyoathirika na virusi vya Corona, baada ya wachezaji wa timu ya taifa ya Ujerumani kuingia mifukoni ili kuonyesha mfano katika zoezi la kuchangia.  "Yatupasa kuangalia kutoka kwa kila mmoja wetu kwa kipindi hiki. Tulikuwa pia na mawazo yetu na kuchangia euro milioni 2.5 sawa na dola milioni 2.7 kwa nia njema." Alisema Neuer mwenye umri wa miaka 33 katika vidio yake kwenye mtandao wa Instagram wa timu ya taifa ya Ujerumani."  Sisi sote ni timu kubwa, sio tu ndani ya uwanja bali pia katika jamii yetu," alisema. "Unatambua hilo kwa nyakati kama hizi."  Mlindamlango huyo wa klabu ya Bayern Munich aliungana katika vidio na wachezaji wenzake Joshua Kimmich na Leon Goretzka, mchezaji wa klabu ya Moenchengladbach, Mathias Ginter, mchezaji Lukas Lukas Klostermann anayeichezea RB Leipzig, Robin Koch na Luca Waldschimidt wanaochezea klabu ya Freiburg pamoja na Jonathan Tah anayechezea timu ya Bayer Leverkusen.  "Tunapaswa sote kuwa makini katika majukumu yetu na kuonyesha mshikamano kuanzia sasa," alisema Kimmich ambaye aliwashukuru wale wote waliojaliwa kuchangia na wataalamu waliowezesha kuwa utamaduni wa kujali unaendelea kubaki daima.  Kwa upande wake mchezaji Goretzka alisema kuwa soka limesimama kwa muda lakini afya ni muhimu zaidi "Hiyo ni sawa. Tunasimama mbele ya matatizo makubwa ya kijamii yaliyotuathiri sisi sote na sio tu kwa  kizazi cha wazee."  Naye mchezaji Matthias Ginter aliongeza kusema, "Wacha tuonyeshe ishara ya kwamba tunasimama pamoja katika nyakati hizi za shida."  (AFPA)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52835675' lang='swa' type='mono' source='https://www.dw.com/sw/sw/merkel-tunahitaji-mshikamano-kupambana-na-corona/a-52835675' term='Corona'>
Katika hotuba ya nadra aliyoitoa kwa taifa kwa njia ya televisheni, Kansela Angela Merkel amesema kila mtu ana jukumu muhimu la kufanya ili kukabiliana na janga la Corona ambalo limesababisha mataifa mengi kufunga miji ili kudhibiti kusambaa kwa virusi hivyo.
Amesema "Hali ilivyo sasa ni mbaya. Tuwe makini na suala hili. Tukiliacha suala la kuunganisha Ujerumani Mashariki na Magharibi au hata vita vya pili vya dunia, Hii ni changamoto kubwa ambayo inategemea sana mshikamano wetu"
Katika muda wa miaka 15 akiwa mamlakani, Kansela huyo amekabiliwa na changamoto mbalimbali kama vile mzozo wa wakimbizi mwaka 2015 na pia suala la Brexit lakini hajawahi kutoa hotuba moja kwa moja isipokuwa tu wakati wa sikukuu za mwaka mpya.
Mamlaka nchini Ujerumani imeamua kufunga shule na kuzuia mikusanyiko ya umma katika siku za hivi karibuni katika hali ya kuzuia kuenea kwa virusi vya Corona. Hata hivyo, haijaamuru watu kusalia majumbani kama zilivyofanya Ufaransa, Ubelgiji, Italia na Uhispania.
Wakati huo huo, nchi za magharibi zimekubaliana kutoa karibu dola trilioni moja ili kuunusuru uchumi wa dunia wakati ambapo Italia inaripoti idadi kubwa ya vifo kila siku kutokana na virusi vya Corona.
Jana Jumatano, Italia iliripoti karibu vifo 500 kutokana na Corona, hiyo ikiwa idadi kubwa zaidi kwa siku moja kwa nchi ambazo zimerekodi maambukizi ya virusi hivyo.
Kadhalika Rais Donald Trump wa Marekani ameagiza hatua mpya za kupambana na janga hilo, huku akijitangaza mwenyewe kuwa Rais wa vita kutokana na mlipuko huo.
Wakati hali inaendelea kuwa mbaya barani Ulaya na Marekani, nchini China hali ni tofauti. Alhamisi (19.03.2020) nchi hiyo ya Mashariki mwa Asia haijaripoti maambukizi mapya ya virusi vya Corona kwa mara ya kwanza tangu kutokea kwa mlipuko huo mjini Wuhan mnamo Disemba mwaka uliopita.
Takriban watu milioni 56 katika mkoa wa Hubei na mji mkuu wake Wuhan, walikuwa wamezuiwa kutoka tangu mnamo mwezi Januari lakini sasa mamlaka imeanza kuondoa vikwazo vya usafiri na kuruhusu watu kuendelea na shughuli zao za kawaida.
Chanzo AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52826990' lang='swa' type='mono' source='https://www.dw.com/sw/sw/kansela-wa-ujerumani-kulihutubia-taifa-kuhusu-corona/a-52826990' term='Corona'>
Kiongozi huyo wa Ujerumani anatarajiwa kutoa hamasa kwa raia wake kuendelea kufuata maagizo yaliotolewa na serikali kubakia nyumbani, baada ya taifa hilo kubwa kiuchumi barani Ulaya kutangaza mikakati mipya ya kuweza kupunguza virusi hivyo kusambaa nchini Ujerumani.
Kando na hotuba yake anayoitoa kila wakati wa mkesha wa mwaka mpya, hii itakuwa ni mara ya kwanza ndani ya miaka yake 15 aliyohudumu kama Kansela kuwahutubia raia moja kwa moja kupitia televisheni ya ARD na ZDF.
Msemaji  huyo wa serikali Steffen Seibert amesema Kansela Merkel hatozungumzia mikakati mengine ya kukabiliana na virusi vya Corona ila atakugusia kile kinachopaswa kufanyika wakati huu nchini Ujerumani kupunguza kusambaa kwa virusi hivyo na kile kila mmoja anachopaswa kufanya kufanikisha hilo.
Serikali kuu yachukua hatua ya kufunga mikusanyiko ya hadhara
Kansela wa Ujerumani Angela Merkel na Rais wa Ujerumani Frank-Walter Steinmeier
Siku ya Jumatatu serikali kuu pamoja na serikali za majimbo zilitangaza mikakati iliyoathiri maisha ya umma, kwa kufunga maduka na mikusanyiko ya kidini.
Maduka ya vitu muhimu kama vyakula, madawa na mabenki ni miongoni mwa maduka yatakayobakia wazi huku mabaa, vilabu, maeneo ya kuogelea, na majumba ya sinema yakitakiwa kufungwa kama tahadhari ya kuzuwia maambukizi ya virusi vya Corona.
Kansela huyo wa Ujerumani Angela Mwerkel na Rais Frank-Walter Steinmeier wameendelea kuwahimiza raia wa Ujerumani kubakia nyumbani na kufuta likizo zao ndani na nje ya nchi. Ujerumani ni miongoni mwa Mataifa yalioathirika vibaya kwa janga la virusi vya Corona huku takwimu za hivi karibuni zikionyesha vifo vya watu 12 na maambukizi kufikia zaidi ya 8000 kutoka watu 1000.
Rais wa taasisi ya Robert Koch (RKI) Lothar Wieler ametahadharisha iwapo Ujerumani haitoweza kuzuwiya maingiliano ya watu katika wiki kadhaa zijazo, inawezekana ujerumani ikawa na visa hadi milioni 10 vya watu wanaougua virusi hivyo ndani ya miezi mitatu ijayo.
Chanzo: afpe
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52810461' lang='swa' type='mono' source='https://www.dw.com/sw/sw/uefa-yaipiga-kalenda-euro-2020/a-52810461' term='Corona'>
Maafisa wa shirikisho hilo wamekubaliana kwa pamoja kuahirisha mashindano hayo yaliyokuwa yamepangwa kufanyika kuanzia Juni 12 hadi Julai 12 mwaka huu wa 2020, kwa mara ya kwanza katika nchi 12 mbalimbali barani humo.
Pendekezo la michuano hiyo kufanyika katika majira ya kiangazi mwaka 2021 limeungwa mkono na ligi ya taifa pamoja na Muungano wa vyama vya soka barani Ulaya, ECA, katika mkutano kwa njia ya vidio, ripoti kadhaa vya vyombo vya habari vimeeleza.
Shirikisho la kandanda la nchini Norway kupitia katika mitandao ya kijamii, lilisema kuwa UEFA inapanga mashindano hayo kufanyika kuanzia Juni 11 hadi Julai 11 mwaka 2021.
Mataifa wanachama 55 wa shirikisho hilo sasa wamekubali kuahirisha michuano hiyo katika mkutano mwingine uliofanyika kwa njia ya vidio, wenye maamuzi ya mwisho kutoka katika kamati kuu tendaji ya shirikisho hilo.
Rais wa shirikisho la kandanda barani Ulaya, Aleksander Ceferin aliandaa mkutano kwa njia ya vidio na wanachama wa UEFA, ECA, ligi za Ulaya na muungano wa wachezaji wa kulipwa, FIFPRO.
Rais wa UEFA Aleksander Ceferin
Baadhi ya viongozi wa ligi walishiriki katika mkutano huo huku wakiunga mkono kuahirishwa michuano ya EURO 2020, ambayo itavisaidia vilabu vyao kuongeza misimu yao.
Shirikisho la soka la nchini Italia, FIGC, na vilabu vya Serie A waliunga mkono kuahirishwa kwa michuano hiyo siku ya Jumatatu." Mabadiliko ya ratiba ni njia pekee ya kufuata kwa wakati huu," alisema kiongozi mkuu wa shirikisho la soka nchini Italia, FIGC, Gabriele Gravina, wakati akizungumza na shirika la habari la kitaifa, Ria Radio 1.
Michuano hiyo ya Euro 2020 ilikuwa imepangwa kufunguliwa mjini Rome Juni 12 na mechi zake kuendelea pia katika miji ya Munich, Amsterdam, Copenhagen, Bilbao, St Petersburg, Bucharest, Budapest, Baku, Glasgow, Dublin pamoja na London.
Kuenea kwa kasi kwa virusi vya Corona na kuwekwa vikwazo vya usafiri ambavyo kwa sasa vimewekwa na nchi mbalimbali ambapo kuahirishwa kwa michuano hiyo hakungeepukika.
Bado haijawa wazi ni kwanma gani kuahirishwa kwa michuano hiyo kwa kipindi cha miezi 12 itaathiri matukio mengine ya kimichezo hapo mwaka 2021. Huenda kukatokea mwingiliano wa michuano ya kombe la dunia la vilabu yanayoandaliwa na FIFA, ambayo inatarajia kufanyika China lakini iwapo tu hali ya kiafya itakuwa nzuri.
Ligi ya taifa ya UEFA pamoja na michuano ya vijana walio chini ya umri wa miaka 21 barani Ulaya pia imepangwa kufanyika katika kipindi kijacho cha majira ya kiangazi. Michuano ya mabingwa wa soka wanawake barani Ulaya imepangwa kufanyika England kuanzia Julai 7. Wanachama wa UEFA wanajadili pia ni kwa namana gani na michuano ya ligi soka barani humo, mashindano ya klabu bingwa ya mabara pamoja na ligi ya Ulaya.
Chanzo: DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52807130' lang='swa' type='mono' source='https://www.dw.com/sw/sw/ioc-yakutana-na-wadau-wa-michezo-kujadili-athari-za-corona/a-52807130' term='Corona'>
Wasiwasi kuhusiana na endapo michezo ya Olimpiki iliyotarajiwa kuanza Julai 24 hadi Agosti 9 umezidi kuongezeka siku baada ya siku hasa kutokana na uwepo wa virusi hatari vya Corona, ambavyo hadi hivi sasa vimewaathiri takribani watu 180,000 na kuuwa zaidi ya watu 7,000 duniani ambapo kwa sasa bara la Asia ndilo limekuwa chimbuko la virusi hivyo.
Mashindano ya michezo yamesimama kwa muda barani Ulaya, na hivyo kuzuia mandalizi ya wanariadha kwa ajili ya michezo ya Olimpiki ya Tokyo.
Hakuna maamuzi yanayotarajiwa kutoka kwa kamati ya IOC wiki hii, huku mabilioni ya fedha yakiwa tayari yamekwishawekezwa katika miuondombinu ya michezo pamoja na viwanja nchini Japani, IOC na ulimwengu pamoja na wadhamini wa ndani na wamiliki wa haki za matangazo.
IOC pamoja na wandaaji wa michezo hiyo ya Olimpiki nchini Japani bado wana imani kwamba michezo hiyo itafanyika kama ilivyokuwa imepangwa, lakini virusi vya Corona vimevuruga michezo ya kutafuta tiketi ya kufuzu katika mashindano hayo.
"Kunatarajiwa kuwa muendelezo wa mikutano itakayoendeshwa kwa njia ya simu katika siku za usoni kwa ajili ya kujadili masuala hayo," chanzo kutoka ndani ya kamati ya IOC kimeliambia Shirika la habari la Reuters katika mazungumzo yake.
IOC itaendelea kuyafahamisha mashirikisho na kamati ya kitaifa ya Olimpiki, NOC, kuhusiana na hali hiyo na kujadili kwa pamoja kuhusiana na michezo na mchakato wa kufuzu."
Waziri Mkuu wa Japan, Shizo Abe
Jumatatu (16.03.2020) Kamati ya Kimataifa ya Olimpiki, IOC, iliondoa mashindano yote ya ndondi kuwania tiketi ya kufuzu kushiriki michezo ya Olimpiki huko Tokyo, Japan mwaka huu 2020 kwa ajili ya kukinga afya za wanariadha na waangalizi wa michezo hiyo lakini yaelezwa kuwa kutakuwepo na baadhi ya matukio ya kufuzu tiketi ya kushiriki michezo hiyo ya Tokyo mwaka huu wa 2020. Kamati hiyo imesisitiza kwamba bado inashikilia msimamo kuwa michezo hiyo ya Tokyo 2020 itafanikiwa.
Maelfu ya washiriki wa Olimpiki kwa sasa hawawezi kusafiri, kufanya au kujishughulisha na mazoezi hasa kutokana na vikwazo vilivyowekwa na nchi mbalimbali huku kukiibuka maswali kuhusiana na ubora na viwango vya mashindano ya Tokyo ni lazima michezo hiyo iendelee.
Jumanne (17.03.2020) Waziri mkuu wa Japan Shinzo Abe alisema kuwa kundi la viongozi saba limekubaliana kuunga mkono kukamilisha mashindano ya Olimpiki lakini wakiepuka maswali kuhusu huenda viongozi wengine wamesababisha uwezekano wa kuahirishwa kwa michezo hiyo.
Katika mkutano usio wa kawaida wa viongozi wa G7 kwa njia ya vidio kujadili janga la virusi vya Corona, Waziri mkuu Abe alisema kuwa aliwaambia: "Tunafanya kila kitu katika mamlaka yetu kuandaa michezo hiyo kikamilifu ili kuthibitisha kuwa binadamu ana uwezo wa kulishinda janga la Corona."
Chanzo: Reuters.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52804111' lang='swa' type='mono' source='https://www.dw.com/sw/sw/corona-yaiingiza-marekani-na-china-kwenye-vita-vipya/a-52804111' term='Corona'>
Mataifa hayo mawili kwa siku kadhaa sasa yamekuwa yakishambuliana kuhusu chanzo cha virusi hivyo vya corona, huku afisa mmoja wa China akituhumiwa kueneza nadharia za uwongo, akidai kwamba vililetwa nchini humo na jeshi la Marekani na maafisa wa Marekani wakitumia matamshi yanayoonekana yalilenga kuikandamiza China.
Trump aliandika kwenye ukurasa wake wa twitter jana usiku kwamba "Marekani itayasaidia kwa kiasi kikubwa yale mashirika kama ya ndege na mengineyo, ambayo yameathirika sana na Virusi vya China." Matamshi yake yamekosolewa vikali ndani ya Marekani, huku kukitolewa onyo kwamba yanaweza kuchochea kisasi dhidi ya jamii yenye asili ya Asia na Marekani.
Washirika wa Trump huko nyuma walililitaja janga hilo kama "virusi vya corona vya China".
Msemaji wa wizara ya mambo ya kigeni ya China, Geng Shuang ameonya kuhusu matamshi ya Marekani kuhusu virusi vya corona
Beijing imesema hii leo kwamba imekasirishwa sana na msemo huo ambao imeuita "aina fulani ya unyanyapaa". Msemaji wa wizara ya mambo ya kigeni ya China Geng Shuang amewaambia waandishi wa habari kwamba, Marekani inatakiwa kuacha mara moja madai yake ambayo haijayathibithisha dhidi ya China.
Vita hivyo vya maneno vimeibua wasiwasi wa kidiplomasia kati ya mataifa hayo mawili, ambayo yamekuwa katika mzozo wa kibiashara na mizozo mingine tangu rais Trumo alipoingia madarakani.
Wakati hayo yakiendelea, mkurugenzi mkuu wa shirika la afya ulimwenguni, Tedros Adhanom Gebreyesus
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3ZHnu
ametoa mwito kwa mataifa kuongeza kiwango cha upimaji kama njia bora zaidi ya kupunguza kusambaa kwa virusi vya corona. Gebreyesus alikuwa akizungumza na waandishi wa habari mjini Geneva, Uswisi, mapema hii leo.
"Lakini njia bora zaidi ya kuzuia maambukizo na kuokoa maisha na kukata minyororo ya maambukizi, na kufanya hivyo ni lazima kupima na kujitenga. Hauwezi kuzima moto wakati tumejifunika macho na hatuwezi kulizima janga hili ikiwa hatujui ambaye ameambukizwa. Tuna ujumbe rahisi kwa nchi zote: pima, pima, pima. Pima kila kisa kinachotiliwa shaka. " Amesema Gebreyesus.
Nchini Ujerumani, kutaanza kuchukuliwa hatua za kuwarejesha raia waliokwama mpakanai, wakati mipaka ikifungwa na mashirika ya ndege yakisitisha safari kutokana na janga la corona, hii ikiwa ni kulingana na waziri wa mambo ya nje Heiko Maas, katika wakati ambapo Berlin ikitoa onyo rasmi dhidi ya watu wanaotaka kusafiri nje ya nchi kwa ajili ya likizo.
Serikali ya Ujerumani imekubali kutumia euro milioni 50, katika makubaliano iliyoingia na mashirika ya ndege ya kibiashara kuwarudisha raia hao nchini kwao. Kansela Angela Merkel, jana aliwaomba wajerumani wote kusitisha likizo na kutangaza hatua pana za kuwazuia nyumbani ili kukabiliana na kusambaa zaidi kwa virusi hivyo.
Soma zaidi: WHO: Dunia imeingia hali ya mashaka kufuatia virusi vya Corona
Mashirika: AFPE
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3ZHnu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52796553' lang='swa' type='mono' source='https://www.dw.com/sw/sw/ioc-kuzungumza-na-waandalizi-wa-michezo-kuhusu-corona/a-52796553' term='Corona'>
Kamati ya kimataifa ya Olimpiki, IOC, Jumanne tarehe 17.03.2020 inatarajia kuwa na mazungumzo na viongozi wa taasisi za kimataifa za michezo kufuatia mlipuko wa virusi hatari vya Corona vilivyoibuka na kuleta taharuki kubwa katika nchi mbalimbali duniani, chanzo cha karibu kutoka ndani ya shirikisho hilo kimezungumzia kuhusiana na suala hilo.
Aidha chanzo kingine cha habari kimesema kuwa, siku hiyo ya Jumanne ya tarehe 17.03.2020, IOC itafanya  pia mkutano na bodi ya watendaji wa shirikisho hilo kwa njia ya vidio, mkutano ambao hapo awali haukuwa umepangwa
Chanzo cha ndani cha IOC, kimeliambia shirika la habari la Reuters kuwa hakuna maamuzi yaliyotarajiwa kuelekea siku ya Jumanne kutoka kwa bodi tendaji ya kamati hiyo.
Ikiwa imesalia chini ya miezi mitano kabla ya kuanza kwa mashindano ya Olimpiki ya Tokyo mwaka 2020 hapo Julai 24, maswali yamekuwa yakijitokeza endapo kama mashindano hayo yatafanyika au la.
Homa inayosababishwa na virusi hatari vya Corona vilivyoibuka nchini China mwishoni mwa mwaka jana, hadi kufikia sasa vimeua zaidi ya watu 6,000 duniani kote na kuathiri watu wengine zaidi ya 160,000
Imevuruga ratiba mbalimbali za mashindano ya kimataifa ikiwemo kufutwa au kuhairishwa kwa hafla mbali mbali za michezo kama vile mashindano ya kutafuta tiketi ya kufuzu mashindano ya Olimpiki. Pia kumeibuka suala la iwapo mashindano hayo yanafaa kufutwa au kusogezwa mbele.
Ingawa Waziri mkuu wa Japan, Shinzo Abe na waandaaji wa mashindano ya Olimpiki ya Tokyo 2020 mara kwa mara wamesema kuwa mandalizi kuhusiana na michezo hiyo yanayotarajia kufanyika kama ilivyopangwa.
Kwa mujibu wa mtandao wa habari wa Kyodo, Waziri mkuu Abe, bunge la nchi hiyo Jumatatu tarehe 16.03.2020 kuwa, mashindano ya Olimpiki yanayotaraija kufanyika mjini Tokyo, yataiwakilisha dunia katika mapambano janga la virusi hatari vya Corona.
Kulingana na mahojiano yaliyofanywa na mtandao wa habari wa Kyodo kwa njia ya simu, asilimia 69 ya raia wa Japan walijibu kwa kusema kuwa wana wasiwasi endapo kama Tokyo itakuwa na uwezo wa kuandaa mashindano hayo yenye kukusanaya watu wengi kama ilivyopangwa. Hata hivyo mtandao huo wa habri hakueleza bayana kuwa ni watu kiasi gani walioulizwa katika mahojiano hayo.
Corona imeathiri maandalizi ya mashindano ya Olimpiki
Viongozi wa kamati ya Kimataifa ya Olimpiki John Coates na Yoshiro Mori
Kamati ya kimataifa ya Olimpiki, IOC, imehoji kuhusiana na ripoti iliyotolewa na shirika la utangazaji la Japan, NHK  kuhusu mazungumzo ya athari za virusi vya Corona yaliyotarajiwa kufanyika jumanne yalikuwa ni mojawapo ya mazungumzo na washika wadau.
IOC katika taarifa yake kwa shirika la habri la Reuters imeeleza kuwa tangu kuanza kuenea kwa hali hiyo wiki kadhaa zilizopita, Kamati hiyo ya michezo ya Olimpiki imekuwa ikitoa taarifa mara kwa mara kwa wadau juu ya taarifa mpya na kwamba simu ni sehemu ya mawasiliano ya mara kwa mara.
Mashindano kadhaa ya kufuzu katika michezo hiyo ikiwemo kukwea, ngumi, judo na mchezo wa kushindana kwa vitara au fencing katika kiingereza imeahirishwa au kusogezwa mbele na kuwacha wanariadha wakibaki mrama kuhusiana ni kwa jinsi gani na lini wataweza kufuzu katika michezo ya Olimpiki ya mwaka 2020 ya mjini Tokyo.
Idadi ya maambukizi ya virusi vya Corona imeongezeka na kufikia 1,484 Jumapili iliyopita pamoja na 697 kutoka kwenye meli ya kifahari ya Dimond Princess na werngine 14 waliorudi na ndege za kukodi kutoka China. Vifo vilivyotokana na virusi vya Corona nchini Japan ni 29.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52796803' lang='swa' type='mono' source='https://www.dw.com/sw/sw/viongozi-na-wadau-wa-bundesliga-kujadili-hatima-ya-msimu-huu/a-52796803' term='Corona'>
Viongozi  wa  Bundesliga walikuwa wanatafakari  kufanya maamuzi makali  kabla  ya  mkutano  wao  leo  mjini  Frnkfurt ambao unatarajiwa  kuthibitisha  kusitishwa  kwa  michezo hadi  mapema mwezi  ujao.  Rais  wa  heshima  wa  Bayern Munich Uli Hoeness amesema  "Hakuna  muongozo maalum" wa  namna  gani  ya kufanya  kupambana  na  dharura  hii  ya  kuzuka  kwa   virusi  vya Corona na  kutoa  wito  kwa  wapenzi  wa  kandanda  kuwa wavumilivu.
Rais wa shirikisho la kandanda nchini Ujerumani Fritz Keller
Hatimaye  tunapaswa  kukubali  hali  halisi. Inatubidi  kusubiri  kwa wiki  nne, na  kuanza  upya kabisa.  Huenda  tunapaswa  kusitisha kucheza  kandanda  mwezi  Oktoba,"  amesema  katika  televisheni ya  Sport 1. Wadau wa  ligi  wanatarajiwa  kujadili  hali  mbali  mbali ikiwa  ni  pamoja  na  uwezekano wa  msimu  kufutwa  kabisa. Lakini Fernando Carro mtendaji mkuu  wa  Bayer Leverkusen ameliambia shirika  la  habari  la  DPA: "kufutwa kwa  mashindano  yote  kwa sababu  nyingi sio jambo linalofikiriwa."
Mashabiki wa kandanda nchini Ujerumani wakipinga kuchezwa michuano ya ligi bila mashabiki
Kamati ya  kimataifa  ya  Olimpiki IOC, itafanya  mazungumzo na wakuu  wa  mashirika  la  kimataifa  ya  michezo  kesho Jumanne katika  juhudi  za  kuchukua  hatua  dhidi  ya  kuzuka  kwa  virusi  vya Corona, duru  karibu  na  shirikisho  hilo  la  kimataifa  limesema katika  taarifa  yake.
Ikiwa  chini  ya  miezi  mitano  hadi  kuanza kwa  mashindano  ya  Olimpiki   mwaka  2020  mjini  Tokyo  hapo Julai 24, maswali  yamezuka  kuhusiana  na  iwapo  michezo  hiyo kwamba  inaweza  kufanyika ama  la. Wakati  huo  huo  michuano ya kufuzu kucheza  katika  michezo  hiyo  ya  olimpiki  kwa  wana masumbwi kutoka  barani  Ulaya  itafanyika  mjini  London leo bila mashabiki licha  ya  wasi  wasi  unaoongezeka  kuhusiana  na  virusi vya  Corona na  kuparaganyika  kwa  kiasi  kikubwa  kwa  matukio ya  michezo  duaniani  kote.
Rais wa heshima wa Bayern Munich Uli Hoeness
Virusi  ambavyo  vimeanzia  huko  nchini  China  mwishoni  mwa mwaka  jana, vimewauwa  zaidi ya  watu 6,000 duniani  kote  na kuwaambukiza  zaidi  ya  watu 160,000.
Kuzuka  kwa  virusi  hivyo  kumeleta  mtafaruku  katika  kalenda  ya michezo  duniani , na  kusababisha  kufutwa  kwa michuano  ya kufuzu  kucheza  katika  michezo  hiyo  ya  Olimpiki na  wasi  wasi umeongezeka  juu  ya  iwapo michezo  yote inapaswa  kufutwa  ama kuahirishwa.
Hali  ya  shaka shaka  inaongezeka  nchini  Japan juu  ya  michezo hiyo  ya  Olimpiki, kukiwa  na  upinzani  mkubwa  wa  kutaka kuendelea   na  michezo  hiyo  kama  ilivyopangwa  na  wengine wakiwataka  maafisa  kutohatarisha  maisha  kwa  kulazimisha kuendelea  na michezo  hiyo  katika  wakati  huu  wa  dharura  ya virusi  vya  Corona.
Rais wa IOC Thomas Bach
Maafisa  kama  waziri  mkuu  wa  Japan  Shinzo  Abe  na  mkuu  wa kamati  ya  kimataifa  ya  Olimpiki Thomas Bach wamekwisha sisitiza  mara  kadhaa  kwamba  matayarisho  yaendelee  kuwasha mwenge  wa  olimpiki  hapo Julai 24.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
</doc>
<doc docid='dw_52796500' lang='swa' type='mono' source='https://www.dw.com/sw/sw/viongozi-wa-umoja-wa-ulaya-kujadili-virusi-vya-corona/a-52796500' term='Corona'>
Halmashauri kuu  ya Umoja wa Ulaya imesema hatua ya kufunga mipaka sio njia bora ya kuzuia kusambaa kwa virusi vya Corona katika umoja huo. Kauli hiyo imetolewa leo wakati nchi mbali mbali za bara hilo ikiwemo Ujerumani zikichukua hatua hiyo miongoni mwa nyingine.
Tukianzia hapa barani Ulaya viongozi wanajiandaa kufanya mkutano wa kilele wa dharura kesho Jumanne kwa njia ya vidio  kuhusiana na hali ilivyo mpaka kufikia sasa kuhusu ugonjwa huo wa virusi vya Corona.
Rais wa baraza la Ulaya Charles Michel akitoa taarifa amesema suala muhimu linaloangaziwa na umoja huu kwa sasa ni jinsi ya kuzuia kuenea kwa maambukizi, kusambaza vifaa tiba zaidi pamoja na kuimarisha utafiti na kuzuia athari za kiuchumi zinazoweza kusababishwa na ugonjwa huo.
Viongozi hao wa Ulaya wanakutana wakati kila nchi ikiwa imezidi kuchukua hatua ya kujaribu kukabiliana na kusambaa kwa ugonjwa huo ikiwemo kufunga mipaka, shule, mikahawa na kuweka sheria kali katika masuala mengine ya shughuli za kijamii. Ugiriki mojawapo ya nchi zilizoko ndani ya Umoja wa Ulaya imethibitisha visa 331 vya watu walioambukizwa virusi vya Corona na watu wanne wameshakufa kutokana na virusi hivyo.
Nchi hiyo imefikia uamuzi wa kufunga maduka yote ya reja reja kuanzia siku ya Jumatano. Lakini pia mji mkuu Athens umepiga marufuku meli zote za usafiri wa abiria kutoka Italia kutia nanga kwenye bandari zake.
Nchini Uswizi nako hatua mbali mbali zimechukuliwa ikiwemo kufutiliwa mbali kwa vikao vya bunge la taifa. Nchi hiyo imeripoti visa  vipya jumla ya 840 kufikia jana Jumapili na kuifanya idadi hiyo ya wenye virusi vya Corona nchini humo kufikia watu 2,200 sawa na idadi iliyorekodiwa katika nchi jirani yake ya Liechtenstein.
Idadi hiyo imetajwa kuwa ni zaidi ya asilimia 50 kwa siku moja hali ambayo inaonesha kwamba maambukizi ya ugonjwa huo yanaongezeka kwa kasi kubwa. Kadhalika barani Ulaya mashirika mengi makubwa ya ndege yametangaza leo Jumatatu yatapunguza safari zao kwa hadi asilimia 90 kufuatia kushuka kwa idadi ya wateja.
Mashirika ya Air France na KLM yamesema yamechukua hatua hiyo kutokana na sheria za kuzuiwa wasafiri wengi kutoka Ufaransa, Uholanzi  na nchi nyingine nyingi za Ulaya. Katika eneo la Mashariki ya Kati Iran imesema virusi vya Corona vimeuwa watu wengine 129 na kuifanya idadi ya waliokufa kwa ugonjwa huo nchini humo kufikia 853 huku waliothibitika kuambukizwa wakifikia 14,991. Iran inapambana kujaribu kuzuia kusambaa kwa mripuko huo ingawa idadi hiyo ya waliokufa leo ndio idadi kubwa zaidi tangu lilipozuka janga hilo.
Mwandishi:Saumu Mwasimba
Mhariri:Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52791568' lang='swa' type='mono' source='https://www.dw.com/sw/sw/israel-benny-gantz-kutwishwa-jukumu-la-kuunda-serikali/a-52791568' term='Corona'>
Rais wa Israel Reuven Rivlin anatarajiwa kummpa rasmi Benny Gantz hii leo jukumu hilo la kujaribu kuunda serikali saa chache kabla ya bunge jipya la Israel Knesset kuapishwa.
Israel imekuwa bila serikali kwa zaidi ya miaka mitatu baada ya mkwamo wa kupatikana mshindi katika duru tatu za uchaguzi nchini humo. Badaa ya chaguzi hizo hakuna chama chochote kilichofanikiwa kupata wingi wa kura bungeni kuwezesha kuunda serikali.
Katika uchaguzi uliofanyika Machi 2 si upande wa Netanyahu wa mrengo wa kulia na vyama vya kidini au upande wa Gantz wa siasa za wastani za mrengo wa kushoto au vyama vya waraabu wa Israel uliweza kupata viti vya kutosha bungeni.
Hata hivyo Waziri Mkuu Benjamin Netayahu alidai kushinda uchaguzi huo baada ya chama chake cha Likud  kunyakua viti 36 katika bunge la Knesset lililo na wanachama 120 huku chama cha Gantz kikijinyakulia viti 33.
Hapo Jana upinzani ulikuja pamoja kumuunga mkono Gantz akiwemo Avigdor Liberman kiongozi wa chama cha Yisrael Beiteinu pamoja na wabunge 15 wa mungano wa chama cha waarabu wa Israel.
Gantz akataa kushirikiana na Waziri Mkuu aliyeshitakiwa
Jana usiku Rais Rivlin aliwaita Gantz na Netanyahu kwa mkutano wa dharura katika makaazi yake mjini Jerusalem kujadili uwezekano huo wa kuunda serikali ya muungano. Baada ya mkutano huo Netanyahu na Gantz walitoa taarifa ya pamoja kukubaliana kuwa makundi ya wapatanishi wa vyama vyao yatakutana haraka iwezekanavyo kujadili hayo.
Aidha mazungumzo ya kuunda serikali yalikwama awali kufuatia Netanyahu kukataa kuachia nafasi ya Waziri Mkuu  na Gantz kukataa kuwa pamoja na Waziri Mkuu aliyeshitakiwa.
Kesi ya Netanyahu inayohusiana na ufisadi inapaswa kusikilizwa siku ya Jumanne lakini iliahirishwa hadi May 24 baada ya mahakama kuwekwa katika hali ya tahadhari kama njia moja ya kuzuwiya kusambaa kwa virusi vya Corona.
Netanyahu ameshitakiwa kwa makosa ya kutoa hongo, udanganyigu na kuvunja uaminifu  katika visa vitatu vya rushwa baada ya kutoa msaada wa kisiasa ili kuangaziwa vituri na vyombo vya habari na kuwasaidia wafanya biashara tajiri kupata zawadi za kifedha.
Hii ni mara ya kwanza katika historia ya Israel kuwa waziri Mkuu aliye madarakani anakabiliwa na mashitaka.
Chanzo: dpa/afp
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52791404' lang='swa' type='mono' source='https://www.dw.com/sw/sw/ulimwengu-wapambana-na-corona/a-52791404' term='Corona'>
Janga la virusi vya Corona linaendelea kuutikisa ulimwengu huku nchi mbali mbali zikiongeza juhudi na hatua za kukabiliana na kusambaa kwa virusi hivyo hatari kabisa. Mawaziri wa fedha wa Umoja wa Ulaya wanapanga leo kukubaliana kuhusu hatua ya ushirikiano wa pamoja ya kiuchumi kupambana na janga hili. Lakini pia Halmashauri ya Umoja wa Ulaya imetabiri za virusi vya Corona huenda zikautumbukiza Umoja huo katika mporomoko mkubwa wa kiuchumi.
Ulimwengu mzima umeingia kwenye harakati za kuchukua hatua mbali mbali kukabiliana na kuenea kwa maambukizi ya virusi hatari vya Corona. Tukianzia hapa nchini Ujerumani ambako kama ilivyo kwenye nchi nyinginezo hofu imeendelea kuongezeka.
Ujerumani imeanza leo Jumatatu kudhibiti mipaka yake na Austria,Denmark.Ufaransa,Luxembourg na Uswisi,yote ni katika harakati za kudhibiti kuenea kwa virusi hivyo. Kadhalika shule zote na vituo vya kuwatazama watoto katika majimbo mengi ya Ujerumani vimefungwa huku wazazi wanaofanya kazi za lazima wakipangiwa utaratibu maalum wa sehemu za kuwapeleka watoto wao.
Lakini kwa upande mwingine mawaziri wa fedha wa Umoja wa Ulaya wanapanga kufikia makubaliano ya pamoja ya kiuchumi katika kukabiliana na janga hili ambalo tayari imetabiriwa na Umoja huo huenda likasababisha zahma kubwa ya kiuchumi katika Jumuiya hiyo Mawaziri hao watajadiliana kwa njia ya vidio kuhusu jinsi ya kupunguza athari za kuenea kwa virusi vya Corona ambavyo tayari vimeshasababisha nchi nyingi za Ulaya kuchukua hatua ya kuzuia shughuli nyingi kuanzia Italy Uhispani,Denmark,Jamhuri ya Czech na Poland.
Kwa upande mwingine Ujerumani imetaka kuwepo ushirikiano katika suala zima la kutafuta chanjo ya virusi vya Corona baada ya Marekani kutoa pendekezo  kutaka kuipa fedha chungunzima kampuni moja ya kijerumani inayotafuta chanjo hiyo.
Marekani inaitaka kampuni hiyo ya Kijerumani itoe chanjo hiyo kwa Marekani tu na sio vinginevyo.Lakini Ujerumani imekasirishwa na hatua hiyo ya Marekani ambapo waziri wa mambo ya nje Heiko Maas ameweka wazi kwamba dunia inaweza tu kukabiliana na virusi hivi ikisimama pamoja na sio kuanzisha mapambano.
Juu ya hayo hali ya kusambaa kwa virusi hivyo inatisha katika miji mikubwa ya China kama Beijing na Shangai bado mapambano ni makubwa. Thailand inapanga kufunga shule zote vilabu vya pombe,majumba ya sinema na kumbi mbali mbali za starehe kuzia usambaaji wa virusi hivyo.
Katika eneo la Ghuba Bahrain imeripoti kifo cha kwanza cha mwanamke wa miaka 65 aliyeingia kutoka Iran mwezi uliopita.Kuna mamia ya visa vya maambukizi katika nchi za eneo hilo tangu Bahrain,Kuwait,Qatar,Saudi Arabia,Oman mpaka Umoja wa Falme za kiarabu.
Lakini barani Afrika nako hakuna usalama nchi nyingi za bara hilo jana jumapili zilifuta safari za ndege na kufunga shule pamoja na kupiga marufuku safari za meli kwenye bandari zaoAfrika Kusini kuna visa 61 vya watu wenye virusi vya Corona imepiga marufuku wasafiri kutoka Ujerumani,Uhispania China,Marekani Italy na Iran.
Senegal ambako kuna watu 21 walioambukizwa nayo pia imechukua hatua ya kufunga bandari zake kama ilivyo Madagascar. Mpaka sasa nchi 23 za Afrika zimeshathibitisha kuingiliwa na virusi vya Corona.
Mwandishi:Saumu Mwasimba
Mhariri:Zainab Aziz
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52772010' lang='swa' type='mono' source='https://www.dw.com/sw/sw/rwanda-mauritania-zathibitisha-kesi-za-kwanza-za-corona/a-52772010' term='Corona'>
Wizara  ya  afya  ya  taifa  hilo  la  Afrika  ya  kati  limesema  katika taarifa  leo(14.03.2020) kwamba  mtu  huyo  alikuwa  anaonesha ishara  za  ugonjwa  huo  wakati  alipowasili  nchini  Rwanda akitokea  katika  mji  wa  Mumbai  nchini  India  hapo Machi 8. Taarifa   ya  wizara  hiyo  imesema  Machi 13  mtu huyo  alifika mwenyewe  katika  kituo  cha  afya  ambako  mara  moja  alifanyiwa uchunguzi  na  sasa  yuko  katika  hali  nzuri.
Maabara ya taasisi ya Pasteur mjini Dakar Senegal , wataalamu wakifanya utafiti wa virusi vya Corona
Taifa  la  Afrika  magharibi  la  mauritania  limethibitisha  kesi  ya kwanza  ya  virusi  vya  corona mtu huyo  akiwa  mgeni ambaye aliingia  nchini  humo Machi 9 akitokea  barani  Ulaya. Waziri  wa afya  Mohamd Nazir Ould Hamid  amesema  jioni  Ijumaa  kuwa mgonjwa  "aliondolewa  mara  moja  na  hatua  zote  za  kiafya zimechukuliwa  kumtibu na  kudhibiti  kesi  hiyo  ya  kwanza  ya virusi  vya  corona  nchini  humo."
Virusi vya  corona  vinasambaa  katika  nchi  nyingi  za  Afrika. Kenya , Guinea  na  Ethiopia  zimeripoti kesi  zao  za  kwanza  siku ya  Ijumaa, wakati Gabon na  Ghana zimefanya  hivyo  jioni  ya Alhamis. Sudan pia  imeripoti kesi  ya  kwanza  ya  muathirika  wa virusi  vya  corona ambaye  amefariki.
Nchi 19  kati  ya  54  barani  Afrika  zimeripoti  kesi  za  virusi  vya corona. Maafisa  wanasema  nyingi  ya  kesi  hizo ni  kutoka  mataifa ya  kigeni.
Baada ya  kujifungia  ndani  chini  ya  sheria  nchini  Italia  ya kutoruhusu  watu  kutembea  ovyo  nchi  nzima ili  kupambana  na virusi  vya  corona, mamilioni  ya  Wataliani wameamka  leo Jumamosi  wakijikuta wamenyimwa  moja  ya  burudani  ya  kawaida iliyobaki, kutemea  katika  maeneo  nje ya  nyumba  zao.
Watu wanashauriwa kuosha mikono kila mara
Sehemu za wazi za michezo zafungwa
Meya  ya  miji , ikiwa  ni  pamoja  na  Roma  na  Milan, waliamua ilipofika  jioni  ya  Ijumaa kufunga  sehemu  za  kucheza watoto pamoja  na maeneo ya  wazi. Maafisa  wa  afya  wamelalamika kuwa  watu  wengi  mno wanajikusanya  pamoja, iwapo ni  kucheza mpira, ama  kufanya  mazowezi  ya kukimbia  katika  makundi.
Chini  ya  amri  ya  serikali  iliyotolewa  mapema  wiki  hii, watu waliruhusiwa  kufanya  matembezi, kufanya  mazowezi  wa  kukimbia ama  kuendesha  baisikeli  katika  maeneo  ya  wazi  iwapo tu watakaa  mbali  mbali  kati  ya  mtu  na  mtu. Lakini  hakuna  mtu aliyetekeleza  sheria hiyo.
New Zealand, Cambodia  na  Taiwan  ni  miongoni mwa  nchi  katika eneo  la  Asia  Pacific  kutangaza  vizuwizi  vipya  vya  usafiri siku ya  Jumamosi  kama  sehemu  ya juhudi za  dunia kuzuwia kusambaa  kwa  virusi  vipya  vya  corona.
Kila  mtu  anayeingia New Zealand kuanzia kesho  Jumapili itabidi atengwe kwa  muda  wa  siku 14, waziri  mkuu Jacinda Ardern amesema  katika  mkutano  na  waandishi  habari. Ameongeza  kuwa ni  wasafiri  tu  kutoka  katika  kisiwa  hicho  cha  bahari  ya  Pacific ambao  hawatahusika  na  sheria  hiyo.
Maafisa wa afya wakimpokea mgonjwa aliyeambukizwa virusi vya Corona mjini Wuhan China
Amewataka  raia  wa  New Zealand  kuepuka  safari  ambazo  si lazima  nje  ya  nchi na  kusema  meli  za  safari  za  watalii hazitaruhusiwa  kutia  nanga  katika  bandari  za  nchi  hiyo  hadi Juni 30.
Uhispania  inajitayarisha  kutangaza hali  ya  hatari leo Jumamosi (14.03.2020) na  Italia  inaimarisha  hatua  yake  ya  kuwazuwia watu  kutoka  majumbani  mwao kwa  kufunga  maeneo  ya  burudani ya  wazi, wakati  Denmark  na  Poland  zimekuwa  nchi  za  hivi karibuni  kufunga mipaka yao kwa  wasafiri  katika  juhudi  za kupunguza  kasi  ya  kusambaa  kwa  virusi  vipya  vya  Corona.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52752616' lang='swa' type='mono' source='https://www.dw.com/sw/sw/kenya-yathibitisha-kisa-cha-kwanza-cha-corona/a-52752616' term='Corona'>
Kenya imetangaza kisa cha kwanza cha virusi vya corona Ijumaa. Mwanamke raia wa nchi hiyo ambaye alirejea nyumbani akitokea nchini Marekani, alipatikana na maambukizi baada ya kupimwa mjini Nairobi.
Waziri wa afya wa Kenya, Mutahi Kagwe, amethibitisha kisa hicho akisema mama huyo alipitia mjini London, Uingereza alipokuwa akirejea nyumbani mnamo tarehe 5 mwezi Machi.
Hiki ni kisa cha kwanza cha virusi vipya vya corona katika eneo la Afrika Mashariki.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52739182' lang='swa' type='mono' source='https://www.dw.com/sw/sw/tokyo-yasema-mandalizi-ya-olimpiki-yako-pale-pale/a-52739182' term='Corona'>
Wakati dunia ikiwa katika juhudi za kupambana na virusi hatari vya corona, mji wa Tokyo umeendelea na mandalizi ya mashindano ya Olimpiki licha ya shirika la afya duniani WHO kutangaza rasmi kuwa virusi hivyo ni janga la kimataifa.
12.03.2020 Japan imesema itaendelea na maandalizi yake ya michezo ya olimpiki na ile ya michezo ya Olimpiki kwa walemavu kama ilivyopangwa hapo awali hata baada ya shirika la afya duniani WHO kutangaza rasmi kuwa homa itokanayo na virusi vya corona ni janga la kimataifa.
"Hakuna mabadiliko kutoka kwa msimamo wa serikali na kwamba tutafanya mandalizi kwa ajili ya michezo ya Olimpiki ya Tokyo kama ilivyopangwa hapo awali wakati tukiratibu mashindano hayo kwa ukaribu na kamati ya kimataifa ya Olimpiki, waandalizi wa Tokyo na serikali ya jiji la Tokyo," msemaji wa serikali, Yoshihide Suga, ameumbia mkutano wa wandishi wa habari.
Yoshihide Suga msemaji wa serikali ya Japan
Wajumbe wa kamati ya mandalizi ya Tokyo pia wamesema kuwa mashindano ya Olimpiki yatafanyika kama ilivyopangwa.
"Hakuna chochote ambacho kimebadilika sana. Tunafanya kazi na mashirika yanayohusika na maandalizi ya michezo," afisa mkuu ambaye jina lake halikutajwa aliliambia shirika la habari la Kyodo.
Hata hivyo mwanachama wa kamati kuu ya maandalizi ya mashindano ya Olimpiki, Haruyuki Takahashi, aliliambia shirika la habari la Kyodo Jumatano iliyopita kuwa atapendekeza mashindano ya olimpiki yasogezwe mbele kwa mwaka mmoja au miwili badala ya kufutwa kutokana na janga la kimataifa la virusi vya corona.
Takahashi ameongeza kusema kuwa kucheleweshwa kwa mashindano hayo kwa miaka miwili kutawarahisishia waandaaji kwa sababu ratiba ya mashindano yajayo yamekwishapangwa.
Kamati ya maandalizi ya mashindano hayo ilipinga kuwa na taarifa ya mapendekezo yaliyotolewa na Takahashi.
Tamko la shirika la Afya duniani kuwa suala la virusi vya corona limefikia hatua ya kuitwa janga la kimataifa linakuja ikiwa ni takribani miezi minne na nusu kabla ya kuanza kwa mashindano ya Olimpiki yaliyoratibiwa kuanza Julai 24 mwaka huu.
Takribani wanariadha 11,000 wanatarajiwa kushiriki katika mashindano hayo. Na mashindano ya Olimpiki ya walemavu yanatarajiwa kuanza Agosti 25 mwaka huu huko Tokyo.
Chanzo DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52735310' lang='swa' type='mono' source='https://www.dw.com/sw/sw/janga-la-corona-lazidi-kuibua-sintofahamu/a-52735310' term='Corona'>
Nchini Iran, shirika la habari la FARS limeripoti maambukizi ya viongozi hao waandamizi katika wakati ambapo kunasambaa minong'ono kuhusu hali ya kiafya ya makamu wa rais Eshaq Jahangiri. Jahangiri hakuonekana kwenye picha za mikutano ya ngazi za juu ya hivi karibuni hali inayoibua wasiwasi kuhusu kiongozi huyo.
FARS, limesema wengine wanaoumwa ni waziri wa utamaduni, utalii na shughuli za mikono Ali Asghar Mounesan na waziri wa viwanda, madini na biashara, Reza Rahman.
Katika hatua nyingine, Kuwait imetangaza kusitishwa kwa shughuli zote nchini humo kwa muda wa wiki mbili, wakati visa vya corona vilivyothibitishwa vikipanda kuanzia 24 hadi 262. Wengi wa wanaoambukizwa katika visa vipya hupata dalili kama kikohozi na homa ya wastani. Lakini kwa baadhi ambao ni pamoja na wazee na watu wenye afya dhaifu hukabiliwa na dalili kama ya homa kali ya mapafu. Na wengi pia hivi sasa wanapona homa hiyo ya corona.
Waziri mkuu wa Israel, Benjamin Netanyahu atangaza kuongeza fedha za kunusuru biashara zilizoathirika na Corona
Soma zaidi: Iran yathibitisha vifo vya kwanza vya virusi vya Corona
Nchini Israel, waziri mkuu Benjamin Netanyahu ametangaza kiasi cha dola bilioni 2.8 za kuokoa uchumi katika wakati ambapo inapambana na virusi hivyo vya corona. Fedha hizo ni mara mbili ya zile zilizotangazwa awali kwa ajili ya kusaidia biashara zilizoathiriwa pakubwa na mzozo huo.
''Uchumi wa Israel uko katika hali nzuri sana. Tunaingia kwenye mzozo wa corona, lakini mazingira yetu ni bora zaidi ya mataifa mengine ulimwenguni. Tumechukua hatua kama ufadhili wa dola bilioni 1.13 ili kusaidia biashara zilizoathiriwa na virusi hivyo. Na wakati huu tunaangazia kuongeza fedha za ziada,'' amesema Netanyahu.
Israel imethibitisha wagonjwa 77 waliambukiwa virusi hivyo. Netanyahu amewahakikishia raia wake kwamba hakutakuwa na tatizo la upatikanaji wa bidhaa kwa kuwa zinaendelea kuingia kupitia baharini, na kwa hivyo hakuna sababu ya watu kuwa na wasiwasi.
Rais wa Halmashauri kuu ya Ulaya, Ursula von der Leyen, atarajiwa kutangaza ufadhili zaidi wa vita dhidi ya Corona.
Rais wa Halmashauri Kuu ya Umoja wa Ulaya, Ursula Von der-Leyen baadae hii leo anatarajiwa kutangaza mpango wa dharura wa kupambana na virusi vya corona barani Ulaya. Kusambaa kwa virusi hivyo, tayari kumeathiri masoko na kuibua wasiwasi mkubwa wa mdororo wa kiuchumi katika wakati ambapo pia kunaongezeka miito ya kuongezwa kwa ufadhili.
Baada ya mkutano na viongozi wa Ulaya juzi Jumanne, Von der Leyen alisema Umoja wa Ulaya utatoa hadi Euro bilioni 25 kusaidia nchi wanachama zilizoathiriwa na mzozo huo, na msemaji wa umoja huo amesema fedha hizo zitatoka kwenye bajeti iliyopo.
Taarifa zilizotolewa muda mfupi uliopita zinasema, corona ambayo hapo jana ilitangazwa kama janga la kimataifa na Shirika la Afya Ulimwenguni, WHO huenda likamalizika ifikapo mwezi Juni, hii ikiwa ni kulingana na mshauri mwandamizi wa afya nchini China, Zhong Nanshan.
Nanshan aliyepata umaarufu kwa kusaidia kukabiliana na mripuko wa homa kali ya mapafu ya SARS mwaka 2003, amewaambia waandishi wa habari kwamba hata kiwango cha wagonjwa wanaorudiwa na maambukizi ya homa hiyo hivi sasa kimeshuka nchini China.
Mashirika: APE/AFPE/RTRE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52720123' lang='swa' type='mono' source='https://www.dw.com/sw/sw/vlabu-vyaendekeza-tamaa-ya-pesa-mbele-ya-corona/a-52720123' term='Corona'>
Mhariri wa gazeti la Schwäbische Zeitung la mjini Ravensburg ameandika juu ya tamaa ya vilabu vya soka nchini Ujerumani.
Mhariri huyo anasema ukweli kwamba soka imegeuka kuwa dini mbadala nchini Ujerumani unaonekana katika namna unavyoshughulikia mripuko wa virusi vya corona.
Wakati maonesho mbalimbali, matukio madogo na makubwa ya kimichezo na kitadamu yamefutwa, kutokana na virusi hivyo, soka imeendelea ili kuhakikisha hawapotezi mamilioni ya mapato na hakuna aliweza kuwazuwia hadi waziri wa afya Jens Spahn alipoingilia siku ya Jumapili na kutaka matukio yote yenye mikusanyiko mikubwa yasitishwe.
Vilabu vya Ligi ya Shirikisho la Ujerumani - DFL vina utajiri wa kutosha kuweza kuhimili mapumziko ya kati ya wiki mbili hadi nne bila mashabiki. Hili ni muhimu kwa Ujerumani lakini DFL inakataa. Inaangalia pesa zaidi kwa gharama ya afya ya watu. Shirkisho hilo linapaswa kuacha kuchezea kifo.
Mahriri wa gazeti la Volksstimme ameandika juu ya mapendezo ya mabaliko ya katiba nchini Urusi ambayo huenda yakampa rais wa nchi hico Vladmir Putin nafasi ya kutawala maisha, iwapo ukomo wa mihula utaondolewa.
Uwanja wa klabu ya Borrusia Mönchengladbach wa Borrusia-Park.
Mhariri huyo anasema Vladmir Putin anajihakikishia kuwa mtawala pekee baada ya muhula wake kumalizika hapo 2024. Hiyo siyo habari mbari mbaya kwa mataifa ya magharibi, inamaanisha kuwa iwapo mfalme huyo atakuwa na afya njema, kutakuwa na miaka kadhaa ya utulivu nchini Urusi. Putin ni sehemu ya mfumo ambao unaofanyakazi tu akiwepo madarakani.
Licha ya matatizo yake yote, anaendelea kuwa mtu anayetabirika na kuondoka kwake kunaweza kusababisha mzozo mkubwa nchini Urusi. Mataifa ya Magharibi yanaweza kuwa na matumani tu kwamba jamii na uchumi wa Urusi vinaendelea kustawi licha ya mfalme Putin. Urusi yenye malighafi na silaha kamwe haiwezi kuwa demokrasia.
Chuki na vurugu Ujerumani
Rais wa Ujerumani Frank-Walter steinmeier amewatolea mwito wale aliowaita wengi waliokimya kujitokeza na kupaza sauti na kukabiliana na chuki na vurugu nchini Ujerumani, kufuatia kuongeza kwa vitendo vya chuki na vurugu vinavyochochewa na wafuasi wa itikadi kali za mrengo wa kulia.
Mhariri wa gazeti la Ostfriesen-Zeitung anasesema katika muktadha huu, miito kwa raia inaweza kuwa na athari tu katika hatua ya pili au ya tatu.
Hatua ya kwanza inapaswa kuwa mapambano ya serikali dhidi ya vinamasi vya itikadi kali za mrengo wa kulia - katika ufahamu mgumu kwamba watu wengi wanaowachagua wanasiasa wa siasa kali za mrengo wa kulia katika uchaguzi wanajua vizuri kile wanachokifanya.
Kansel wa zamani wa Ujerumani Gerhard Schröder.
Mjadala kuhusu mgombea ukansela wa SPD
Mjadala kuhusu suala la nani atakuwa mgombea wa nafasi ya kanesele kupitia chama cha Social Democratic SPD, umeanzishwa na kansela wa zamaniGerhard Schröder.
Mhariri wa gazeti la Frankenpost anasema Gerhard Schröder ameifanyia hisani SPD kwa kuanzisha mjadala huo, ingawa hakuingilia katika kutokana na mapenzi ya dhati kwa chama, bali kutokana kutopenda kwake viongozi wawili wa chama hicho Saskia Esken na Norbert Walter-Borjans.
Kwa usahihi, kansela huyo wa zamani haoni kati ya wawili hao anaestahili kuwa kansela.Miongoni mwa Wasocial Democrat watano ambao anawapendelea, Franziska Giffey anashika nafasi ya usoni.
Anfanya kazi nzuri kama waziri wa masuala ya familia, anazungumza lugha ya raia na anasimamia kwadhati demokrasia ya kijamii. Na juu ya yote anaonekana kijana zaidi kuliko wagombea wa chama tawala cha CDU.
Chanzo: Magazeti ya Ujerumani
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_52724749' lang='swa' type='mono' source='https://www.dw.com/sw/sw/covid-19-ujerumani-haina-mpango-wa-kufunga-mipaka/a-52724749' term='Corona'>
Ujerumani imerikodi visa karibu 1, 300 kufikia leo, lakini mpaka sasa ni watu watatu tu waliofariki - kiwango cha chini ambacho watalaamu wamesema kimetokana na upimaji wa haraka baada ya kuzuka kwa mripuko huo.
Merekel amesema kwenye mkutano uliotishwa haraka wa waandishi habari mjini Berlin, kwamba ni muhimu kwa viongozi wa Ulaya kujadili juu ya hatua nzuri na zenye ufanisi na zile zisizo na tija, akiongeza kuwa "sisi nchini Ujerumani, kwa vyovyote vile, tuna mtazamo kwamba kufungwa kwa mipaka siyo jibu stahiki kwa changamoto hii."
Ujerumani siyo jirani wa moja kwa moja na Italia, ambayo ndiyo kitovu cha mripuko huo barani Ulaya. Austria na Slovenia zilizoko kaskazini mwa Italia, na Malta upande wa kusini, zimefunga kwa sehemu kubwa mipaka yake na Italia. Merkel pia ameelezea huruma yake kwa raia wa taifa hilo ambalo wakaazi wake wote hawaruhusiwi kutoka eneo moja kwenda jingine.
Kansela Angela Merkel ameelezea huruma kwa watu wa Italia walioko kwenye karantini ya nchi nzima.
"Ripoti kutoka huko, ushuhuda wa madaktari na wahudumu wa afya wanaofanyakazi kwa bidii, zinatuhuzunisha na pia tunawahurumia watu na viongozi wa kisiasa nchini Italia na tunawatakia kutoka moyoni, kwamba hatua ngumu walizozichagua kwa nchi zitaleta mabadiliko mazuri," alisema Merkel.
Italia yatangaza euro bilioni 25 kukabiliana na mripuko
Serikali ya Italia imetangaza kuwa inatenga kiasi cha euro bilioni 25 kukabiliana mripuko huo, ambapo matumizi ya kwanza yatafanyika kufikia mwisho wa wiki hii. Waziri wa uchumi Roberto Gualtieri amesema amri ya rais inayotarajiwa kufikia Ijumaa itaainisha matumizi ya karibu euro bilioni 12. Yatahusisha hatua za kusaidia idara ya afya na ulinzi wa kiraia na pia soko la ajira, kuhakikisha kuwa hakuna anaepoteza ajira yake baada ya virusi hivyo kuanza kupunguza uzalishaji wa viwandani.
Kansela Merkel amesema wakati huo, kuwa kulingana na makadirio ya wataalamu asilimia hadi 70 ya raia wa Ujerumani wanaweza kuathiriwa na virusi vya corona, akisisitiza kuwa hatua zinazochukuliwa zinapaswa kuelenga kupunguza kasi ya kuenea kwake.
Nchini Iran idadi ya vifo kutokana na virusi hivyo imepanda kwa siku ya pili mfululizo baada ya kuripotiwa vifo 62 katika muda wa saa 24, na kufikisha jumla ya watu waliokufa nchini kuwa 354. Iran inashika nafasi ya tatu miongoni mwa nchi zilizoathirika zaidi ya mripuko huo baada ya China yenye idadi kubwa zaidi ya vifo 3,158 na Italia ambayo mpaka sasa imerikodi vifo zaidi ya 460.
Hivi ndivyo maeneo mengi yanavyoonekana nchini Italia kufuatia krantini ya nchi nzima katika juhudi za kukabiliana na virusi vya corona.
Wengi wanapona
Kwa watu walio wengi, kirusi hicho kipya kinasababisha ishara za wastani, kama vile homa na kikohozi. Kwa baadhi, hasa wenye umri mkubwa na watu wenye matatizo ya kiafya, kinaweza kusababisha maradhi makali, ikiwemo homa ya mapafu.
Asilimia kubwa ya watu hupona kutokana na virusi hivyo na kwa mujibu wa shirika la afya dunia, watu wenye ugonjwa usio mkali hupona katika muda wa karibu wiki mbili, huku wale wenye ugonjwa mkali huweza kuchukua kati ya wiki tatu na sita kupona.
Chanzo: Mashirika
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52723747' lang='swa' type='mono' source='https://www.dw.com/sw/sw/biden-azidi-kujizatiti-kuelekea-uteuzi-wa-democratic/a-52723747' term='Corona'>
Ushindi wa Biden kwenye kura za mchujo zilizofanyika siku ya Jumanne zinamuweka hatua moja mbele kuelekea uteuzi wa kugombea urais kupitia chama cha Democratic, akipambana na Donald Trump katika uchaguzi wa mwezi Novemba.
Muda mchache baada ya kujizolea ushindi huo Biden ametoa wito wa mshikamano ndani ya chama chake na wafuasi wa mshindani wake mkuu, Seneta Bernie Sanders. Akizungumza mjini Philadelphia baada ya ushindi huo, Biden amemshukuru Sanders na wafuasi wake, akisema sasa ni wakati wa kushikamana ili kumng'oa Donald Trump kwenye uchaguzi wa Novemba 3 mwaka huu.
"Lakini kushinda kunamaanisha kuiunganisha Marekani, sio kuongeza mgawanyiko zaidi na hasira. Inamaanisha kuwa na rais ambaye si tu anajua kupigana lakini pia kuponya. Inamaanisha kumbadilisha rais mwenye kudharau na kuwafanya watu kuwa duni na rais ambaye ana huruma na kuheshimu kila mtu", alisema Biden.
Ushindi wa Biden kwenye majimbo ya Idaho, Michigan, Missouri na Mississipi, umechangiwa kwa kiasi kikubwa na makundi ya wanawake, Wamarekani wenye asili ya Afrika, wapigakura wenye umri mkubwa na vyama vya wafanyakazi. Sanders kwa upande wake ambaye ana umri wa miaka 78 ameshinda jimbo la North Dakota.
Bernie Sanders mgombea anayewania kuteuliwa na Democratic
Mara baada ya ushindi huo, Sanders alirejea nyumbani kwake Vermont usiku wa Jumanne, na hakutoa kauli yoyote kuhusu matokeo hyo yanayozidi kuififisha nafasi yake. Wapiga kura kwenye majimbo hayo walisema wanamuamini zaidi Biden katika kushughulikia migogoro mikubwa, kulingana na utafiti uliofanywa. Wagombea wote wamesitisha mikutano iliyokuwa imepangwa kufanyika usiku wa Jumanne, katika kukabiliana na janga la mripuko wa virusi vya Corona.
Michigan lilikuwa ndio jimbo kubwa na la ushindani zaidi miongoni mwa majimbo sita kwenye uchaguzi wa Jumanne. Ushindi wa Biden unaweza kuwa ni pigo kwa Sanders hususan sasa uchaguzi huo unapoelekea kwenye majimbo makubwa likiwemo Florida, Ohio na Georgia, ambako Biden anaonekana wazi kuwa mtu anayependwa. Hadi kufikia Jumatano Biden ameshinda wajumbe 153 dhidi ya 100 wa Sanders na kumpatia ushindi jumla katika kinyang'anyiro cha wajumbe 1,991 wanaohitajika kwa ajili ya utuezi.
Licha ya kwamba bado haijakuwa wazi endapo Biden mwenye umri wa miaka 77 ataongoza hadi mwishoni, lakini kampeni ya Seneta Sanders inaonekana kurudi nyuma kwa kasi, baada ya ushindi wake wa awali.
Vyanzo: AP/AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52704449' lang='swa' type='mono' source='https://www.dw.com/sw/sw/drc-yatarajia-kutangaza-mwisho-wa-ebola-mwezi-april/a-52704449' term='Corona'>
Wakati ulimwengu ukijishughulisha  zaidi kwenye mripuko wa virusi vya Corona, mgonjwa wa mwisho aliekuwa anatibiwa Ebola nchini Congo aliruhusiwa Jumanne iliyopita.
Iwapo hakutakuwa na visa vipya, ugonjwa huo utatangazwa kumalizika rasmi Aprili 12, au siku 42 kuanzia tarehe ambapo kipimo cha pili cha mgonjwa wa mwisho kilionyesha hana tena maambukizi.
Afisa anaehusika na mapambano dhidi ya Ebola Jean-Jacques Muyembe, alisema wanatarajia hadi wakati huo, hakutakuwa na matukio mengine ya ugonjwa huo.
Mripuko wa karibuni zaidi wa Ebola nchini Congo uligunduliwa kwa mara ya kwanza Agosti 2018, na shirika la afya duniani WHO, liliutangaza kuwa dharura ya kimataifa ya kiafya Julai mwaka uliyopita.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52702770' lang='swa' type='mono' source='https://www.dw.com/sw/sw/marufuku-ya-kusafiri-yawekwa-italia/a-52702770' term='Corona'>
Michezo katika ligi ya juu ya nchi hiyo Serie A pamoja na matukio mengine vitasitishwa hadi  Aprili 3 wakati  nchi  hiyo  ikipambana  na kusambaa  kwa  virusi  vya  Corona. Kabla ya serikali kutangaza hatua hiyo, timu ya Sassuolo iliichapa Brescia mabao 3-0 katika mnyukano ambao ulifanyika pasipo kuhudhuria na mashabiki wa soka katika uwanja wa Reggio Emilia hapo jana.
Ujumbe muhimu kwa mchezaji Francesco Caputo.
Baada ya kufunga goli la kwanza mshambuliaji wa Sassuolo, Francesco Caputo alionesha karatasi iliyoandikwa, ikiwa ujumbe wake kwa mashabiki uliosema "Kila kitu kitakuwa sawa, bakini nyumbani." Masaa machache baadae waziri mkuu alitumia maneno hayo hayo wakati akitangaza marufuku ya mikusanyiko na kusafiri kiholela katika kukabiliana na kasi ya virusi vya corona. "Ni wakati sahihi kubaki majumbani. Hatma yetu, hatma ya Italia ipo mikononi mwetu. Na mikono yetu inapaswa kuwa mikono yenye kuwajibika kwa sasa kuliko ilivyokuwa awali. Kila mmoja anapaswa kuchukua nafasi yake. Na hii ndio sababu amri hii inapaswa kutekelezwa katika maeneo yote, siku chache zilizopita tuliweka marufuku katika maeneo ya kaskazini ya Lombardy na majimbo mengine.  Vilevile tumechukua hatua katika maeneo ya michezo. Hapa tulipofikia, na katika muhtadha huu, tunaona hakuna sababu ya kuendelea na matamasha ya michezo."
Idadi ya maambukizi yaongezeka kwa kasi.
Ligi ya Seria A ya Italia ikifanyika bila ya mashabiki
Italia ina jumla ya watu 9,172 walioambukizwa virusi vya corona, ikijumuishwa jumla ya visa 1,807 vilivyobainika ndani ya kipindi cha masaa 24. Vifo vilivyotokana na kadhia hiyo pia vimeongezeka kutoka watu 87 hadi kufukia 463 vingi vya vifo hivyo vimewafika wazee. Kwa mujibu wa Shirika la Afya Ulimwenguni WHO watu ambao hawajaathiriwa sana wanaweza kupata unafuu katika kipindi cha wiki mbili, wakati wale ambao wameshambuliwa vibaya wanaweza kufikisha hadi wiki sita.
Wakati kila taifa likifanya jitihda za kukabiliana na virusi hivyo, Israel inawaweka Karantini kwa siku 14 watu wote wanaoingia nchini humo kutoka katika mataifa ya kigeni.
Huko China Bara ambako mrupuko wa virusi vya corona unatajwa kuanzia, zaidi ya watu elfu 80 walibainika kuwa na virusi na zaidi ya watu elfu 58 hadi sasa wamepoma. Na kutokana na hali hiyo Rais Xi Jinping leo ametembelea eneo ambalo linatajwa kama kiini cha virusi vya Corona la mji wa Wuhan, vilikozuka Desemba. Ziara yake inafanyika katika kipindi ambacho maisha katika eneo hilo yanaanza kurejea katika hali ya kawaida na watu kurejea makazini.
APE/APTN
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52689883' lang='swa' type='mono' source='https://www.dw.com/sw/sw/maambukizi-ya-virusi-vya-corona-ujerumani-yapindukia-1000/a-52689883' term='Corona'>
Nchini Ujerumani visa vya maambukizi vimepindukia 1000, kwa mujibu wa data za taasisi ya udhibiti wa magonjwa Robert Koch. Eneo lililoathirika zaidi Ujerumanini jimbo la North Rhine Westfalia ambalo lina wakaazi wengi.  Waziri wa afya wa Ujerumani Jens Spahn amesema wametangaza hatua za kuimarisha uchumi unaonekana kutetereka kutokana na kuenea kwa mripuko wa virusi vya Corona wakati pia wakiyazuia matukio yote makubwa yaliyopangwa kufanyika.
Wiki iliyopita maonyesho kadhaa yaliahirishwa ikiwemo maonyesho ya Utalii ya Berlin ITB, maonyesha ya viwanda ya Hannover na yale ya vitabu ya mjini Leipizig. Lakini kutokana na tangazo la hivi sasa, kuna uwezekano hata mechi za Bundesliga nazo zikaahirishwa.
Siku ya Jumapili waziri mkuu wa Italia Giusseppe Conte alisema hatua hizo za kufunga miji, zimeanza mara moja na zitadumu hadi Aprili 3. Hadi Jumapili shirika la ulinzi wa kiraia Italia limesema visa vipya nchini humo vimepanda kwa robo tatu na hadi watu 7,375 na vifo kufikia 366.
Marufuku ya kusafiri imeanza kutumika ndani na nje ya mkoa wa Kaskazini wa Lombardy ikiwemo mji wa kibiashara wa Milan ambao umeathiriwa mno na virusi hivyo. Watalii ambao hivi sasa wamo katika maeneo yaliyoathirika, ambayo pia yanajumuisha majimbo mingine 14 ya kaskazini, yakiwemo Venice na Parma, wataruhusiwa kuondoka kwa haraka, amesema Conte.
"Baraza la mawaziri limechukua hatua kadhaa; tumetenga euro 7.5 bilioni kuzisaidia familia na wafanyabiashara walio na dharura, ambayo tumesema sio tu ni dhahura ya kiafya pia ni ya kiuchumi," alisema waziri mkuu Conte.
Mgahawa ukiwa wazi mjini Venece baada ya tangazo la mpango wa dharura
Wakati huo China Bara, nje kidogo ya jimbo la Hubei, hakuna visa vipya vya maambukizi ya ndani vilivyoripotiwa kwa siku ya pili mfululizo, lakini katibu mkuu wa chama cha kikomonisti ameonya kwamba hawapaswi kupunguza hadhari dhidi ya mripuko huo. Hadi jana visa vipya vya maambukizi nchini China vilikuwa 40 lakini vikiwa vimeshuka toka 44 siku moja iliyopita na ikiwa pia ni idadi ndogo tangu mamlaka za afya zilipoanza kutoa takwimu nchi nzima Januari 20.
Vyanzo: Reuters/AFP/DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52681295' lang='swa' type='mono' source='https://www.dw.com/sw/sw/italia-yatangaza-hatua-kali-kupambana-na-corona/a-52681295' term='Corona'>
Hatua hiyo imesababisha kuparaganyika kwa mipango ya safari baada ya kuwekwa zuio kwa takribani robo ya idadi ya raia nchini humo kusafiri, kutoka sehemu moja kwenda nyingine ikiwa ni katika juhudi za kupambana na kuendelea kusambaa kwa maambukizi ya virusi hivyo.
Waziri mkuu wa Italia mapema leo, Giuseppe Conte alitia sahihi sheria itakayowaathiri takribani watu milioni 16 katika eneo tajiri la kaskazini mwa nchi hiyo, ukiwemo mkoa wa Lombardy na mikoa 4 jirani. Hatua hiyo kali itadumu hadi Aprili 3.
Conte amenukuliwa akisema "Kwa Lombardy na mikoa mingine ya Kaskazini ambayo nimeiorodhesha, kutakuwa na marufuku ya watu kuingia na kutoka kwenye maeneo hayo." Waziri mkuu huyo wa Italia amesema ruhusa pekee za kutoka na kuingia kwenye maeneo hayo zitatolewa kwa mahitaji ya kitaalamu yaliyothibitishwa, visa vya kipekee na masuala ya kiafya.
Duniani kote, nchi nyingine zimekuwa zikiiga mfano wa China ambapo ndiko chimbuko la Virusi hivyo kwa kuweka udhibiti wa safari na kufuta hafla za umma. Hadi sasa China ina visa 106,000 na takribani vifo 3,600 vinavyotokana na maambukizi ya virusi vya Corona.
Mtafaruku saa chache kabla ya tamko la Conte
Saa kadhaa kabla ya Waziri Mkuu Conte kutia saini sheria ya kudhibiti eneo lililoathirika na virusi vya Corona, taifa hilo lilikumbwa na mtafaruku baada ya kuvuja kwa taarifa juu ya mpango wa kuyaweka Karantini maeneo husika.
Waziri mkuu wa Italia Giuseppe Conte
Wanafunzi katika Chuo kikuu cha Padua Kaskazini mwa Italia ambao walikuwa matembezini Jumamosi usiku walipata tetesi  hizo kupitia simu za mkononi na kurejea haraka kwenye makazi yao kuchukua vitu vyao na kuelekea katika kituo cha treni. Mamia ya abiria wengi walionekana wakiwa wamejifunika kwa barakoa na kuvaa glavu mikononi mwao
Hatua kali za kuiweka karantini mikoa ya Kaskazini mwa Italia zimechukuliwa baada ya Italia kutangaza hapo jana ongezeko kubwa la maambukizi ya virusi vya Corona kwa siku moja tangu kuanza kusambaa kwa virusi hivyo, Februari 21. Idadi ya watu walioathiriwa ilikuwa watu 1,247 katika saa 24 zilizopita na kufikia 5,883. Idadi ya vifo nchini humo hadi sasa imefika 233.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52674076' lang='swa' type='mono' source='https://www.dw.com/sw/sw/virusi-vya-corona-vyaua-watu-197-italia/a-52674076' term='Corona'>
Idara ya Usalama wa Umma nchini Italia imesema idadi ya watu waliogundulika kuwa na virusi hivyo imepanda hadi 4,636 ikilinganishwa na visa 3,800 vya siku ya Alhamisi.
Idadi ya wagonjwa walio mahututi imefikia watu 426 na ongezeko hilo limeleta wasiwasi wa kukosekana vitanda zaidi vya kuwalaza wagonjwa wanaohitaji  msaada wa dharura.
Mripuko wa virusi vya Corona nchini Italia ndiyo mbaya zaidi barani Ulaya na kwa sehemu kubwa umeyakumba maeneo ya kaskizini ya taifa hilo.
Maambukizi zaidi yameripotiwa pia nchini Uingereza, Ufaransa, Uswisi, Ujerumani pamoja na Croatia
Takwimu kutoka Chuo Kikuu cha  Johns Hopkins University nchini Marekani pamoja na tarakimu kutoka vyanzo vingine zinasema idadi ya maambukizi ya virusi vya Corona imepindukia watu 100,000 kote duniani.
WHO ina wasiwasi na kusambaa kwa virusi vya Corona
Mjini Geneva, Shirika la Afya Duniani WHO limesema takwimu zake zinaonesha mamabukizi yamefikia watu 98,023 huku Mkurugenzi Mkuu wa shirika hilo akisema ulimwengu " uko kwenye ukingo wa kufikia maambukizi 100,000"
Mkurugenzi Mkuu wa WHO, Tedros Adhanom Ghebreyesus
Tedros Adhanom Ghebreyesus amesema ana wasiwasi mkubwa kwamba ugonjwa Covid-19 unasambaa kwenye mataifa yaliyo na mifumo dhaifu ya afya yanayoweza kushindwa kudhibiti mripuko wake.
China bara ambako ndiyo chimbuko la virusi vya Corona  pamoja na Korea Kusini, Iran na Italia ndiyo mataifa yenye visa vingi vya maambukizi lakini maambukizi yameshuhudiwa pia katika mataifa mengine zaidi ya 40 duniani.
Hapo jana Croatia ilithibitisha kuwa na wagonjwa 11 wa virusi vya Corona. Taifa hilo liko jirani na Italia na kuna muingiliano mkubwa kutokana na shughuli za Utalii, biashara na uchukuzi.
G20 yatoa ahadi ya kusaidia uchumi wa ulimwengu
Wakati huo huo mawaziri wa Fedha na magavana wa benki kuu za kundi la mataifa yaliyostawi na yale yanayoinukia, G20, wamekubaliana kuchukua hatua madhubiti za kisera na kifedha katika kukabiliana na mripuko wa virusi vya Corona na kunusuru mtikiso kwenye ukuaji wa uchumi duniani.
Katika taarifa ya pamoja iliyotolewa leo viongozi hao waliokutana mjini Riyadh, Saudi Arabia mwezi uliopita wamezikaribisha hatua na mipango ambayo tayari imewekwa na mataifa ya kundi hilo katika kuchochea shughuli za uchumi.
Taarifa hiyo imesema kundi la G20 liko tayari kuchukua hatua za ziada kusaidia mapambano dhidi ya virusi vya Corona na kusimamia uthabiti wa masoko na mfumo wa kimataifa wa kifedha.
Kusambaa kwa virusi vya Corona nje ya China kumeleta mtikisiko kwenye masoko ya mitaji duniani na kulazimisha hatua za uokozi ikiwemo benki kuu ya Marekani kupunguza kiwango cha riba kwa mabenki ya biashara.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52646756' lang='swa' type='mono' source='https://www.dw.com/sw/sw/sekta-ya-usafirishaji-na-utalii-zazidi-kuathirika-na-corona/a-52646756' term='Corona'>
Hili likiwa ni onyo kali kwa taifa hilo ambalo linamiliki mashirika makubwa mawili ya ndege yanayosafiri masafa marefu  zaidi duniani ya Etihad na Emirates.
Onyo hilo la wizara ya afya na ulinzi wa jamii linatolewa wakati mji mkuu wa Umoja huo wa Falme za Kiarabu Abu Dhabi ukiwa umewaweka karantini raia wa kigeni 215 ambao iliwaondoa kutoka Hubei nchini China ambako kumeathirika zaidi na ambako ni kitovu cha mripuko wa Corona. Raia hao ni pamoja na wanaotoka Misri, Sudan na Yemen.
Uwanja mkubwa na wenye shughuli nyingi mno wa ndege wa kimataifa wa Dubai ambao ni makao ya ndege za Emirates, unaomilikiwa na serikali unapatikana nchini humo lakini pia Abu Dhabi ambako kuna shirika la ndege la Etihad ambalo pia ni la serikali. Kwa pamoja mashirika hayo yamewataka wafanyakazi wake kwenda likizo, kutokana na kupungua kwa idadi ya wasafiri kufuatia mripuko huo.
Kumeripotiwa visa 3,150 hadi sasa vya Corona kote Mashariki ya Kati. Mamlaka kwenye eneo hilo zinasema virusi hivyo vimewaua takriban watu 92 katika wakati ambapo kumethibitishwa visa 2,922. Iran na Italia ndio mataifa yenye idadi kubwa ya vifo nje ya China vilivyosababishwa na virusi hivyo.
Rais wa zamani wa Colombia, amehimiza ushirikiano na utoaji taarifa kamili katika kupambana na janga la Corona.
Kwenye kongamano la tisa la kimataifa la mawasiliano mjini Sharjah, Umoja wa Falme za Kiarabu, rais wa zamani wa Colombia Juan Manuel Santos miongoni mwa watu wengine maarufu kwenye kongamano hilo waliozungumzia janga hilo ameelezea uzoefu wake wa kukabiliana na  magonjwa ya miripuko, akiangazia enzi ya utawala wake na namna alivyopambana na mripuko wa maradhi ya homa ya Chikungunya
"Pendekezo langu kwa serikali yoyote ni kutolidharau tatizo, na usijaribu kuficha ukweli, usidanganye maafisa wa afya na wataalamu, ruhusu taarifa nyingi iwezekanavyo. Ninachotumai ni kwamba jambo ambalo tunapitia linatufumbua macho yetu kwa ulimwengu kufahamu umuhimu wa ushirikiano wa kimataifa. " amesema Santos
Korea Kusini imeripoti kesi 322 zaidi mpya za virusi hivyo vya Corona hii leo hii ikiwa ni kulingana na taasisi ya kudhibiti na kuzuia magonjwa, CDCP na idadi jumla sasa kufikia wagonjwa 6,088 baada ya kesi nyingine mpya kuripotiwa mapema leo.
Huko Indonesia wizara ya mambo ya kigeni imesema itawazuia kuingia na kupitia nchini humo wageni wanaotokea mataifa yaliyoathiriwa pakubwa na Corona kama Italia, Iran na Korea Kusini kuanzia Machi 8.
Nchini Ujerumani, taasisi ya afya ya umma ya Robert Koch imesema hii leo kwamba kumethibitishwa visa 109 katika kipindi cha siku moja, huku jimbo lililoathiriwa zaidi likiwa ni la North Rhine Westphalia, lenye visa 175. Kwa ujumla watu 349 wamethibitika kuwa na virusi hivyo nchini Ujerumani
Mashirika: RTRE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52620343' lang='swa' type='mono' source='https://www.dw.com/sw/sw/who-dunia-imeingia-hali-ya-mashaka-kufuatia-virusi-vya-corona/a-52620343' term='Corona'>
Hali ya wasiwasi imetanda barani Ulaya baada ya kurekodi visa vipya vya maambukizi ya Corona, ikiwa ni mara tisa zaidi ya China ambako ni kitovu cha mlipuko wa virusi hivyo.
Kwa mujibu wa shirika la WHO, virusi hivyo vimesababisha vifo vya zaidi ya watu 3,100 huku watu zaidi ya elfu 90 wakiambukizwa kote duniani.
Kupungua kwa maambukizi mapya nchini China kumehusishwa na mikakati iliyowekwa na mamlaka nchini humo kudhibiti kusambaa kwa virusi hivyo ikiwemo kuzuia mikusanyiko ya watu na kuweka marufuku ya usafiri.
Peng Xiaoxiang ambaye ni mkurugenzi wa hospitali ya muda ya Gymnasium amesema. "Tulitakiwa kujiandaa kwa mlipuko wa Corona lakini sasa tumesimamisha kwa muda oparesheni katika hospitali hii kwa sababu idadi ya wagonjwa imepungua. Hatutaifunga lakini iwapo huduma zetu zitahitajika, basi tuko tayari."
Wakati maambukizi mapya yanapungua China, hali ni tofauti nchini Marekani kwani taifa hilo sasa linakabiliwa na janga kubwa la kusambaa kwa virusi hivyo. Tayari watu sita wamefariki dunia katika jimbo la Washington.
Makamu wa Rais wa Marekani amesema yako matumaini kuwa tiba dhidi ya Corona huenda ikapatikana hivi karibuni
Makamu wa Rais Mike Pence akizungumza na wanahabari kuhusu mikakati waliyoweka kudhibiti kusambaa kwa virusi vya Corona
Akizungumzia mlipuko wa virusi vya Corona, Makamu wa Rais Mike Pence amesema yako matumaini kuwa huenda tiba dhidi ya virusi hivyo ikapatikana hivi karibuni.
China imechukua hatua kali za kuweka karantini na kuzuwia usafiri kuzuwia kusaamba kwa virusi hiyo, hatua ambayo inaonekana kuzaa matunda.
Wakati Italia imezuwia miji mizima, mataifa mengine yamejizuwia kuwaweka karantini watu wengi nabadala yake yamejaribu kuzuwia mikusanyiko mikubwa, kuchelewesha matukio ya kimichezo na kupiga marfuku abiria kutoka mataifa yalioathirika zaidi.
Korea Kusini, Iran na Italia ni mataifa ya karibuni ambayo yamekumbwa na mlipuko wa virusi vya Corona, vinavyoaminika kuanzia katika soko linalouza wanyama pori kama kitoweo katika mji wa Wuhan mwishoni mwa mwaka uliopita.
Kutokana na wasiwasi juu za athari za virusi hivyo kwa uchumi wa dunia, mawaziri wa fedha wa nchi zenye nguvu kubwa kiuchumi duniani G7, pamoja na magavana wa benki kuu za mataifa hayo watafanya mkutano kuhusu suala hilo leo Jumanne.
Wakati huo huo, gazeti moja la Italia limeripoti kuwa Papa Francis ambaye amekuwa akisumbuliwa na homa, amepimwa na kugunduliwa kuwa hana virusi hivyo.
Hofu iliibuka kuwa huenda kiongozi huyo wa kidini mwenye miaka 83 ameambukizwa virusi vya Corona baada ya kuonekana akikohoa na kupiga chafya japo Vatican ilikanusha uvumi kuwa Papa Francis alikuwa ameambukizwa virusi vya Corona.
Vyanzo AFP/DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52581407' lang='swa' type='mono' source='https://www.dw.com/sw/sw/virusi-vya-corona-vyaanza-kuathiri-uchumi/a-52581407' term='Corona'>
Mripuko wa virusi vya Corona Ijumaa hii ulianza kuonekana zaidi kama mgogoro wa kiuchumi duniani kote katika wakati ambapo wasiwasi juu ya maambukizo, ukisababisha kufungwa maduka, kufutwa kwa shughuli mbalimbali pamoja na bustani za kitalii, kusitishwa kwa biashara na usafirishaji lakini pia kuzorotesha zaidi masoko ya fedha ambayo tayari yametikisika.
Waajiri wanaowaambia watumishi kukaa nyumbani wanaongezeka, maakazi kufungwa na hata mshule. Juhudi hizi pana za kuzuia kusambaa zaidi kwa virusi hivyo zinatishia ajira, malipo na hata faida. Mtaalamu mmoja kutoka taasisi ya Peterson, inayohusika na masomo ya uchumi wa kimataifa Jacob Kirkegaard amesema, "hili ni suala ambalo kiuchumi, suluhu yake ni ngumu kuliko maradhi yenyewe. Amesema unapoyaweka majiji kwenye karantini....unasimamisha shughuli za kiuchumi ambazo huwezi kuzirejesha tena."
Orodha ya mataifa yaliyokumbwa na vorusi hivyo imepanda na kufikia 60, wakati Mexico, Belarus, Lithuania, New Zealand, Nigeria, Azerbaijan, Iceland na Uholanzi yakiripoti visa vya kwanza vya Corona. Zaidi ya watu 83,000 ulimwenguni kotewameambukizwa virusi hivyo huku idadi ya vifo ikifikia 2,800.
Mataifa mbalimbali yameendelea kutangaza kukabiliwa na maradhi ya Corona
Mkurugenzi mkuu wa shirika la afya ulimwenguni, WHO Tedros Adhanom Gebreyesus ametangaza hatari ya kusambaa kwa virusi hivyo duniani ilikuwa ya juu sana akiangazia kuendelea kuongezeka kwa idadi ya visa lakini pia mataifa yanayoripoti kuwa na wagonjwa wa Corona.
Katibu Mkuu wa Umoja wa Mataifa Antonio Guterres ameziomba serikali "kuchukua hatua zozote zinazowezekana kuudhibiti ugonjwa huo." Maeneo kadha wa kadha ya kiuchumi yalionekana kuanza kuathirika, ikiwa ni pamoja na masoko ya hisa kama Wall Street la nchini Marekani.
Huko Asia, eneo la michezo na la kitalii maarufu Disneyland pamoja na studio za kurekodi filamu za Universal nchini Japan wametangaza kufunga na shughuli zilizotarajiwa kuwavutia makumi kwa maelfu ya watu zimeahirishwa. Lakini pia maafisa wa Japan wanajiandaa kufunga shule hadi mapema mwezi Aprili.
Nchini Italia, kumeripotiwa visa 888. Italia ni taifa lililoathirika zaidi nje ya bara la Asia.Waziri mkuu wa Italia Giuseppe Conte alionyesha dhahiri wasiwasi wa kudorora kwa uchumi.
Serikali ya Uswisi imezuia matamasha ya watu zaidi ya 1,000. Kwenye ripoti iliyochapishwa hapo jana kwenye jarida la tiba la New England, maafisa wanasema kiwango cha vifo kutokana ugonjwa huo ilikuwa asilimia 1.4, wakizingatia wagonjwa 1,099 waliopo zaidi ya hospitali 500 kote nchini China.
Rais Donald Trumo wa Marekani hataweza kukutana na viongozi wa ASEAN kutokana na kitisho cha Corona
Marekani imesitisha mkutano na viongozi wa mataifa wanachama wa kundi la Kusinimashariki mwa Asia, ASEANMataifa ya ASEAN yaunda rasmi jumuiyauliopangwa kufanyika machi 14, kutokana na wasiwasi kuhusu mripuko huo wa Corona, maafisa wawili wa Marekani wenye ufahamu kuhusu mkutano huo wamesema jana Ijumaa.
Rais Donald Trump aliwaalika viongozi hao wa mataifa 10 wanachama wa ASEAN kukutana naye jijini Las Vegas baada ya kushindwa kuhudhuria mkutano wa kilele wa kundi hilo mjini Bangkok, mwezi Novemna mwaka jana.
Kiongozi wa Korea Kaskazini Kim Jong Un ametaka juhudi madhubuti zaidi katika mapambano dhidi ya virusi vya Corona, akisema kutakuwa na athari mbaya sana iwapo ugonjwa huo utaingia nchini mwake.
Shirika rasmi la habari la Korea Kaskazini limesema kwamba Kim ameiagiza ofisi kuu ya kitaifa ya mapambano dhidi ya majanga kuimarisha uchunguzi na vipimo ili kufunga njia zote zinazoweza kutoa njia kwa virusi hivyo kuingia nchini humo.
Mashirika: ape/rtre
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52576504' lang='swa' type='mono' source='https://www.dw.com/sw/sw/mgonjwa-wa-kwanza-hamburg-wa-corona-ni-daktari/a-52576504' term='Corona'>
Waziri huyo wa afya wa Hamburg nchini Ujerumani Cornelia Pruefer-Storcks amesema wagonjwa takriban 50 waliokutana na daktari huyo wamejulikana  na kuwekwa karantini  kwa siku 14 huku idadi ya watu walioambukzwa ikipanda na kufikia zaidi ya 60.
Virusi hivyo vimethibitishwa kusambaa katika miji kadhaa nchini Ujerumani ikiwa ni pamoja na Hesse, Baden-Wuerttemberg na Bavaria Waziri wa afya nchini humo Jens Spahn amesema wiki hii taifa kubwa barani ulaya lipo hatarini kukumbwa na janga hilo kubwa la virusi vya Corona.
Serikali ya Ujerumani kwa sasa imetoa wito kwa majimbo yote 16 kutangaza mipango yao ya namna yalivyojitayarisha kukabiliana na janga hilo, huku maonyesho makubwa ya kimataifa ya utalii ITB yakitarajiwa kufutiliwa mbali siku kadhaa kabla ya kuanza rasmi mjini Berlin wiki ijayo.
Nchini Iran hali bado ni mbaya kufuatia watu 26 kufariki kutokana na virusi hivyo. Waziri wa afya wa taifa hilo Saeed Namaki ametangaza shule zote nchini humo kufungwa kwa siku tatu kuanzia kesho Jumamosi kufuatia wasiwasi wa virusi hivyo kusambaa zaidi katika Jamhuri hiyo ya kiislamu.
Mataifa mengi zaidi duniani yaripoti visa vya virusi vya Corona
Kwengineko wageni  katika hotel mbili mjini Abu dhabi walioingiliana na waendesha baiskili wawili kutoka Italia waliothibitishwa kuambukizwa virusi vya Corona wako karantini katika hoteli hizo kwa siku 14 ambapo ndio muda mtu anaeweza kugundua iwapo ameambukizwa au la.
Awamu zengine mbili za mashindano ya basikeli yanayofanyika katika nchi ya Umoja wa Falme za kiarabu zimefutwa baada ya washiriki wake wawili kuambukizwa virusi vya Corona.
Dunia bado inaendelea kukumbwa na kitisho hicho cha Corona. Belarus na Azerbaijan zimeripoti hii leo visa vya kwanza vya Corona pamoja pia na Nigeria ambayo imekuwa nchi ya kwanza katika eneo la Kusini mwa Jangwa la Sahara kukumbwa na virusi hivyo. Georgia nayo imeripoti kisa chake cha pili huku ikisema watu wengine walioko karantini huenda wakapatikana na virusi hivyo.
Nchini Mexico hali ni ya wasiwasi baada ya waziri wa afya kutangaza kwamba taifa hilo sasa lina wagonjwa wawili wa virusi vya Corona. Waziri Hugo Lopez-Gatell amesema mgonjwa mmoja yupo mjini Mexico city  na mwengine akiwa katika jimbo la Kaskazini la Sinaloa.
Shirika la Afya Duniani WHO limesema idadi ya watu walioambukizwa virusi hivyo ulimwenguni ni zaidi ya 83,000.
Chanzo: AP/AFP/Reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52559786' lang='swa' type='mono' source='https://www.dw.com/sw/sw/ujerumani-yachukua-hatua-kuzuwia-kusambaa-virusi-vya-corona/a-52559786' term='Corona'>
Serikali ya  Italia  nayo  ikihangaika  kuzuwia mdororo  wa uchumi, inajitahidi  kupuuzia  hali  mbaya  ya  maambukizi  ya  virusi vya  Corona nchini  humo, ikiwa  ni  nchi pekee  ya  Ulaya  ambayo imeathirika  zaidi.
Waziri wa afya wa Ujerumani Jens Spahn
Watu mia  kadhaa  wamewekwa  chini  ya  karantini  majumbani mwao  katika  jimbo  lenye wakaazi  wengi  la  upande  wa  magharibi mwa  Ujerumani  la  North Rhine  Westfalia  baada  ya  mwalimu wa shule  ya  chekechea , aliyeshiriki  katika  sherehe  za  kitamaduni za  Kanivali , kuthibitishwa  kuwa  ameambukizwa  na  virusi  vya Corona.
Wale  waliwekwa  chini  ya  karantini  wamebakia  majumbani  mwao kwa  siku  14  wakati  marafiki  na  ndugu  wakiwapelekea  mahitaji ya  chakula  na  kadhalika, wakiviweka  vitu  hivyo  nje  mlangoni  na kuepuka  kugusana  nao. takriban  watu  10  wapya  wamethibitishwa kuwa  na  virusi  hivyo  vya  Corona  nchini  Ujerumani, na  msako wa  watu  wengine  walioathirika  umeendelea  leo  Alhamis.
Mkuu  wa  kitengo  cha  nje  katika  halmashauri  ya   viwanda  na biashara  nchini  Ujerumani DIHK, Volker Treier, ametabiri  kwamba uchumi  wa  Ujerumani  utaathirika  sana  katika  mwaka  huu  2020.
Kifuniko cha mdomo na pua kuzuwia mambukizi ya ugonjwa wa virusi vya Corona mjini Berlin
Idadi ya vifo yapanda
Nchini  Italia,  nchi  ambayo imeathirika  zaidi  katika  mataifa  ya Ulaya, mbali  ya  mawaziri  kutoa  ujumbe  wa  uhakikisho , maafisa wanasema  idadi  ya  vifo  imepanda  kwa  watu  wawili  na  kufikia watu 14 usiku wa  jana, wakati  idadi ya  watu  ambao  wamethibitika kuwa  wameambukizwa  ugonjwa  huo  imepanda  kwa  zaidi  ya watu 100  na  kufikia  watu 528.
"Janga  la  kutoa  taarifa  za  upotoshaji  litaleta  madhara  makubwa zaidi  nchini  Italia  kuliko hatari ya  janga  la  virusi  vyenyewe," waziri  wa  mambo  ya  kigeni Luigi Di Maio alisema  katika  mkutano na  waandishi  habari. Ni  moja  tu  asilimia  ya  nchi  ambayo inahusika  na  ugonjwa  huo,  ameongeza  Di Maio.
Mashirika  ya  habari  ambayo  si  ya  serikali  nchini  Iran yameripoti  kuwa  swala  ya  Ijumaa  imefutwa  mjini  Tehran  na kwingineko  katika jamhuri  hiyo ya  Kiislamu  kuhusiana  na  kuzuka kwa   virusi  hivyo.
Taarifa  hizo  zimejitokeza  leo  wakati  Iran  imekuwa  na  ongezeko la  watu  walioambukizwa  virusi  hivyo kwa  zaidi  ya  watu 100   na kufikisha  watu 254.
Wasafiri wakifunika mdomo na pua kuzuwia maambukizi ya virusi vya Corona
Wakati  huo  huo nchi hiyo  imechukua  hatua  ya  kupiga  marufuku raia  wa  China  kuingia  nchini  humo, shirika  la  habari la  Iran IRNA limeripoti leo, kutokana  na  kusambaa  kwa  virusi  vya Corona  katika  taifa  hilo.
Saudi Arabia  imesitisha  safari  kwenda  katika  maeneo  takatifu nchini  humo, kwa  watu  kutoka mataifa  yaliyoathirika  zaidi  na virusi  vya  Corona, na  Korea  kusini  imeimarisha  adhabu  kwa wale  watakaokiuka amri  ya  karantini  na  maafisa  wa  viwanja  vya ndege  katika  mataifa  ya  Amerika kusini  wanaangalia  ishara kumtambua  abiria  mgonjwa, wakati  virusi  hivyo  vikiendelea kusambaa  kote  duniani.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52552729' lang='swa' type='mono' source='https://www.dw.com/sw/sw/nchi-kadhaa-zachukua-tahadhari-ya-janga-la-virusi-vya-corona/a-52552729' term='Corona'>
Australia  imeanzisha  hatua  za  dharura na  taiwan  imepandisha kiwango  cha  kuchukua  hatua  kuhusu  janga  hilo kwa  kiwango cha juu, siku moja  baada  ya  rais  wa  Marekani Donald Trump  kumteua makamu  wake  wa  rais  Mike Pence, katika  nafasi  ambayo atahusika  na  mapambano  dhidi  ya  mzozo  huo  wa  kiafya unaoikabili  dunia.
Upimaji wa watu kuhusu virusi vya corona
Marekani  na  Korea  kusini  zimeahirisha  luteka  yao ya  pamoja  ya kijeshi  ili  kupunguza  kusambaa  kwa  virusi  hivyo, ambavyo vimejitokeza  katika  maeneo  ya  mbali  na  China, sehemu  virusi hivyo  vilipoanzia , katika soko linalouza nyama  za  wanyama  pori katika  mji  wa  Wuhan.
Waziri  mkuu  wa  Australia  Scott Morrison  amesema  nchi  yake , ambayo  ina watu 23  walioambukizwa  virusi hivyo, inachukua  hali hiyo  katika  kiwango  cha  janga  na  mahospitali  yamepewa  amri kuhakikisha  madawa  ya  kutosha  yanapatikana, pamoja  na  vifaa vya  kuwakinga  wauguzi  na wafanyakazi.
Masoko  ya  hisa  yameporomoka  zaidi, bei  ya  mafuta  pamoja  na hati fungani  za  serikali  ya  Marekani zikiingia  katika  hali ya mdororo wakati  ishara  zaidi  za  kusambaa  kwa virusi  hivyo duniani  zikiongeza  hofu  ya  kutokea janga  la  mzozo  huo.
Watu  zaidi  ya  80,000  wameambukizwa  virusi  vya  corona , na watu 2,800  wamefariki, wengi  wao  nchini  China.  Korea kusini imeripoti watu  171 walioambukizwa, na  kufikisha  watu 1,766 kwa jumla  walioambukizwa.  China imeripoti watu wapya 433 walioambukizwa na  watu wengine 29 wamefariki.
Shughuli za safari na utalii pia zimeathirika katika nchi mbali mbali zilizo na maambukizi ya virusi vya corona
Iran haitaiweka miji katika karantini
Rais  wa  Iran  Hassan Rouhani  amesema  jana  kuwa  nchi  hiyo haina  mipango  ya  kuweka miji  yake  katika  karantini  kutokana  na maambukizi na  vifo  nchini  humo  kutokana  na  virusi  vya  corona, ambapo  wizara  ya  afya  imesema  watu 19 wamefariki nchini humo.
Saudi Arabia imesitisha  leo  utoaji  wa  visa  kwa  watu  wanaofanya ziara  katika  maeneo  matakatifu  kwa ajili  ya  ibada ya  hija  ndogo ya  Umrah,  hatua  ambayo  imesababishwa  na  hofu  ya  virusi  vya Corona  na  pia kuna wasi wasi kuhusu  ibada  ya  kila  mwaka  ya hija.
Makamu wa rais wa Marekani Mike Pence
Nchi  hiyo  ya  kifalme , ambayo  inakuwa  mwenyeji  wa  mamilioni ya  mahujaji  kila  mwaka  katika  miji  ya  Mecca  na  Medina , pia imesitisha  visa  kwa  watalii  kutoka  katika  nchi  ambazo zimeripotiwa  kuwa  na  maambukizi  wakati  hofu  ya  kutokea  janga la  virusi  hivyo  ikiongezeka.
Shirika  la  taifa  la  utalii  nchini Urusi  leo  limelitaka  shirika  la  taifa la  safari za  kitalii  kusitisha  safari  hizo  zote kwenda  Italia, Korea kusini  na  Iran  hadi  pale suala  hilo  la  virusi  vya  corona litakapodhibitiwa  katika  nchi  hizo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52552708' lang='swa' type='mono' source='https://www.dw.com/sw/sw/kenya-abiria-239-toka-china-watakiwa-kujiweka-karantini/a-52552708' term='Corona'>
Abiria hao waliagizwa kujiweka kwenye karantini kwa muda wa siku 14 kama njia ya kuuondoa uwezekano wa virusi vya Corona kusambaa iwapo wameambukizwa.
Ndege hiyo ya kampuni ya China South iliwasili kwenye uwanja wa kimataifa wa JKIA na nusura abiria wake wanyimwe idhini ya kuingia nchini humo kwasababu ya kuhofia virusi vya Corona kusambaa. Haya yanajiri wakati ambapo safari za kutokea na kuelekea China kwa ndege zilipigwa marufuku wiki kadhaa zilizopita. Hofu imetanda kuwa huenda yupo aliyeambukizwa homa hiyo hatari jambo linalozua wasiwasi.
Hata hivyo kwenye taarifa yake msemaji wa serikali alishikilia kuwa hakuna haja ya kuwa na hofu kwani tahadhari zote zinachukuliwa.Taarifa yake ilisisitiza kuwa hakuna anayeruhusiwa kupandandege na kutua JKIA kabla ya kupimwa na kukaguliwa inavyostahili. Muda mfupi uliopita, akiwa mbele ya bunge,Waziri wa mambo ya kigeni Raychelle Omamo amesisitiza kuwa Kenya imejihami.
Hata hivyo tukio hilo limewaacha wengi na maswali kwani msimamo wa serikali ya Kenya umekuwa kwamba raia wake walionasa mjini Wuhan ilikoanzia homa ya corona hawatarejeshwa nyumbani kwani wako salama waliko nchini China. Familia za watu 91 walioko Wuhan zimekuwa zikiirai serikali kuwasaidia jamaa zao warejeshwe bila mafanikio. Wakenya hao tayari wameshatumiwa hela ya matumizi ya kila siku na serikali kuu. Ifahamike kuwa China yenyewe imepiga marufuku safari zozote kutokea eneo uliko mji huo wa Wuhan.
Yote hayo yakiendelea, watu wawili waliopimwa mwishoni mwa juma lililopita huko Kisumu na Bomet hawakukutwa na virusi vya corona. Wawili hao walikuwa wamesafiri kutokea China hivi karibuni. Kufikia sasa watu 15 waliopimwa nchini Kenya hawajapatikana na maambukizi ya homa hiyo hatari ya Corona.
Kwa upande mwengine,kampuni ya ndege ya Kenya iliyositisha safari zake za Nairobi hadi China imeweka bayana kuwa inakabiliwa na hasara kubwa. Mwanzoni mwa wiki hii kampuni hiyo ilitangaza kuwa imepoteza pato la shilingi milioni 800 tangu marufuku hiyo kuendelea kutekelezwa. Alan Kilavuka ni afisa mkuu mtendaji wa kampuni ya ndege ya Kenya na anasisitiza kuwa wanachukua tahadhari zote.
Hata hivyo kampuni ya ndege Ethiopia bado inasafirisha abiria hadi Nairobi kutokea Guangzou kupita Addis Ababa. Kampuni ya ndege ya China Eastern ina safari 3 kwa wiki kutokea Guangzou kupitia Bangkok hadi Nairobi. Kampuni ya ndege ya Kenya bado inaendelea na safari zake za kutokea Nairobi hadi Bangkok. Shirika la Afya Ulimwenguni WHO limetahadharisha kuwa Kenya ni moja ya mataifa ambayo huenda yakaathiriwa na virusi vya Corona kwasababu ya uhusiano wake wa kibiashara na China.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52539994' lang='swa' type='mono' source='https://www.dw.com/sw/sw/mbio-za-kumtafuta-kiongozi-mpya-wa-cdu-zashika-kasi/a-52539994' term='Corona'>
Gazeti la Stuttgatter Nachrichten linasema huenda mgombea asiyepewa nafasi kubwa ya kurithi kiti cha AKK ndani ya CDU, Norbert Röttgen akaibuka mshindi mwisho wa siku. Hivi sasa kinyang'anyiro hicho kinaonekana kuwa zaidi kati ya kiongozi wa zamani wa CDU Friedrich Merz na waziri kiongozi wa Nordrhein Westphalia Armin Laschet.
Mhariri wa gzeti la Frankfurter Rundschau ameandika juu ya hukumu ya aliyewahi kuwa mtayarishaji mkubwa wa filamu nchini Marekani Harvey Weinstein. Gazeti hilo linaandika, kitendo cha jopo la majaji wa mahakama ya juu mjini New York kumkuta na hatia ya makosa ya ubakaji na udhalilishaji wa wanawake ni mafanikio makubwa. Si tu kwa wanawake ambao Weinstein aliwadhalilisha bali pia ni kwa wale waliopata moyo wa kupaza sauti zao kupitia kampeni ya #Metoo.
Kuhusu ulinzi zaidi katika Misikiti
Berliner Morgenpost limeangazia kuimarishwa kwa ulinzi  katika misikiti hapa Ujerumani. Gazeti hilo limeandika, baada ya shambulio la mjini Hanau jamii haina budi kuzoea kwamba sasa maafisa wa polisi wanasimama mbele ya misikiti mjini Berlin kwa sababu jamii ina tatizo la ubaguzi.
Mamlaka za usalama zinapaswa kuchukua hatua zenye matokeo yanayoonekana kwa kuanza kupambana na shughuli zinazofanywa na watu wanaofuuata itikadi za mrengo wa kulia. Hawana budi kuwafuatilia na kuwadaka watu wanaofanya mambo hayo  wakiwa nyuma ya kompyuta zao.
Ostthüringer Zeitung limeandika kuhusu virusi vya Corona likiangazia namna ya kujikinga na virusi hivyo limeanza kwa kuandika ni muhimu kwa watu kuwa na tabia za mtu anapopiga chafya ama kukohoa hana budi kuweka umbali kidogo na watu wa pembeni yake. Usikohoe ama kupigachafya moja kwa moja kwenye viganja vyako bali kwa kutumia kitambaa unachoweza kukitupa katika chombo cha taka chenye mfuniko. Na  kama unadhani kufanya hivi ni rahisi jiulize ni kwa nini virusi vinavyosababisha mafua kila mwaka vimekuwa havizuiliki.
Mwandishi: Angela Mdungu / inlandspresse
Mhariri: Sekione Kitojo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_52520934' lang='swa' type='mono' source='https://www.dw.com/sw/sw/italia-juhudi-za-kupambana-na-corona-zaendelea/a-52520934' term='Corona'>
Italia iliripoti siku ya jumatatu kuwa, vifo vinavyotokana na maambukizi ya virusi vya Corona  nchini humo imefikia watu saba na kuna zaidi ya visa 220 vya watu walioambukizwa. Maambukizi yameripotiwa zaidi katika maeneo ya Kaskazini mwa nchi hiyo pamoja na miji jirani ya Lombardy na Veneto.  Nazo taarifa  za wizara ya afya ya Uhispania zinasema watalii katika moja ya hoteli na wafanyakazi katika visiwa vya Kanari nchini humo wamezuiliwa na wanafanyiwa vipimo kujua  iwapo wamepata maambukizi ya virusi hivyo.
Hayo yanajiri wakati  Italia ikitarajiwa kuongoza mkutano utakaowahusisha mawaziri wa afya toka nchi jirani ili kujadili na kuwa na utaratibu wa kukabiliana na viruzi hivyo Kaskazini mwa nchi hiyo. Kwa mujibu wa wizara ya afya ya nchi hiyo, mawaziri watakaoshiriki kwenye mkutano huo  ni wa kutoka Austria, Ufaransa, Slovenia Uswisi, Ujerumani na Croatia.
Juhudi hizo za kukabiliana na maambukizi ya virusi hivyo zinaendelea huku Iran nayo ikiripoti kuwa watu 12 wamefariki kutokana na maambukizi ya Corona. Hata hivyo idadi hiyo inakinzana na mbunge wa jimbo la Qom yalipoanzia maambukizi nchini humo Amirabadi Farahani, aliyedai kupitia shirika moja la habari nchini humo kuwa watu waliofariki kutokana na virusi hivyo ni 50.
Baadhi ya raia wa Iran wakiwa wamevaa barakoa kujikinga na virusi vya Corona
Kwa upande wake China vilipoanzia virusi hivyo imeripoti  vifo vipya 71 ambapo 68 kati ya hivyo ni kutoka katika mji wa Wuhan vilipogunduliwa kwa mara ya kwanza virusi hivyo.  Katibu mkuu wa Umoja wa Mataifa Antonio Guterres akizungumzia mambukizi ya virusi hivyo ametoa wito kwa mataifa kufanya kila namna kabiliana na janga hilo.
Kando ya China, Iran na Italia, baadhi ya nchi zilizoripoti pia kuwa na maambukizi ya virusi pamoja na Japan ambako vyombo vya habari vimeripoti vifo vinne baada ya waathiriwa kupata maambukizi wakiwa katika meli ya kifahari ya  Diamond Princess iliyowekwa karantini kwa wiki mbili katika bandari nchini humo. Nchi nyingine zilizoripoti pia kuwa na maambukizi hivi karibuni, ni pamoja na Iraq, Japan, Kuwait, Afghanistan Oman na badhi ya mataifa ya Ulaya.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52509999' lang='swa' type='mono' source='https://www.dw.com/sw/sw/ugonjwa-wa-corona-waripotiwa-mashariki-ya-kati-italia-yabuni-mbinu-mpya/a-52509999' term='Corona'>
Viongozi wa serikali ya Iran wameahaidi kuwepo na uwazi kuhusu ugonjwa wa Corona nchini humo, huku wakikanusha vikali madai kwamba idadi ya vifo vilivyotokana na mripuko huo ni watu 50. Wakati huohuo Italia inajaribu kuzuwia ugonjwa huo kuenea nchi jirani baada ya vifo 5 kuthibitishwa kaskazini mwa nchi hiyo.  Italia inaaminika hivi sasa kuwa kitovu cha ugonjwa wa Corona barani Ulaya.
Naibu waziri wa afya nchini Iran, Iraj Harirtchi amekanusha taarifa kwamba watu 50 tayari wamekufa na ugonjwa wa Corona nchini humo. Ahmad Amirabadi Farahani, mbunge wa jimbo la Qom, ambako kulitangazwa visa vya kwanza vya ugonjwa huo nchini Iran, amesema kwamba idadi ya vifo ilifikia takriban watu 50 kwenye mji huo mtakatifu wa wa shia, ulioko umbali wa kilometa 150 kusini mwa mji mkuu Tehran.
Naibu waziri wa afya, alisema kwamba ni uongo mtupu. '' Nimemuomba ndugu yetu alietoa idadi hiyo ya vifo vya watu 50,atupe daftari ya majina yao. Na ikiwa idadi ya vifo inafikia nusu au robo ya idadi alioitowa basi nitajiuzulu,'' amesema naibu waziri huyo wa afya.
"Tunaahidi kuwa wawazi kuhusu kutangaza idadi ya visa vya Corona," alisema kwa upande wake  msemaji wa serikali, Ali Rabii. "Tutatangaza idadi zote za vifo nchini kote," aliendelea kusema.
Shirika la habari la Ilna, mjini Teheran lilielezea kwamba, haliwezi kuzuia taarifa yeyote inayohusiana na ugonjwa huo wa Corona,huku likimnukuu mbunge Farahani akisema kwamba ''serikali haiwambie ukweli raia wake''.
Viongozi walitangaza idadi mpya ya watu 4 waliofariki siku ya Jumatatu na kufikia watu 12 waliofariki nchini humo miongoni mwa watu 61 walioambukizwa na Corona kwa mujibu wa wizara ya afya ya Iran.
Polisi akivaa kifaa cha kujikinga kwenye carnivali ya mjini Venice, Italia
Idadi hiyo imeiweka Iran kuwa nchi ilioathirika zaidi kufikia sasa na ugonjwa wa Corona, baada ya China ambako watu zaidi ya 2,600 wamekufa.
Visa kadhaa zaidi kwenye nchi za mashariki ya kati
Nchi zingine mfano wa Kuwait, Bahrain, zimethibitisha visa vya kwanza vya Corona, vilivyoingizwa na wasafiri kutoka Iran.
Kwa upande wake Irak ilithibitisha pia kisa kimoja cha Corona kwenye ardhi yake, kutoka kwa mwanafunzi wa dini kutoka Iran ambae alithibitishwa kuwa na kirusi cha Corona mjini Najaf. Afghanistan na Oman pia zimetangaza visa vya kwanza vya ugonjwa huo.
Nchini Italia, viongozi wametangaza kuzidisha uchunguzi wa kiafya ili kuutokomeza ugonjwa wa Corona. Miji 12 tayari imewekwa kwenye karatini  kaskazini mwa nchi hiyo ilikuzuia kuenea kwa ugonjwa huo katika nchi jirani za Ulaya.
Idadai ya watu walioambukizwa na virusi vya Corona ilipanda kutoka watu sita hadi 219 mnamo kipindi cha siku nne pekee.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52467963' lang='swa' type='mono' source='https://www.dw.com/sw/sw/maoni-kufukuzwa-waandishi-wa-habari-ni-ishara-ya-serikali-ya-china-kutokuwa-na-amani/a-52467963' term='Corona'>
Mnamo Februari 19, China iliwaamuru waandishi wa habari watatu wa jarida la Marekani Wall Street Journal (WSJ) kuondoka nchini baada ya jarida hilo kuchapisha habari ambazo kichwa chake cha habari kilikuwa "China ndiye mgonjwa kabisa wa bara Asia," makala hiyo iliandikwa na mmoja wa waandishi wanaochangia kwenye ukurasa wa maoni kwenye gazeti hilo.
Katika makala hiyo ya maoni, mwandishi alikosoa usimamizi duni katika mapambano dhidi ya ugonjwa wa mafua yanayosababishwa na virusi vya Corona ambavyo vimetikisa ujasiri na imani ndani ya chama cha Kikomunisti cha China nchini humo na nje ya nchi hiyo.
Mwandishi aliendelea kueleza kwenye maoni yake kuhusu virusi hivyo au mlipuko mkubwa wa virusi hivyo hapo baadaye na jinsi unavyoweza kuathiri uchumi wa ulimwengu mzima.
Msemaji wa Wizara ya Mambo ya nje ya China aliunga mkono kufukuzwa kwa waandishi wa jarida la Wall Street kwa kutolea mfano maneno yaliyotumika kwenye kichwa cha maoni yaliyoandikwa.
Alisema kwamba kichwa cha habari cha makala hayo kilikuwa kimelemea katika misingi ya ubaguzi na kwa kuilezea China kuwa ndio mgonjwa wa bara Asia inaifanya nchi hiyo kukumbuka ilivyokandamizwa na kunyonywa na wakoloni wa nchi za Magharibi. Amesisitiza kwamba inapasa kuelewa kuwa serikali ya China na raia wengi wana hisia kali kuhusiana na kumbukumbu hii ya kihistoria.
Msemaji wa wizara ya mambo ya nje ya China Geng Shuang.
Mwandishi wa DW anasema kweli kichwa cha habari cha makala hiyo kinaweza kuzingatiwa kuwa kisichofaa kwa kuzingatia tatizo la afya lililopo sasa lakini hatua ya kufukuzwa kwa waandishi hatua hiyo si sawa kabisa.
Kwa kuongezea, serikali ya China ikiwa mtu ataamini maneno ya msemaji wa Wizara ya Mambo ya nje itauwa ni dhahiri kufukuzwa huko sio tu kwa ajili ya habari iliyochapishwa, lakini pia inahusu kuukosoa usimamizi wa serikali ya China katika kukabiliana na migogoro kwa jumla. Serikali ya China inaamini kwamba makala hiyo imedharau moja kwa moja juhudi zake.
Hali ya serikali ya China kuwa na wasiwasi inaweza kuwa ni kutokana na matokeo ya kukosolewa kwenye wavuti ya ndani ya nchi hiyo jinsi inavyokabiliana na virusi vya Corona, haswa baada ya kifo cha daktari Li Wenliang ambaye alikuwa ni mmoja kati ya madaktari  wa kwanza waliogundua virusi hivyo hatari.
Waziri wa mambo ya nje wa Marekani Mike Pompeo akijibu juu ya kufukuzwa kwa waandishi hao wa habari amesema: Nchi zilizokomaa na zinazowajibika ila shaka zinaelewa kuwa vyombo vya habari huru vinaripoti ukweli wa mambo na pia ni muhimu kwa wandishi kutoa maoni yao. Pompeo amesema hatua sahihi ni kuwasilisha hoja zinazopinga taarifa na sio kuwazuia wanahabari kutoa maoni au kuripoti.
Cha kushangaza ni kwamba wasomaji wa taarifa mbali mbali  nchini China hawawezi kutoa mawazo yao wenyewe juu ya kile wanachofikiria kuhusiana na maoni aliyoandika mwandishi wa jarida la WSJ na iwapo wanapaswa kukasirika kutokana na hoja hiyo kwa sababu jarida la hilo limezuiwa nchini China kwa muda mrefu sasa.
Chanzo:/ https://p.dw.com/p/3Y30v
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52398720' lang='swa' type='mono' source='https://www.dw.com/sw/sw/viongozi-wa-magharibi-wajadili-mgogoro-wa-sahel-bila-waafrika/a-52398720' term='Corona'>
Kwenye mkutano wa 56 wa usalama wa Munich nchini Ujerumani, mataifa makubwa ya dunia yaligeukia masuala ya ulinzi wa kimataifa - yakijikita juu ya kile kilichotajwa kama "westlessness" - ambayo ni dhana kwamba mataifa ya magharibi hayana uhakika kuhusu maadili yake na ulelewa wa mazingira yao ya kimkakati.
Maafisa pia walijadili athari za mripuko wa virusi vya Corona, Mashariki ya Kati na mzozo wa Libya. Katika Hoteli ya Bayerischer Hof iliyofurika, sura za kiafrika, wajumbe wa ngazi ya chini, walikuwa wanahesabika tu vidoleni. Hakuna hata kiongozi mmoja wa nchi kutoka bara hilo aliehudhuria, wakati ambapo kitisho kinaongezeka kuhusu ugaidi na mzozo ya kutumia silaha inayotishia kulisambaratisha bara hilo.
Rais wa Ujerumani Frank-Walter Steinmeier akifungua mkutano wa usalama wa Munich, Februari 14, 2020.
Ripoti ya shirika la hisani la Save the Children ilichapishwa katika wakati ambapo viongozi wa dunia walikuwa wanakusanyika mjini Munich, Ujerumani. Tangu 2005, inasema ripoti hiyo, watu wasiopungua 95,000 waliuawa au kukatwa vioungo. Malefu walitekwa nyara, na mamilioni kunyimwa fursa ya kupata elimu.
Watoto wa Kiafrika ndiyo waliathirika zaidi, kwa mujibu wa Save the Children. Milioni 170 barani Afrika na Mashariki ya Kati wanaishi kwenye maeneo ya migogoro. "Utagundua kuwa mizozo yenye vurugu zaidi haionekani," anasema Dan Smith, Mkurugenzi wa SIPRI katika mazungumzo na DW. SIPRI ni shirika la ushauri la kimataifa linaloendesha utafiti juu ya migogoro, zana za vita, udhibiti wa silaha na upunguzaji wa silaha za vita.
Smith anaeleza kusikitishwa kwake na ukweli kwamba jamii ya kimataifa haitoi nadhari juu ya mgogoro unaofukuta barani Afrika. "Wao (Waafrika) siyo sehemu ya fikira ya jamii ya usalama iliyokusanyika hapa," anaongezeka Smith. "Hilo halimaanishi kwamba wasiwasi wa jamii hii hauna mashiko, lakini haujajikita juu ya kanda ya Sahel; haujajikita juu ya eneo la Pembe ya Afrika."
Wataalamu wa usalama wanasema Mataifa ya Magharibi hayajali kwa sababu kanda ya Sahel na migogoro ya silaha katika kanda ya Afrika Magharibi na Pembe ya Afrika iko mbali vya kutosha kutoka Ulaya kuweza kuwasababishia wasiwasi. "Jambo linapotokea katika kanda ya Sahel, kama halisababishi uhamiaji kuelekea Ulaya - Bara la Ulaya halijali hasa kuhusu hilo," anasema Smith.
Ujerumani yatoa hoja kuhusu Sahel
Wakati viongozi wa Kiafrika hawapo kuleta suala hilo mezani, waziri wa ulinzi wa Ujerumani Annegret Kramp-Karrenbauer (AKK) alitoa wito wa kuongeza kuhudi za mapambano dhidi ya wapiganaji wa itikadi kali barani Afrika.
Waziri wa ulinzi wa Jamhuri ya Afrika ya Kati Marie-Noelle Kayora.
"Kanda ya Sahel ni muhimu kwa Ulaya, kwa mfano, linapokuja suala la uhamiaji au kitisho cha ugaidi," alisema, na kuongeza kwamba, "ndiyo maana no muhimu kwa Ujerumani kuendelea kujitolea katika eneo hilo, kijeshi pia."
Tamko la AKK lilimhamasisha waziri wa ulinzi wa Jamhuri ya Afrika ya Kati Marie-Noelle Koyara. "Natumia fursa hii kuishukuru serikali ya Ujerumani kwa kufanya uamuzi wa busara kama huo," Koyara aliiambia DW. Kwa sababu anasema, mbali na masuala ya kisiasa - ni muhimu kujali pia kuhusu utu.
Jamhuri ya Afrika ya Kati imekumbwa na vita vya wenyewe kwa wenyewe tangu 2012. Kundi la waasi ambao wengi wao walikuwa Waislamu la Seleka lilitwaa madaraka mjini Bangui mwaka 2013. Tangu wakati huo taifa hilo limeshuhudia mauji ya maelfu katika mapigano kati ya makundi ya Kikristo na Kiislamu.
"Ukiwatazama watoto milioni moja wanaoteseka, wanawake wanaokimbia kimbia kunusuru maisha yao, wanawake wanaobakwa na vijiji vizima vinavyoripuriwa, ubinadamu hauwezi kuvumilia hayo," Koyara aliunga mkono wito wa Ujerumani wa kuchukuliwa hatua katika maeneo ya Afrika yaliosambaratishwa na vita.
Benki ya Dunia yaongeza msaada  Mjadala kuhusu mabadiliko ya tabianchi ulioangulia mkutano wa usalama wa Munich, uliwakumbusha magwiji wa usalama na siasa mjini Munich kwamba vita vya Darfur - vilivyotokea miaka 17 iliyopita - vilisababishwa na athari za mabadiliko ya tabianchi na baadae kugharimu maisha ya watu 300.000.
Hoteli ya Bayerischer Hof, unakofanyika mkutano wa usalama wa Munich.
Mgogoro huo umechochea uharibifu wa mazingira nchini Sudan, na kuwalaazimu zaidi ya watu milioni kuishi kwenye kampi za wakimbizi. Hii leo, migogoro inayohusiana na mabadiliko ya tabianchi inasambaa haraka katika eneo la Sahel.
Watu milioni 4.2 wamepoteza makaazi yao kufikia Machi 2019. Idadi hii ni milioni moja zaidi ya idadi iliyorekodiwa mwaka 2018. Vurugu ziliongezeka mwaka 2019 -- hasa nchini Mali, Burkina Faso, Niger, na maeneo yanayozungunza Ziwa Chad.
Katika kuitikia mgogoro huo, Benki ya Dunia inamtuma mkurugenzi wake wa operesheni, Axel van Trotsenburg, kwenda katika kanda hiyo. "Tunapanga, katika miaka mitatu ijayo, kutoa kiasi cha dola bilioni 53 kwa kanda ya Afrika," alisema kuelekea safari yake nchini Burkina Faso, Mali, Chad na Mauritania. " Nadhari makhsusi itatolewa kwa mataifa yalio katika hali tete kwenye kanda ya Sahel, eleo la pembe ya Afrika na Ziwa Chad," Van Trotsenburg aliimabia DW.
Benki ya Dunia inasema imetilia mkazo kuhusu utawala bora na udhibiti mkali kuhusu matumizi ya "pesa zetu." Mataifa ya Sahel yanazongwa na masuala ya usimamizi mbaya na rushwa miongoni mwa matatizo mengine. "Hii inamaana, ikiwa kuna rushwa na tukagundua, tutawashughulikia wale wanaotumia vibaya pesa zetu."
Chanzo: DW
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52386557' lang='swa' type='mono' source='https://www.dw.com/sw/sw/kisa-cha-kwanza-cha-corona-afrika-chathibitishwa-misri/a-52386557' term='Corona'>
Taarifa iliyotolewa na wizara hiyo imesema mgonjwa aliyebainika siyo raia wa Misri lakini pia haikufafanua uraia wa mtu huyo.
Maafisa wa Misri walifanikiwa kuthibutisha kisa hicho kupitia mpango ulioanzishwa na serikali wa kuwafuatilia abiria waliowasili kutoka nchini ambazo virusi vya Corona tayari vimesambaa.
Msemaji wa wizara ya afya ya Misri, Khaled Megahed, amesema serikali imechukua hatua za tahadhari na inafuatilia kwa karibu afya ya mgonjwa huyo ambayo imeripotiwa kuwa imara.
Mamlaka za Misri pia zimeliarifu shirika la afya duniani WHO kuhusiana na kisa hicho na tangu wakati huo mgonjwa huyo amewekwa karantini katika hospitali maalum ya umma.
Raia walirejeshwa kutoka China wamewekwa Karantini
Mapema mwezi huu Misri ilifuta safari zote za ndege za shirika la ndege ya taifa kwenda China. Na hatua hiyo itaendelea hadi mwishoni mwa mwezi huu.
Raia 301 na moja wa Misri waliondolewa kutoka mji wa Wuhan, kitovu cha mripuko huo wa virusi nchini China na tangu walipowasili wamewekwa karantini ya siku 14.
Mahusiano ya karibu na China na mifumo dhaifu ya afya ni masuala yanayozua wasiwasi kuhusu uwezo wa nchi za Afrika wa kukabilina na mripuko wa virusi vya Corona vinavyyowauwa maelfu ya watu nchini China.
China bado inapambana na Corona
Hayo yanajiri wakati China imetangaza kuwa maambukizi ya virusi vya Corona yamefikia visa 66,492 huku idadi ya waliokufa imepanda hadi watu 1,523 na wagonjwa wengine 11,053 wako kwenye hali mahututi.
Hata hivyo takwimu zilizotolewa zimeonesha kupungua kwa idadi ya maambukizi mapya ikilinganishwa na zile zilizotolewa siku moja iliyopita.
Lakini kulingana na takwimu hizo idadi ya vifo bado inapanda na katika kipindi cha saa 24 zilizopita vifo vipya 143 vilirikodiwa.
Kwa mara ya kwanza siku ya Ijumaa, China ilitangaza takwimu za maambukizi ya virusi vya Corona kwa wafanyakazi wa afya na kuthibitisha zaidi ya watumishi 1,700 wa hospitali wameambukizwa virusi hivyo.
Virusi vya Coorna vilivyozuka kwenye mji wa Wuhan Disemba iliyopita tayari vimesambaa kwenye mataifa kadhaa ulimwenguni na kusababsiha kitisho kikubwa cha afya duniani.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52357072' lang='swa' type='mono' source='https://www.dw.com/sw/sw/who-visa-vya-ebola-nchini-drc-vyaendelea-kupungua/a-52357072' term='Corona'>
Shirika la afya ulimwenguni, WHO, linatarajiwa kutangaza endapo ugonjwa wa Ebola nchini Jamhuri ya Kidemokrasia ya Kongo bado ni janga la umma kiafya ama la, licha ya tayari mkuu wa shirika hilo kusema kwamba ni lazima kuweko na tahadhari kwa sababu bado uwezekano wa maambukizi upo. Kuanzia wiki iliyopita hadi sasa, ni watu watatu tu walioripotiwa kuambukizwa.
Kamati ya dharura ya wataalamu wa shirika la afya ulimwenguni imekutana Jumatano mjini Geneva. Kwenye mkutano wa Jumanne, kiongozi wa shirika la WHO, Tedros Adhom Ghebreyesus, alisema kwamba hali ya ugonjwa wa Ebola nchini Kongo imetia moyo lakini ni lazima kueko na tahadhari:
''Ingawa ulimwengu umeyapa kipaumbele ugonjwa wa virusi vya Corona, hatutakiwi kuisahau Ebola. Tumetiwa moyo zaidi na hali iliyoko hivi sasa. Tuna visa viattu pekee vya watu waliombukizwa Ebola toka wiki iliyopita na mnamo kipindi cha siku tatu hizi hakuna kisa hata kimoja'', amesema Tedros.
Dokta Tedros ameongeza kwamba hali hiyo haimanishi kwamba ugonjwa wa Ebola umemalizika. Kisa chochote kipya kinaweza kuusambaza tena ugonjwa huo. Mkuu huyo anatarajiwa kuwasili mjini Kinshasa siku ya Alhamis, ambako atakutana na Rais Felix Tshisekedi ili kuzungumzia uwezekano wa kuboreshwa mfumo wa kiafya nchini Kongo.
Muuguzi akimpatia chanjo ya Ebola mtoto
Ebola ilianzia wapi?
Ugonjwa wa Ebola uliozuka Agosti  2018 kwenye kijiji cha Mangina, mtaani Beni, Kivu ya Kaskazini, umeathiri pia maeneo kadhaa ya jimbo jirani la Ituri. Watu wapatao 2,300 wamekufa kutokana na Ebola.
Hatua ya kutangaza ikiwa ugonjwa huo ni dharura ya kiafya kwa umma ama la inatokana na bodi ya wataalamu wa kimataifa  wa shirika la WHO. Wataalamu hao hukutana kila baada ya miezi mitatu mara unapotangazwa ugonjwa.
Mwathirika wa ugonjwa wa Ebola akizikwa eneo la Beni
Julai mwaka uliopita, kamati hiyo ilitangaza Ebola kuwa dharura ya kiafya ya kimataifa kufuatia kugunduliwa kwa kisa kimoja cha mtu alieambukizwa na Ebola mjini Goma, mji mkuu wa jimbo la Kivu ya Kaskazini.
Vita dhidi ya Ebola huko mashariki mwa Kongo, vina changamoto za kipekee kutokana na na mashambulizi ya makundi ya wapiganaji. Licha ya matumizi ya aina mbili ya chanjo, ugonjwa wa Ebola unaendelea kwa zaidi ya miezi kumi na minane sasa kutokana na kile shirika la WHO kinaelezea kwamba ni baadhi ya raia kutoamini kuweko na ugonjwa huo, huku wengine wakikataa kupewa chanjo na vile vile kutotekeleza hatua za kimsingi za usafi.
Hii ni mara ya kumi sasa ugonjwa wa Ebola kuzuka nchini Kongo, lakini huu unaondelea ndio uliosababisha maafa makubwa zaidi.
AFPE/ AFPF
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52335236' lang='swa' type='mono' source='https://www.dw.com/sw/sw/who-kukutana-kukijadili-kirusi-cha-corona/a-52335236' term='Corona'>
Watu zaidi ya 1000 tayari wamekufa kutokana na ugonjwa wa Conora hali hiyo imelipa wasiwasi mkubwa shirika la afya ulimwenguni WHO ambalo lituma kikosi cha wataalamu wake nchini China.
Ongezeko la maambukizi ya ugonjwa wa CoronaVirus nje ya China limekuwa ni changamoto kubwa kuhusu kuenea kwa ugonjwa huo duniani.
Viongozi wa China wametangaza vifo vya watu 108 mnamo kipindi cha masaa 24 na kufikia hii leo waliofariki ni jumla ya watu 1,016 huko China bara , Hong Kong na Macao.
Lakini taarifa ya viongozi wa China inaelezea kwamba idadi ya visa vya walioambukizwa na ugonjwa huo imepungua toka wiki iliopita.
Jumatatu watu 2,478 walielezewa kuambukizwa ukilinganisha na siku iliopita ambapo walikuwa zaidi ya 2,500 huku idadi jumla ya walioambukizwa ikifikia 42,000.
Rais wa China Xi Jinping alitoa mwito mnamo Jumatatu wa kuchukuliwa ''hatua kubwa' kwa ajili ya kupambana maambukizi zaidi ya ugonjwa huo.
Visa kadhaa vya ugonjwa wa virusi vya Corona vinaripotiwa pia kwenye nchi zingine zikiwemo Ufilipino na Ufaransa.
Ni muhimu kuvidhibiti virusi vya Corona ndani na nje ya China
Mkuu wa shirika la afya ulimwenguni WHO Tedros Adhanom Ghebreyesus
Kiongozi wa  shirika la afya ulimwenguni, Tedros Adhanom Ghebreyesus amelezea kwamba umuhimu hivi sasa ni kutokuweko na visa zaidi ndani na nje ya china.
'' Kuweko kwa idadi hiyo japo kuwa ndogo ya watu waliona virusi vya Corona inaweza kuwa kibiriti kitakachosababisha moto mkubwa.Lengo letu kubwa ni kuhakikisha kwamba ugonjwa huo umebaki katika maeneo yaliodhibitiwa hivi sasa''.
Tedros amesema kwamba hadi sasa visa vya watu walioambukizwa ugonjwa huo vilikuwa ni wale waliotokea kwenye jimbo la Wuhan, ulikoanzia ugonjwa huo.
Nje ya China bara ,watu wawili wamefariki kutokana na ugonjwa huo, mmoja Ufilipino na mwengine Hong Kong. Na visa vingine 400 kuripotiwa katika nchi zaidi ya thelathini.
Uingereza ilitangaza jumatatu kwamba ugonjwa huo ni tishio kubwa kwa afya ya umma nchini humo.
Huku ikiwaweka waliombukizwa virusi hivyo kwenye karantini. Mawaziri wa afya wa nchi za umoja wa ulaya watakuta kwenye kikakao cha dharura alhamisi mjini Brussels ilikutathmini na kuchukuwa hatua za pamoja katika kupambana na ujongwa huo.
Chanzo: AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52322044' lang='swa' type='mono' source='https://www.dw.com/sw/sw/china-yaripoti-kuongezeka-kwa-idadi-ya-maambukizi-ya-virusi-vya-corona/a-52322044' term='Corona'>
Idadi ya waliofariki kutokana na virusi vya corona nchini China bara imefikia watu 908, baada ya vifo vipya 97 kuripotiwa katika muda wa saa 24 hapo jana usiku. Wakati huo huo nchi hiyo imesajirli visa vipya 3,062 vya ugonjwa huo.
Hiyo ni nyongeza ya asilimia 15 kutoka siku ya Jumamosi ambayo imegeuza mwelekeo ambapo kila siku maambukizi mapya yamekuwa yakipungua. Hapo jana, msemaji wa serikali alisema kuwa idadi ya visa vya maambukizi iliyopungua ilionyesha kuwa mikakati ya kuzuia kuenea kwa virusi hivyo imefanikiwa.
Nahodha wa meli ya anasa iliyowekwa chini ya karantini mjini Yokohama karibu na mji mkuu wa Japan, Tokyo, amesema kuwa visa 66 vipya vya maambukizi ya homa ya corona viligunduliwa katika meli hiyo. Hili ni ongezeko katika visa 70 vilivyokuwa vimeripotiwa awali.Waziri wa afya wa Japan Katsunobu Kato, amesema kuwa serikali ya Japan inafikiria kuwafanyia uchunguzi abiria wote 3,771 na wafanyikazi wa meli hiyo ya Diamond Princess ambapo watu hao watalazimika kusalia katika meli hiyo hadi majibu ya uchunguzi huo yatakapotolewa.
Abiria wa meli ya anasa ya World Dream waondoka katika meli hiyo baada ya kuwekwa chini ya karantini.
Maafisa wa afya wanajitahidi kupeleka dawa zinazohitajiwa na abiria zaidi ya 600. Kato amesema kuwa wanajitahidi kadri ya uwezo wao kuhakikisha kuwa kila mmoja anasalia kuwa na afya njema. Zaidi ya visa 360 vimethibitishwa nje ya China bara ikiwa ni pamoja na vifo viwili katika jimbo la Hong Kong ambalo pia limethibitisha visa 36, pamoja na Ufilipino.
Wakati huo huo, serikali ya Uingereza hii leo imeonya kuwa mripuko huo wa virusi vya Corona ni hatari kwa umma na kutangaza mikakati mipya ya kuwalinda raia wake. Taarifa kutoka kwa wizara ya afya imesema kuwa kuenea kwa virusi hivyo kunahusisha tishio kubwa kwa afya ya umma.
Idadi ya watu waliofariki kutokana na virusi hivyo vipya vya Corona, imepita ile ya watu 774 wanaoaminika kufariki katika janga la mwaka 2002-03 la matatizo ya kupumua ambalo lilitokana na mripuko mwingine wa virusi vya SARS nchini China. Idadi ya walioambukizwa pia ni kubwa kufikia visa 40,171 katika eneo la China bara ikilinganishwa na idadi ya visa 8,098 ya maambukizi ya virusi vya SARS.
China imejenga hospitali mbili mpya na kuwapeleka madaktari wa ziada, wauguzi na wahudumu wengine wa afya mjini Wuhan, mji ulio na idadi ya watu milioni 11 katika eneo la Kati kati mwa China ambalo ni kitovu cha mripuko wa virusi hivyo vya Corona.Njia nyingi za kuingia mjini humo zimefungwa tangu Januari 23 huku hatua hiyo ikiendelezwa katika miji mingine iliyo na jumla ya watu zaidi ya milioni 60.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52308793' lang='swa' type='mono' source='https://www.dw.com/sw/sw/corona-idadi-ya-vifo-yapindukia-watu-800-nchini-china/a-52308793' term='Corona'>
Idadi hiyo ya watu waliokufa kutokana na maambukizi ya virusi vya corona sasa imepindukia idadi ya waliokufa kutokana na ugonjwa wa homa ya SARS mnamo mwaka 2002 na 2003 nchini China. Jumla ya watu 800 walikufa duniani kote. Shirika la afya duniani WHO limesema hadi sasa kuna jumla ya maambukizi 34,800 duniani kote. China bara ndio iliyoathirika zaidi mpaka sasa imethibitishwa kwamba watu 27,000 wameambukizwa.
Ubalozi wa Marekani ulitoa taarifa Jumamosi kuhusu raia wake mwenye umri wa miaka 60 aliyefariki baada ya kuambukizwa virusi vya corona. Waliokufa wengi wanatoka katika mkoa wa kati wa Hubei, ambako virusi vya corona viligunduliwa kwa mara ya kwanza.
Wuhan: Wagonjwa wakiwasili kwenye hospitali mpya ya Leishenshan
Raia watano wa Uingereza akiwemo mtoto wamegundulika kuwa na virusi hivyo nchini Ufaransa. Waziri wa Afya wa Ufaransa Agnes Buzyn amesema raia hayo waliambukizwa na raia mwingine wa Uingereza ambae katika siku za hivi karibuni alikuwa nchini Singapore.
Hospitali ya dharura ya pili imekamilika na imefunguliwa katika jiji la Wuhan, linalokabiliana na mlipuko wa virusi vya  corona. Hospitali hiyo kwa jina Leishenshan ina wodi za kulaza wagonjwa 32 na jumla ya vitanda 1,500 pamoja na chumba kimoja cha upasuaji. Kikosi cha kwanza cha madaktari kilifika siku ya Jumamosi asubuhi.
Jiji la Wuhan linabadilika kwa haraka wakati ambapo majengo kadhaa yanageuzwa kuwa hospitali ili kukabiliana na idadi kubwa ya watu walioambukizwa virusi vya corona. Hospitali nyingine iliyojengwa kwa muda mfupi yenye vitanda 1,000 ilifunguliwa siku ya Jumatatu. Ujenzi wake ulichukua siku 10. Kufikia Jumamosi, mkoa wa kati wa Hubei pekee uliorodhesha idadi ya watu 27,100 waliokuwa wameambukizwa virusi vya corona, watu 780 wameaga dunia kwenye mkoa huo.
Chanzo:/AFP/https://p.dw.com/p/3XSJr
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52301288' lang='swa' type='mono' source='https://www.dw.com/sw/sw/idadi-ya-waliokufa-kwa-corona-yafikia-722-china/a-52301288' term='Corona'>
Idadi ya vifo vinavyotokana na maambukizi ya mripuko wa virusi vya corona imeongezeka na kufikia watu 722, ikipindukia rekodi ya vifo vilivyotokana na mripuko mwingine wa virusi vinavyofanana na hivyo vya SARS ambavyo viliikumba China Bara na Hong Kong miongo miwili iliyopita.
Kwa mujibu wa kamisheni ya afya ya taifa idadi nyingine ya watu 86 imepoteza maisha ambapo watano miongoni mwa hao wanatokea katika jimbo la Hubei, ambalo mripuko huko ulizuka Desemba. Kwa rekodi za kila siku kamisheni hiyo pia imesema visa 3,399 vimeripotiwa. Kwa hivi sasa zaidi ya watu 34,546 wameambukizwa virusi vyacoronakwa nchi nzima. Katika kipindi cha mwaka 2002 na 2003, ugonjwa wenye kufanana na huu unaosababaishwa na corona uliopewa jina la SARS ulisababisha vifo vya watu 650.
Meli ya starehe ya Princess Diamond ya Yokohama Japan
Meli ya starehe imeendelea kuwa kitisho
Meli ya starehe ya Japan Princess Diamond imekuwa ikiangaziwa zaidi katika kipindi hiki ambapo pia imeripotiwa visa vitatu vipya na kufanya jumla ya abiria wake 64 kuwekwa katika uangalizi maalumu kwa siku 14. Meli hiyo ilikuwa na jumla ya abiria 3,700. Ijumaa Rais Xi Jinping wa China alizungumza na Rais Donald Trump na kuitaka Marekani kushiriki haraka katika kukabiliana na mripuko wa virusi vya corona, na hasa kutokana na malalamiko ya baadhi ya nchi kuwazuia wasafiri kutoka China.
Waziri Mkuu wa Japan Shinzo Abe amesema abiria wa kigeni katika meli nyingine ya starehe iitwayo Holland America's Westerdam,hawatoruhisiwa kuingia Japan. Anasema watu wenye virusi wanahisiwa kuwa katika meli hiyo. Meli hiyo yenye jumla ya watu 2,000 ipo karibu na mji wa Okinawa na inatafuta namna ya kuweka nanga katika bandari nyingine.
Hata hivyo Marekani imetanagaza kutumia dola milioni 100 kuisaidia China na Mataifa mengine kukabiliana na mripuko huo. Tani 18 ya vifaa vimetolewa pia ikiwa msaada kutoka kwa watu wa Marekani. Miongoni mwa hivyo vimo vya kujikinga na maambukizi na vinginevyo. Mamia ya Wamerekani wameondolewa katika maeneo hatarishi.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52290420' lang='swa' type='mono' source='https://www.dw.com/sw/sw/vifo-kutokana-na-virusi-vya-corona-vyapindukia-630/a-52290420' term='Corona'>
Uchunguzi kuhusu virusi vya corona umebainisha kuwa watu wengine 41 waliomo kwenye meli ya utalii kwa jina Diamond Princess, pia wameambukizwa virusi hivyo, na hivyo kufanya idadi jumla ya walioambukizwa ndani ya meli hiyo kufikia 61. Meli hiyo ambayo imewabeba takriban watu 3,700, imewekwa kwenye karantini kwa muda wa wiki mbili sasa tangu ilipowasili katika bandari ya Yokohama, kusini mwa Tokyo, baada ya abiria mmoja aliyeshuka kwenye meli hiyo kugunduliwa kuwa na virusi hivyo.
Kwa mujibu wa wataalamu wa afya, watu 61 waliothibitishwa kuambukizwa ni miongoni mwa watu 272, ambao walipimwa kwa sababu walionyesha dalili za virusi hivyo au walikuwa karibu na abiria wa kwanza aliyeambukizwa.
Waziri wa Afya wa Japan Katsunobu Kato amewaambia waandishi wa habari kuwa watu 21 miongoni mwa 41 waliothibitishwa kuambukizwa ni raia wa Japan. Kato ameongeza kuwa uchunguzi zaidi utafanywa endapo abiria zaidi ndani ya meli hiyo wataonyesha dalili za kuugua.
Maafisa wa afya nchini Japan wameanza kuwaondoa wagonjwa kwenye meli hiyo kuwapeleka katika vituo vya afya.
​​​​Baadhi ya magari ya abiria yameonekana yakiwahamisha wagonjwa walioambukizwa kwenye meli ya utalii, na kuwapeleka katika vituo vya afya
Idadi ya vifo nchini China kutokana na mlipuko wa virusi hivyo kwa sasa imepindukia watu 630, akiwemo daktari Li Wenliang aliyetoa tahadhari ya mwanzo kuhusu kitisho cha virusi hivyo. Hadi sasa, upande wa China bara pekee zaidi ya watu 31,120 wameambukizwa.
Virusi hivyo vimesambaa pia katika zaidi ya mataifa 20 ambako visa 260 vimethibitishwa.
Wanasayansi Hong Kong wavumbua kifaa cha kupima virusi vya corona
Hayo yakijiri, wanasayansi katika chuo kikuu cha Hong Kong wa sayansi na teknolojia wamesema wamevumbua kifaa cha kupima na kugundua kwa haraka virusi hivyo kwa wanadamu.
Wakitangaza hatua hiyo, wanasayansi hao wamesema duniani kote, changamoto kubwa imekuwa kubaini kwa haraka uwepo wa virusi hivyo mwilini.
Timu hiyo imesema kifaa walichokivumbua kinaweza kubaini virusi hivyo kwa muda wa dakika 40 pekee, tofauti na mfumo unaotumiwa sasa unaotumia kati ya saa moja na nusu hadi saa tatu.
Afisa wa afya akipima viwango vya joto vya abiria aliyewasili katika uwanja wa ndege wa Hong Kong
Wanasayansi kote duniani wanafanya juhudi kutafuta namna ya kutibu virusi hivyo vipya, ambavyo kwa sasa vinatishia kuwa janga la afya duniani.
Japan kuwazuia abiria wa meli kuingia
Waziri Mkuu wa Japan Shinzo Abe ametangaza kuwa kuanzia Ijumaa, nchi yake haitawaruhusu abiria kutoka kwenye meli nyingine za utalii kuingia nchini humo, kama hatua ya kuepusha maambukizi zaidi nchini  Japan.
Idara ya usafiri wa angani nchini Italia pia imesema kuwa safari za kutoka na kwenda China zitaendelea kufungwa kutokana na virusi vya Corona
Nayo serikali ya Ujerumani inataka kuwahamisha raia wake wengine walioko Wuhan China. Hayo ni kulingana na gazeti la Der Spiegel.
Mwishoni mwa wiki iliyopita, Ujerumani iliwahamisha raia 100 pamoja na familia zao kutoka Wuhan.
Vyanzo: RTRE, APE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52276820' lang='swa' type='mono' source='https://www.dw.com/sw/sw/hofu-ya-kuenea-kwa-virusi-vya-corona-yatanda/a-52276820' term='Corona'>
Zaidi ya watu 28,000 kwa sasa wameambukizwa nchini China wakati serikali ikijizatiti kuvidhibiti virusi hivyo licha ya kuwalazimisha mamilioni ya watu kubakia majumbani mwao katika miji mingi nchini humo.
Nchi kadhaa mpaka sasa zimethibitisha visa vya virusi hivyo, vilivyotokea katika soko la wanyamapori mjini Wuhan mwishoni mwa mwaka uliyopita.
Wakati huo huo maelfu ya watu waliokuwa katika meli za kuvinjari mjini Hong Kong na Japan wamewekwa katika karantini, ili kujua kama moja kati yao ameambukizwa au la.
Tayari watu 20 katika meli ya Diamond Princess wamegundulika kuambukizwa, huku wengine 3,700 na wafanyakazi kutoka zaidi ya mataifa 50 wamefungiwa au kuwekwa karantini katika meli ya kuvinjari iliyoko katika bandari ya Yokohama kuanzia siku ya Jumatatu usiku.
Mjini Hong Kong watu, 3,600 walifungiwa katika meli ya World Dream na kufanyiwa vipimo vya kiafya, baada ya watu watatu kupatikana na virusi vya Corona. Hong Kong imekuwa na wasiwasi maana virusi vya Corona vimeleta kumbukumbu ya virusi vingine vya SARS vinavyosababisha matatizo ya kupumua vilivyopelekea maafa ya watu 300 mjini humo na vifo vingine 349 China bara kati ya mwaka 2002 na 2003.
Awali shirika la afya ulimwenguni lilitangaza virusi vya Corona kama dharura ya afya duniani, hatua iliyosababisha serikali kadhaa kuonya kuhusu kuitembelea China na kupiga marufuku watu kuingia nchini mwao kutoka China huku mashirika kadhaa ya ndege pia yakifuta safari zake nchini China.
Taiwan, ambayo imekuwa na visa 13 vya Corona imepiga marufuku kabisa meli za kuvinjari kutia nanga katika bandari zake.
Vyanzo: afp/Reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52269836' lang='swa' type='mono' source='https://www.dw.com/sw/sw/kinga-ya-corona-bado-safari-ndefu/a-52269836' term='Corona'>
Ripoti iliyorushwa na kituo cha televisheni cha China imesema watafiti katika chuo kikuu cha Zhejiang wamegundua dawa yenye ufanisi mkubwa wa kutibu virusi hivyo vya Corona huku kituo cha televisheni cha Sky News cha Uingereza kikisema watafiti wamepiga hatua kubwa katika kutengeneza chanjo.
Msemaji wa WHO Tarik Jasaveric alipoulizwa kuhusu ripoti hizo alisema hakuna dawa yoyote inayojulikana kutibu kwa ufanisi virusi vya Corona. Mchakato wa kutengeneza na kufanya majaribio ya dawa ama chanjo dhidi ya aina yoyote mpya ya bakteria ama virusi huchukua muda mrefu na mara zote hukabiliwa na vizingiti.
Ingawa utengezaji wa chanjo ya virusi vya Corona unafanywa kwa kasi kubwa hasa kutokana na ukuaji wa tekenolojia, lakini watafiti wanatarajia kuanza majaribio ya awali ya chanjo hiyo kwa binaadamu ifikapo Juni mwaka huu.
Virusi vya Corna vimeendelea kusambaa na hali imezidi kuwa mbaya jijini Wuhan
Madaktari wanaoangazia namna ya kuwatibu waathirika wa Corona huenda wakajaribu dawa za kujikinga na virusi zilizopewa leseni ya kutumika dhidi ya maambukizi mengine ya virusi ili kuona kama zinaweza kusaidia lakini katika wakati ambapo dawa muhimu za kujikinga na virusi ikiendelea kutengenezwa.
Hali katika mji wa Wuhan ambako ni kitovu cha virusi hivyo bado ni mbaya hii ikiwa ni kulingana na maafisa wa jiji hilo. Watu wameendelea kutengwa kwenye vyumba vya hoteli, shule na hospitali binafsi.
Mkuu wa benki kuu ya Ulaya, Christine Lagarde amesema kusambaa kwa virusi vya Corona nchini China na kwingineko duniani kunaibua sintofahamu mpya kwa uchumi wa Ulaya.
Lagarde amesema kwenye hotuba yake mjini Paris na kuongeza kuwa wakati kitisho cha vita vya kibiashara kati ya Marekani na China kikionekana kupungua, virusi vya Corona
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3XERn
vinaibua safu mpya ya sintofahamu.
Matamshi ya Lagarde yanafuatia taarifa ya mwenyekiti wa benki kuu ya Marekani Jerome Powell wiki iliyopita kwamba benki hiyo ilikuwa inafuatilia kwa karibu mripuko wa virusi hivyo ambao umekwishasababisha vifo vya takribani watu 500 huku zaidi ya 24,000 wakiwa wameambukizwa katika eneo la China Bara kusambaa kwenye mataifa zaidi ya 20. Kiasi raia wa Marekani 350 wamekwishaondolewa Wuhan.
Huko Indonesia maelfu ya watalii wamekwama mjini Bali baada ya serikali kuahirisha safari za ndege kutoka na kwenda China Bara, kufuatia wasiwasi wa virusi hivyo. Takribani watalii 5,000 hivi sasa wapo mapumzikoni kwenye kisiwa hicho. Kaimu gavana wa Bali Tjokorda Oka Artha Ardhana Sukawati amesema wanaweza kuwaongezea muda wa vibali vya kuwepo nchini humo baadhi ya watalii.
DW imefanya mahojiano na mwanafunzi raia wa Nigeria aliyeko Wuhan kwa miaka minne sasa. Mwanafunzi huyo aliyejitambulisha kwa jina moja la Halima amesema tangu kutokea kwa mripuko huo maisha yamekuwa magumu sana. Amesema wamefungiwa ndani kwa zaidi ya siku nane na kila mmoja anaogopa kutoka nje.
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3XERn
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52263588' lang='swa' type='mono' source='https://www.dw.com/sw/sw/wuhan-waafrika-wahofia-virusi-vya-corona-watamani-kurudi-nyumbani/a-52263588' term='Corona'>
Wanafunzi waafrika wapatao 5000 wako nchini China wakiwa na matumaini ya kurudishwa nyumbani ili kuepuka hatari ya virusi vya Corona. Hata hivyo zoezi hilo huenda likashindikana kwa waafrika wengi. Mpaka sasa ni Morocco tu iliyoweza kuwaondoa watu wake kutoka Wuhan mahala palipolipuka maambukizi ya virusi vya Corona.
Rais wa Senegal Macky Sall alitangaza hapo jana mjini Dakar kwamba Senegal haitawarudisha wanafunzi wake nyumbani. Sawa na nchi nyingine za Afrika Senegal pia haina uwezo wa kuwarudisha wanafunzi wake kwa sababu haina miundombinu stahili, haina wahudumu wenye uzoefu na wala haina vifaa vya karantine. Rais wa Senegal amesema nchi yake itatoa msaada wa fedha kwa wanafunzi wake walioko Wuhan lakini siyo jambo rahisi kuwarudisha nyumbani.
Hali ni ngumu kwa wanafunzi wa waafrika katika jimbo la Wuhan kwa sababu shughuli  takriban zote zimefungwa ikiwa pamoja na mabenki. Mwanafunzi mmoja kutoka Guinea amesema ni vigumu kupata fedha kutokana na mabenki kufungwaAmeeleza kuwa akiba ndogo ya chakula waliyonayo inakaribia kumalizika lakini ubalozi wa Guinea umewataka wanafunzi wa nchi hiyo wavute subira.
Mwanafunzi kutoka Ethiopia pia amelalamika juu ya hali inayowakabili. Ameiambia DW  kwamba hawaruhusiwi kutoka nje, amesema kwa sasa hawana matatizo ya afya, lakini anauliza ni kwa muda gani wataweza kuvumilia hali ya kufungiwa ndani?
Rais wa Senegal Macky Sall
Barani Afrika kwenyewe hakuna watu walioambukizwa virusi vya Corona.Taarifa za hapo awali juu ya maambukizi hayo nchini Ivory Coast, Kenya na Ethiopia hazikuthibishwa na shirika la afya duniani WHO.
Hata hivyo shirika la habari la utangazaji la Uingereza BBC limeripoti kwamba mwanafunzi  mmoja kutoka Cameroon ameambukizwa katika jimbo la Wuhan. Wakati huo huo mashirika ya ndege ya nchi kadhaa za Afrika yamesimamisha safari za kwenda China. Shirika pekee la ndege linaloendelea kufanya safari za kwenda China ni la Ethiopia.
Mkurugenzi wa shirika la afya duniani Tedros Adhanom Ghebreyesus amefananisha mlipuko wa virusi vya corona na mlipuko wa homa ya Ebola katika Jamhuri ya kidemkrasia ya Kongo amesema milipuko hiyo imeonyesha jinsi ilivyo muhimu kujitayarisha badala ya kueneza taharuki.
Mkurugenzi huyo ameeleza kwamba kutokana na juhudi za kimataifa maambukizi ya virusi vya Ebola yaliweza kupungua na kwamba kutengenezwa kwa chanjo ni ushindi mkubwa.
Bwana Gebreyesus amesema licha ya nchi nyingi za Afrika kuweza kujifunza kutokana na mlipuko wa Ebola na kuweza kuweka  mifumo ya tahadhari, mifumo ya afya ya nchi hizo nyingi bado ni dhaifu.
Chanzo:/Herrmann, Clarissa (HA Afrika)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52240657' lang='swa' type='mono' source='https://www.dw.com/sw/sw/mbio-za-sakafuni-kutaka-kumvua-madaraka-rais-wa-marekani/a-52240657' term='Corona'>
Tunaanzia Marekani ambako juhudi za kumpokonya rais Trump madaraka yake zinakurubia kumalizika katika wakati ambapo Republican na Democrats wanakutana Iowa , awamu ya kwanza ya kuwazinduwa wafuasi wao kuelekea uchaguzi mkuu unaokuja. Gazeti la "Badische Zeitung" linaandika:"Karata zimeshachanganywa. Kitakachofuatia katika mchakato wa kumpokonya rais madaraka yake wiki hii hakitakuwa na uzito wowote. Kura ya baraza la Seneti kupinga mashahidi ziada kusikilizwa inamhakikishia rais Trump hana hatia.
Wakitiwa kishindo na ofisi ya rais, warepublican wameshikamana. Wamejenga ukuta unaowatenga na hoja za kimsingi. Jamii wanataka nini, si muhimu kwao. Robo tatu ya Wamarekani wanahisi ingekuwa vizuri mashahidi zaidi kusikilizwa. Mchakato huu unabainisha, chama ambacho wakati mmoja kilikuwa kikijifakharisha kama "Grand Old Party" au chama kikubwa cha zamani", kimaadili kimeishiwa. Wawili tu majasiri ndio waliojitokeza. Hiyo ni dalili mbaya kwa mfumo madhubuti wa kidemokrasi.
Virusi vya Corona vyatishia uchumi
Idadi ya wahanga wa homa inayosababishwa na virusi vya Corona inazidi kuongezeka.Wahanga wameripotiwa pia nje ya mipaka ya China. Gazeti la "Hannoversche Allgemeine" linazungumzia juhudi za serikali ya China kuepusha janga hilo lisiathiri pia sekta ya kiuchumi. Gazeti linaendelea kuandika: Asubuhi ya Ijumatatu, benki kuu ya China imemimina kwa mara nyengine tena Euro bilioni 156 katika mfumo wa fedha ili kuwatuliza wahusika wote-licha ya picha za kuchusha za watu waliofunga barakoa mdomoni.
Lakini kitatokea nini pindi wawekezaji wengi wakipoteza subira kwa wakati mmoja? Na kama watu watafikiri dawa ya kuzuwia maradhi yasienee inaweza pia kupatikana pindi utaratibu jumla wa uzalishaji na ugavi ukibidi kusitishwa? Mzozo wa virusi unawezaa kuleta madhara makubwa zaidi kuliko yale ya kitabibu. Unaweza hatua baada ya hatua kuuvuruga mfumo jumla wa kiuchumi ulimwenguni.
Waziri mkuu wa Uingereza atakiwa atekekeze ahadi za Brexit
Mada yetu ya mwisho magazetini inatufikisha njia panda iliyokuwa ikiiunganisha Uingereza na Umoja wa Ulaya. Gazeti la "Frankenpost" linamulika kile kitakachofuata baada ya Brexit. Gazeti linaendelea kuandika:
"Katika wakati ambapo Boris Johnson anawahadaa wafuasi wake,bila ya Umoja wa Ulaya hali itakuwa bora zaidi, katika jimbo la Scottland sauti zimehanikiza watu wanadai uhuru. Na Ireland ya kaskazini pia wakatoliki wanatetea kuungana upya jimbo hilo na jamhuri ya Ireland. Johnson ameitoa Uingereza katika Umoja wa Ulaya lakini kishindo kikubwa zaidi kinamsubiri atakaposhindwa kutekeleza ahadi alizotoa. Ingawa hajali kwasababu mchezo ameshauzoweya.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_52240290' lang='swa' type='mono' source='https://www.dw.com/sw/sw/china-yaishutumu-marekani-kusambaza-taharuki-kuhusu-corona/a-52240290' term='Corona'>
Wakati huo huo  China  imekamilisha  hospitali  mpya  kwa ajili  ya  wagonjwa  wa  homa ya  virusi vya  corona mjini Muhan, wakati idadi  ya  vifo ikipanda  na  kufikia  watu 360.
Maafisa wa afya wakiwapulizia dawa wasafiri wanaowasili Indonesia
Msemaji wa  wizara  ya  mambo ya  kigeni  nchini  China  Hua Chunying  amesema  katika  mkutano  wa  kila  siku  na  waandishi habari  kuwa  Marekani  haitatoa  "msaada  wowote wa  maana" na imekuwa tu ikisambaza  hali ya  taharuki.
Marekani  siku  ya  Ijumaa  ilitangaza  dharura ya  kiafya  na marufuku  ya  muda  ya  raia  wa  kigeni  kuingia  ambao  walisafiri kwenda  China  katika  muda  wa  wiki  mbili  zilizopita, katika  hatua ya  kujaribu  kupambana  na  kusambaa  kwa virusi vya  corona. Vizuwizi  vingine  vipya  vitawekwa  pia  kwa  raia  wa Marekani, ambao  kurejea  kwao  kutoka  katika  jimbo kulikozuka  ugonjwa  huo kutasababisha  wao  kuwekwa  katika  mahali  maalum  ambapo watakaa  huko  kwa  muda  wa  siku 14 kwa  uchunguzi.
Pamoja  na  hayo China  imekamilisha   ujenzi  wa  hospitali  kwa ajili ya  wagonjwa  wa  virusi  hivyo  vya  corona. Hospitali  ya Huoshenshan, ikimaanisha  mungu  wa  moto, ilijengwa  katika  muda wa  wiki  mbili , wakati  maafisa  wakichukua  hatua  za  haraka kudhibiti  kusambaa  kwa  ugonjwa  huo unaoambukizwa  kupitia virusi  vya  corona  ambapo watu 17,000  nchini  humo wameambukizwa.
Hospitali mpya itakayokuwa na vitanda 1,000 kwa wagonjwa wa virusi vya corona
Hospitali yakamilika
Hospitali  hiyo  mpya  ambayo , itakuwa  na wauguzi  na  madaktari 1,400 na  vitanda 1,000, iko tayari  kupokea  wagonjwa leo Jumatatu, mkurugenzi mkuu  wa  hospitali  hiyo Zhang Siming amekieleza  kituo cha  utangazaji cha  taifa  CCTV.
China  pia  imesema  inahitaji  kwa  haraka  vifaa vya kitabibu  vya kujikinga. Hofu  ya  virusi imewaingia  watu  katika  nchi  hiyo  yenye idadi  kubwa  ya  watu  wanaofikia  bilioni 1.4, katika  vifaa  vya kufunika  mdomo  na  pua  ambavyo  hutumika  mara  moja  tu, wakati  waganga  wanaohusika  katika  matibabu  ya  wagonjwa  wa virusi  hivyo  katika  vituo  vya  matibabu  wameripoti  upungufu wa vifaa  hivyo.
Wauguzi na madaktari mjini Hong Kong wakiwa katika mgomo
"Kile  ambacho  China  inahitaji  haraka  kwa  sasa  ni  "vifuniko hivyo vya  pua  na  mdomo,nguo maalum za  kujikinga, pamoja na miwani maalum," msemaji wa  wizara ya  mambo ya  kigeni  Hua Chunying  amesema  katika  taarifa  kwa  waandishi  habari.
Wakati  huo  huo  katika  mji  wa  Hong Kong  mamia  ya wafanyakazi  wa  hospitali  wameanza  mgomo  leo  kudai  serikali ifunge  mpaka  na  China  bara  ili  kuzuwia  kusambaa  kwa  virusi vya  corona na  kupunguza  shinikizo katika  sekta  ya  fya.
nayo Urusi  inapanga  kuanza  kuwaondoa  raia  wake  kutoka  mji wa  Wuhan, kitovu cha  ugonjwa  wa  virusi  vya  corona, na imesitisha  safari  za  moja  kwa  moja  za  treni  kwenda  China.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52230059' lang='swa' type='mono' source='https://www.dw.com/sw/sw/china-vifo-vyaongezeka-kutokana-na-virusi-vya-corona/a-52230059' term='Corona'>
Shirika la Afya duniani WHO limetoa tahadhari kwa nchi za ulimwengu kuandaa mikakati kabambe ya kukabiliana na ugonjwa huo iwapo utaenea na kuwaambukiza wakazi wake kwa kuzingatia kwamba mataifa zaidi yanaendelea kuripoti visa vya maambukizi.
Ujerumani, Australia, Japan, Korea Kusini, Falme za Kiarabu, Marekani na Vietnam zote zimeripoti maambukizi mapya mnamo siku ya Jumamosi huku Uhispania ikithibitisha maambukizi ya kwanza katika nchi hiyo. Ufilipino imetangaza kifo cha kwanza kutokana na homa inayosababishwa na virusi vya Corona.
Wakati huo huo, maafisa sita wamefukuzwa kazi katika mji wa Huanggang ulio jirani na mji wa Wuhan ambako ndiko virusi hivyo vilipoanzia. Kwa mujibu wa taarifa za shirika la habari la China Xinhua, maafisa hao wamefutwa kazi  kutokana na utendaji kazi mbaya katika kushughulikia mlipuko wa virusi vya Corona tangu vilipozuka.
Licha ya kuonyesha dalili za kupungua maambukizi mapya, mamlaka ya mkoa wa Hubei imerefusha muda wa likizo ya mwaka mpya wa Lunar, iliyotarajiwa kumalizika mwisho wa wiki hii, hadi katika mwezi huu wa Februari. Msongamano wa mamilioni ya watu wanaosafiri wakati kama huu ambao wanarejea kutoka sehemu mbalimbali unaleta hofu ya uwezekano wa kusababisha maambukizo mapya. Mamlaka za miji katika mkoa wa Hubei zinawahimiza watu wote waepukane na mikusanyiko. Shule zote katika mkoa huo zimeahirisha kufunguliwa kwa muhula mpya hadi taarifa rasmi itakapotolewa.
Mkurugenzi wa Shirika la Afya Duniani (WHO) Tedros Adhanom Ghebreyesus
Pamoja na kuweka vikwazo vikali vya usafiri nyumbani, China imekasirishwa na vikwazo vilivyowekwa na serikali za nje na imekosoa agizo la Marekani la kuwazuia kuingia nchini humo watu wasio raia wa Marekani ambao waliitembelea China katika kipindi cha wiki mbili zilizopita.
China imesema mbali na kuiteremshia sifa ya kimataifa, hatua kama hiyo inaweza kuathiri zaidi uchumi wake wa ndani ambao kwa miongo kadhaa unakua kwa kiwango cha chini huku vita vya kibiashara kati yake na Marekani vikiwa bado kwa kiasi kikubwa havijapata suluhisho.
Mashirika ya ndege ya Canada, Lufthansa, shirika la ndege la Uingereza, Uturuki, Marekani, KLM, Air France, Qantas na Delta yamefuta mamia ya safari zake za ndege kwenda na kutoka China bara. Hatua hiyo inaiweka China katika hali ya kutengwa kutokana na kuongezeka kutokuwepo na shughuli za usafiri za kimataifa pamoja na kusimamishwa kwa safari za ndege.
Ujerumani, Uturuki na Marekani ni kati ya nchi ambazo zilipeleka ndege kuwaondoa raia wao kutoka mji wa Wuhan. India inajiandaa kuwaondoa raia wake wapato 250 kutoka mji wa Wuhan. Mapema wiki hii Urusi ilitangaza kufunga mpaka wake na China hatua sawa iliyochukuliwa na nchi zingine majirani wa China.
Vyanzo:/AP/DPA/RTRE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52226979' lang='swa' type='mono' source='https://www.dw.com/sw/sw/urusi-yaizuia-ndege-ya-ujerumani-kujaza-mafuta-moscow/a-52226979' term='Corona'>
Ndege hiyo iliyokuwa na abiria 128 walioondolewa Wuhan, mji ambako virusi hivyo vilianzia, ilikuwa ikitarajiwa kuwasili kwenye uwanja wa ndege wa Frankfurt Jumamosi asubuhi, lakini ilichelewa kutokana na masuala yaliyojitokeza kati ya Ujerumani na Urusi.
Nchi mbalimbali duniani zimekuwa zikichukua hatua za kuwalinda raia wake wakati visa vya virusi vya Corona vikiongezeka.
Ndege hiyo aina ya Airbus A310 ilikuwa isimame mjini Moscow kwa ajili ya kubadilisha wafanyakazi pamoja na kujaza mafuta.
Hata hivyo, Urusi ilikataa kuiruhusu ndege hiyo kutua kutokana na uwanja wa Moscow kutokuwa na uwezo wa kuiruhusu ndege hiyo kutua na badala yake ilibadili njia na kuelekea Helsinki, Finland.
Afisa katika wizara ya afya ya Ujerumani amesema ndege hiyo ina raia 110 wa Ujerumani. Kwa mujibu wa shirika la habari la Ujerumani, DPA, madaktari pia wamo ndani ya ndege hiyo kwa ajili ya kuwaangalia abiria.
Eneo la karantini ambako watawekwa raia wa Ujerumani waliorudishwa kutoka China
Raia hao watawekwa katika karantini kwenye kambi ya jeshi iliyo karibu na uwanja wa ndege wa Frankfurt. Wizara ya mambo ya nje ya Ujerumani imesema hakuna raia yeyote wa Ujerumani kati ya wanaorudishwa nchini anayeshukiwa kuwa na virusi vya Corona.
Waziri wa Mambo ya Nje wa Ujerumani, Heiko Maas amesema ndege hiyo ilipeleka msaada kwa maafisa wa China katika jimbo la Wuhan ambalo linapambana na virusi hivyo, zikiwemo nguo maalum 10,000 za kujikinga ambazo China waliomba.
Hadi sasa Ujerumani imethibitisha kuwepo wagonjwa saba wa virusi vya Corona na nchi hiyo imewashauri wananchi wake kujizuia kwenda China iwapo safari zao sio za lazima.
Dharura ya kimataifa
Siku ya Alhamisi Shirika la Afya Duniani, WHO lilivitangaza virusi vya Corona kuwa dharura ya kimataifa. Idadi ya watu duniani walioambukizwa ugonjwa huo inakaribia 12,000, huku visa vingi vikiwa ni kutoka China. Siku ya Jumamosi maafisa wa China wamesema idadi ya vifo vilivyotokana na virusi hivyo nchini humo imefikia 259.
Hadi sasa idadi ya watu walioambukizwa kirusi cha Corona imepanda na kufikia visa 11,791 ikiipiku idadi ya watu waliokumbwa na mripuko wa maradhi ya SARS mwaka 2002-2003.
Nje ya China zaidi ya watu 120 wameambukizwa virusi hivyo katika nchi mbalimbali. Kwa mujibu wa takwimu za WHO nchi zilizoathirika mbali na China ni pamoja na Thailand, Japan, Singapore, Korea Kusini, Taiwan, Malaysia, Australia, Ujerumani, Marekani, Ufaransa na Vietnam.
Nchi nyingine ni Canada, Urusi, Italia, Uingereza, Cambodia, Finland, India, Ufilipino, Nepal, Sri Lanka, Sweden, Uhispania pamoja na Umoja wa Falme za Kiarabu.
Mkurugenzi Mkuu wa WHO, Tedros Adhanom Ghebreyesus
Wakati huo huo, China imetangaza kuwa bidhaa za Marekani ambazo zinaweza kutumika katika kukabiliana na virusi hatari vya Corona zitaondolewa ushuru.
Uamuzi huo umetolewa wakati ambapo China inapambana kuvidhibiti virusi hivyo vilivyosababisha uhaba wa vifaa vya tiba kwenye mji wa Wuhan ambao umeathirika zaidi.
China na Marekani zimekuwa katika vita ya kibiashara kwa karibu miaka miwili, ingawa pande zote mbili zilifikia makubaliano kuondoa ushuru huo mwezi uliopita, huku China ikikubali kununua bidhaa zenye thamani ya Dola bilioni 200 kama sehemu ya makubaliano hayo ya kibiashara.
Huku hayo yakijiri, mashirika mbalimbali ya ndege duniani yameendelea kusitisha safari zake kwenda China kutoka na mripuko wa virusi vya Corona. Nchi ambazo mashirika yake ya ndege yamesimamisha safari ni pamoja na Canada, Ufaransa, India, New Zealand, Vietnam, Tanzania, Uturuki, Korea Kusini, Turkmenistan, Marekani, Kenya na Uingereza.
Nchi nyingine ni Misri, Israel, Ethiopia, Finland, Indonesia, Poland, Ujerumani, Australia, Qatar, Morocco, Urusi, Rwanda, Singapore pamoja na miji ya Abu Dhabi na Hong Kong.
(AP, AFP, Reuters, DW https://bit.ly/2vGQwTX)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52218663' lang='swa' type='mono' source='https://www.dw.com/sw/sw/ujerumani-imetuma-ndege-kuwahamisha-raia-wake-walioko-wuhan/a-52218663' term='Corona'>
Marekani na mataifa mengine ya dunia wamezidisha vizuwizi vya usafiri hii leo kuelekea China huku makampuni yakisema yanakabiliwa na matatizo ya ugavi kutokana na virusi vya corona nchini China. Hali hiyo inatokea siku moja baada ya shirika la afya la kimataifa WHO kutangaza hali jumla ya dharura inayosababishwa na virusi hivyo.
Katika wakati ambapo idadi ya waliofariki dunia kutokana na maradhi hayo ya kuambukiza ikifikia watu 213 nchini China, Marekani imewaonya raia wake wasiitembelee nchi hiyo ya bara la Asia, maradhi hayo yalikoanzia  katika mji wa Wuhan, mji mkuu wa jimbo la Hubei.
Japan imewashauri raia wake wafutilie mbali ziara ambazo si muhimu nchini China, waziri wa afya wa Iran anahimiza marufuku yawekwe kwa wasafiri wote wanaotokea China huku Uingereza ikiripoti  kadhia zake mbili za mwanzo za maradhi hayo.
Serikali ya Italia imeamua kutangaza hali ya hatari na kusitisha safari zote za ndege pamoja na China baada ya kutangaza pia kadhia za mwanzo za virusi vya Corona walivyokuwa navyo watalii wawili kutoka China.
Virusi vya corona bado havina tiba wala chanjo
Shirika la WHO limeonya hii leo hatua za kufungwa mipaka pamoja na China zitaleta madhara kwasababau zitawalazimisha watu kufasiri kinyume na asheria na kwa namna hiyo kuzidi kueneza maradhi hao ya kuambukiza.
"Imetajwa wazi kabisa kwamba vizuwizi vya safari na biashara havikushauariwa na shirika la WHO" amesema msemaji wa shirika hilo Christian Lindmeier katika mkutano na waandishi habari mjini Geneva hii leo.
Urusi, Singapore na Mongolia wameamua kufunga mipaka yao kwa wasafiri wanaotokea China ili kupunguza hatari ya kuenea maradhi hayo.
Shirika la afya la kimataifa linahisi hakuna haja ya kuzuwia shughuli za usafiri paamoja na China na kwamba njia pekee ya kupunguza kitisho hicho n i kuwaruhusu wasafiri kupita katikia vituo maalum vya ukaguzi.
Masoko ya hisa yalitulia kidogo leo baada ya shirika la afya la kimataifa kusifu juhudi za China za kudhibiti virusi vya Corona baada ya msukosuko wa jana kufuatia idadi ya wahanga kuongezeka mno katika nchi hiyo ya pil muhimu kiuchumi ulimwenguni.
Vyanzo: AFP/Reuters
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52213195' lang='swa' type='mono' source='https://www.dw.com/sw/sw/mashirika-ya-ndege-afrika-mashariki-yasitisha-safari-za-china/a-52213195' term='Corona'>
Barani Afrika shirika la ndege la Kenya Airways na lile la Rwandan Air yamefuta safari zake zote za kwenda na kutoka China kwa muda usiojulikana. Mpaka sasa zaidi ya watu 200 wameshakufa huko China.
Kufikia sasa kirusi cha Corona kimeshaingia kwenye nchi 18 duniani ambapo Marekani imethibitisha visa 6 vya watu walioambukizwa kufikia sasa wakati Ujerumani nako imethibitishwa kwamba watu watano wameambukizwa.
Nchi mbali mbali zimeongeza juhudi za kukabiliana na kirusi hicho ikiwemo za barani Afrika ambako mamlaka za Kenya zimetuma nchini Afrika Kusini sampuli ya damu ya mtu anayeshukiwa kuambukizwa kirusi hicho kipya ili ifanyiwe uchunguzi zaidi.
Mgonjwa huyo amewekwa katika wodi maalum katika hospitali ya Nairobi baada ya kuchukuliwa alipowasili siku ya Jumanne kwa ndege ya Kenya Airways akitokea Guangzhou, Kusini mwa China. Shirika hilo la ndege la Kenya limetangaza kwamba linasimamisha safari zake zote za ndege za kutoka na kuingia kutoka Guangzhou China kuanzia leo ijumaa kwa kipindi kisichojulikana.
Shirika la ndege la RwandaAir pia limefuta safari zake za kuelekea kwenye mji huo wa kibiashara wa China likisema kwamba uamuzi huo utatathminiwa upya mwezi Februari.
Alhamis shirika kubwa kabisa la ndege barani Afrika,Ethiopia Airline lilikanusha ripoti kwamba litasimamisha safari zake za ndege za kuelekea China baada ya kituo chake cha mawasiliana ya simu kuliambia shirika la habari la Reuters kwamba safari zake za ndege zimefutwa.
Shirika la afya duniani WHO jana lilitangaza kirusi cha Corona kuwa ni dharura ya kiafya duniani wakati kirusi hicho kikiendelea kusambaa kwa kasi. Kutoka Wuhan ambako ni kitovu cha ugonjwa wa homa ya Corona, msemaji wa Hospitali kuu ya mji Wang Jiliang anasema wanajizatiti kupambana na ugonjwa huo.
Taharuki inaongezeka miongoni mwa idadi inayokadiriwa kuwa maelfu ya wanafunzi wa kiafrika walioko mji huo wa Wuhan. Chama cha wanafunzi kutoka Ethiopia leo kimetowa taarifa inayosema kwamba wanafunzi wanadai kurudishwa nchini mwao haraka iwezekanavyo. Kuna takriban wanafunzi 300 kutoka Ethiopia katika mji huo wa Wuhan.Ujerumani imepeleka ndege kuwahamisha raia wake 100 walioko kwenye mji huo wa Wuhan.
Mwandishi:Saumu Mwasimba
Mhariri:Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52207939' lang='swa' type='mono' source='https://www.dw.com/sw/sw/nigeria-yawaonya-raia-wake-dhidi-ya-kusafiri-kuelekea-china/a-52207939' term='Corona'>
Kulingana na waziri wa afya wa nchi hiyo Osagie Ehanire wale wanaorudi Nigeria kutoka China pia wanastahili kujiweka karantini wenyewe kwa kipindi hicho hicho cha wiki mbili.
Ehanire amedai wanaoonyesha dalili za virusi hivyo ndio watakaowekwa katika karantini ya lazima hospitali.
Virusi hivyo ambavyo kitovu chake ni mji wa Wuhan huko China kimesababisha vifo vya watu 170 na visa vya virusi hivyo vikiripotiwa katika nchi nyengine duniani pia.
Hakujathibitishwa kisa chochote cha virusi hivyo barani Afrika ingawa maafisa wa Sudan wameripoti kuwa wameripoti kuhusu watu wawili wanaoshukiwa kuambukizwa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52193821' lang='swa' type='mono' source='https://www.dw.com/sw/sw/who-kukutana-kwa-dharura-kuijadili-corona/a-52193821' term='Corona'>
Shirika la afya la ulimwenguni, WHO kwa mara nyingine linataraji kuitisha kikao cha kamati yake ya wataalamu baadae hii leo ili kujadiliana kuhusu iwapo wanaweza kutangaza mripuko wa virusi vyaCorona kama dharura ya afya duniani.
Virusi hivyo tayari vimeshawaua watu zaidi ya 160 na zaidi ya watu 7, 711 wameambukizwa tangu kulipotambuliwa mgonjwa wa kwanza katika jiji la Wuhan nchini China, Disemba 31.
Mkurugenzi mkuu wa WHO, Tedros Adhanom Gebreyesus, aliyerejea kutoka China amesema ilikuwa ni muhimu kuitisha mkutano mwingine, ambao ni wa tatu kwa wiki hii kwa kuwa virusi hivyo vimekwishasambaa hadi nje ya China, akisema ni hali inayozidi kutia wasiwasi.
Nchi wanachama wa timu hiyo ya WHO iliamua wiki iliyopita kwamba janga hilo lilikuwa bado halijafikia kiwango cha kutangazwa dharura ya dunia. Hatua kama hiyo ilitangazwa na WHO wakati wa mripuko wa Ebola na mafua ya ndege.
Kulingana na shirika la habari la DPA, chanjo dhidi ya virusi hivyo inaweza kuchukua angalau mwaka mmoja hadi kukamilika kwake, hii ikiwa ni kulingana na muungano wa chanjo, GAVI.
Maafisa wa nchini China wamesema idadi ya visa vipya vya maambukizi vimepanda na kufikia 571 na kufanya jumla ya visa hivyo kufikia 7,700 na watu 170 wamekwishafariki hadi kufikia mapema leo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52178248' lang='swa' type='mono' source='https://www.dw.com/sw/sw/virusi-vya-corona-yote-unayopaswa-kujua/a-52178248' term='Corona'>
Kwa mujibu wa taarifa ya madakatari wa China maambukizi ya virusi vipya vya Corona yanaweza kutokea kati ya mtu na mtu na kwamba virusi hivyo vina uwezo wa kujibadilisha hali inayoweza kusababisha kuenea haraka na kufanya iwe vigumu kutibika.
Hatua gani zinaweza kuchukuliwa ili kuepusha maambukizi?
Mpaka sasa kasi ya maambukizi ya virusi hivyo haijabainishwa, ingawa inafahamika kwamba watu huambukizwa aina nyingine ya virusi hivyo kwa njia ya kikohozi na kuchemua lakini pia bado haijathibitishwa iwapo vijidudu hivyo vinaambukizwa kwa kupitianjia ya mfumo wa kupumua.
Mkasa wa kwanza ulibainika kwenye mji wa Wuhan nchini China, na baada kufuatilia iligundulika kwamba virusi hivyo vimetokea kwenye soko la nyama na samaki. Soko hilo sasa limefungwa. Yumkini maambukizi yalikuwa kati ya binadamu na binadamu moja kwa moja au yalitokea kwa njia yavijidudu kupeperushwa na hewa kama ilivyo kawaida kwa maradhi mengine.
Mtu anawezaje kujua iwapo ameambukizwa virusi vya Corona?
Dalili zake zinaonekana katika kukohoa, kupumua kwa taabu na kupata homa. Vijidudu hivyo pia vinaweza kusababisha maradhi ya kichomi yaani uvimbe kwenye mapafu unaosababisha usaha.
Virusi vya Corona vimeripotiwa pia nchini Thailand, Japan, Korea Kusini,Taiwan na Marekani. Wataalamu wamefanikiwa kuvichambua vinasaba vya Corona. Virusi hivyo viligundulika mnamo miaka ya 60. Kwa mujibu wa wataalamu virusi hivyo si vya hatari kubwa lakini vina uwezo wa kubadilika ndiyo kusema vinaweza kuenea haraka na kuwaambukiza viumbe mbalimbali na kusababisha vifo.
Vipi mtu anaweza kuepuka maambukizi?
Jambo la kwanza ni kuzingatia ni usafi wakati wote. Pili inapasa kuepuka kukaribiana na watu wenye mafua na vikohozi vikali na pia inashauriwa kuepueka wanyama pori waliohai au waliokufa. Mtu anapaswa kunawa mikono kila mara na hasa baada ya kukaribiana na mtu mwenye maambukizi. Hata hivyo wataalamu hawatarajii kuenea kwa maambukizi ya Corona duniani kote.
Wataalamu nchini Ujerumani wamesema hakuna haja ya kuchukua tahadhari maalumu nchini humo. Wamesema hatari siyo kubwa lakini wameshauri kwamba inapasa kuwa macho. Wakati huo huo masoko ya hisa barani Asia, yameanguka kutokana na wasi wasi uliosababishwa na mlipuko wa virusi vya corona. Wafanyabiasha  bado wanakumbuka athari za kiuchumi zilizosababishwa na ugonjwa wa homa ya ndege uliozuka kuanzia mwaka 2002  hadi 2003. Sekta za utalii na usafirishaji zinaweza kuathirika na kutokana na watu kuibana mifuko yao.
Vyanzo:https://p.dw.com/p/3WcEg/AP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52172547' lang='swa' type='mono' source='https://www.dw.com/sw/sw/china-watu-zaidi-ya-4500-waambukizwa-virusi-vya-corona/a-52172547' term='Corona'>
Idadi ya vifo vya kutokana na ugonjwa unaosababishwa na virusi vya Corona imeongezeka hadi kufikia watu 106 hali ambayo inaleta wasiwasi ulimwenguni kote. Kisa cha kwanza kimeripotiwa nchini Ujerumani. Maelfu ya raia wa kigeni wamekwama katika mji huo wa Wuhan, huku mataifa tajiri ikiwa ni pamoja na Marekani na nchi nyengine zinajiandaa kuwaondoa raia wake kutoka kwenye jiji la Wuhan ambalo ndio kitovu cha mlipuko wa virusi hivyo.
Mwanafunzi wa shahada ya uzamivu (PhD) Khamis Hassan Bakari mwenye umri wa miaka 39 kutoka Tanzania, alipozungumza na shirika la habari la AFP amesema maisha yamebadilika katika mji wa Wuhan,ameeleza kuwa hofu imetanda kila mahala. Daktari Bakari amesema usafiri umesitishwa, mitaa haina chochote na hata sherehe za sikukuu ya mwaka mpya ni kama hazipo kabisa.
China imeweka marufu ya usafiri kuingia na kutoka mji w a Wuhan
Bakari amekuwa kiongozi kwa mamia ya mawanafunzi na raia wa Kiafrika ambao hawana matarajio kama wataweza kuondoka kutoka kwenye mji huo. Yeye na kamati ndogo ya madaktari wenzake kutoka Afrika Mashariki mara kwa mara wanatuma taarifa kwenye mitandao ya kijamii kuhusu mlipuko wa virusi vya corona na yanayoendelea. taarifa hizo zinafikishwa kwa wanafunzi zaidi ya 400 wa Kitanzania walio katika jiji la Wuhan vile vile kwa mamia ya wananchi wa Tanzania walio mahali pengine nchini China. Taarifa hizo kwa kiasi kikubwa huwa katika lugha ya Kiswahili. Kikundi hicho kinalenga kuwahamasisha Waafrika juu ya umuhimu wa kuchukua hatua za tahadhari.
Wanafunzi wa Tanzania wameutaka ubalozi wa nchi yao kuwafahamisha kuhusu juhudi za serikali juu ya kuwaondoa kutoka kwenye mji wa Wuhan ambapo wamesema ubalozi umewaambia kuwa mamlaka zinalifanyia kazi suala hilo.
Daktari Bakari amefahamisha kwamba kamati yake imeanza kukusanya simu za wawakilishi wa wanafunzi wa vyuo vikuu vyote katika mji wa Wuhan kwa ajili ya kupokea ripoti juu ya matatatizo yoyote au pia kufahamishana namna ya kuweza kusaidiana.
Hali hiyo ya wasiwasi anaielezea pia mwanafunzi mmoja wa Ethiopia wa Chuo Kikuu cha Sayansi na Teknolojia cha mjini Wuhan, ambaye anasema anajihisi kama mfungwa na kwamba huenda hali hiyo ikasababisha mamlaka ya China kukatiza ufadhili wa masomo yao.
Vyanzo:/AP/DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52169781' lang='swa' type='mono' source='https://www.dw.com/sw/sw/ujerumani-yathibitisha-mgonjwa-wa-kwanza-wa-corona/a-52169781' term='Corona'>
Mgonjwa wa kwanza wa maradhi yanayosababishwa na virusi vya Corona amethibitishwa nchini Ujerumani. Msemaji wa wizara ya afya mjini Munich, amesema jana jioni kwamba mgonjwa huyo ni mwanaume anayetokea eneo la Stanberg, katika jimbo la Bavaria, kiasi kilomita 30 kusini magharibi mwa Munich.
Jamaa wa karibu na mgonjwa huyo wameelezewa kuhusu dalili za maradhi hayo, hatua za usafi na namna virusi hivyo vinavyosambaa.
Kirusi hicho kipya aina ya Corona kimetokea katika mji wa Wuhan nchini China hadi sasa kimesababisha vifo vya takriban watu 106. Tume ya afya katika jimbo la Hubei ambako ni kitovu vya maradhi hayo imesema watu wengine 24 wamekufa na 1,291 wameambukizwa, idadi inayofanya jumla ya watu walioambukizwa hadi sasa kufikia 4,000 kote nchini humo.
Visa vingine vya Corona vimeripotiwa Korea Kusini, Taiwan, Thailand, Nepal, Vietnam, Saudi Arabia, Singapore, Marekani, Ufaransa na Australia.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52155147' lang='swa' type='mono' source='https://www.dw.com/sw/sw/china-yaimarisha-ulinzi-dhidi-ya-janga-la-virusi-vya-corona/a-52155147' term='Corona'>
Wakati huo huo Marekani, Ufaransa na  Japan zinajitayarisha kuwaondoa  raia wao kutoka katika  mji ulioko katika karantini ambao ndio chimbuko la virusi hivyo wa Wuhan.
Mfanyakazi wa hospitali (kushoto) akivalia kizuwizi puani,akimpima mtu iwapo ana homa itokanayo na virusi vya Corona
China imezuwia watu kuingia  ama kutoka  kutoka  katika  mji ulioathirika  zaidi katika  jimbo  la  Hubei katikati ya  nchi hiyo katika operesheni kamambe inayowaathiri  mamia  kwa  mamilioni  ya  watu ili  kuweza  kupunguza  kasi ya  ugonjwa  huo unaoathiri njia ya kupumua.
Uwezo wa  virusi hivyo kusambaa  "unaonekana kuwa imara  zaidi , licha  ya  kuwa , si vyenye nguvu  sana  kama  virusi vya  SARS", maafisa wa  afya  wa  ngazi ya juu  nchini  China  wamesema  katika mkutano na  waandishi  habari, na  kuongeza  kuwa  uelewa  wao kuhusu virusi  hivyo una mipaka.
Virusi  vya  hapo  kabla  visivyojulikana  vilisababisha  wasi wasi mkubwa  duniani  kwasababu ya  ukaribu  wake  kama  virusi vya SARS, virusi vilivyosababisha matatizo makubwa ya kupumua, ambavyo vimeuwa  mamia  ya  watu  nchini  China na  Hong Kong mwaka 2002-2003.
Nje ya  eneo ulipoanzia ugonjwa huo, miji minne, ikiwa ni  pamoja beijing  na  Shanghai, na  jimbo  la mashariki la Shandong, imetangaza  marufuku kwa  mabasi yanayosafirisha  abiria  masafa marefu kuingia ama  kutoka  katika  mipaka yake, hatua  ambayo itawaathiri mamilioni  ya  watu  wanaosafiri  kwa  ajili  ya sikukuu  ya mwaka mpya.
China inajenga haraka hospitali itakayochukua wagonjwa 1,000 mjini Wuhan kwa azma ya kupambana na virusi vya Corona
Wakaazi kuvaa vizuwizi usoni
Jimbo  maarufu  la  mashariki la Guandong, Jiangxi katikati ya nchi hiyo, na  miji mitatu imeweka  ulazima kwa wakaazi  kuvaa vifunika uso wakiwa katika  maeneo ya watu wengi.
Ukianzia  katika  mji mkuu wa jimbo  la  Wuhan , Hubei, virusi  hivyo vilisambaa  nchini  China na  duniani , ambapo maambukizi yalithibitishwa  katika  karibu nchi 12 hadi Marekani.
Wizara ya mambo ya  kigeni  ya  Marekani imesema  leo Jumapili (26.01.2020) kuwa inapanga safari ya ndege kutoka  Wuhan kwenda  San Francisco kwa wafanyakazi wake wa  ubalozi mdogo pamoja  na  Wamarekani wengine katika  mji huo.
Safari hiyo ya ndege siku ya  Jumanne, imesema  katika  taarifa  ya barua  pepe kwa  Wamarekani wote  nchini China  ambayo inaonya, uwezo mdogo sana kwa kuwachukua raia  wa  kawaida.
Wananchi mjini Beijing wakivalia vitambaa vya kufunika mdomo na pua kuzuwia kusambaa kwa virusi vya corona
Serikali ya  Ufaransa na  kampuni ya  Ufaransa  ya  kuunda  magari ya  PSA pia imesema  wanatayarisha  mipango  kuwaondoa wafanyakazi  na  famiali  zao , ambao  wanawekwa  katika  karantini katika  mji uliopo katika  jimbo  jirani.
Japan inafanya uratibu na  serikali  ya  China kuwaondoa  haraka raia  wake, waziri mkuu Shinzo Abe  amesema.
Ubalozi mdogo  wa  Korea  kusini mjini  Wuhan umesema  unafanya taratibu  za  kuwahesabu raia wake kupitia  mtandaoni  ili  kujua mahitaji ya  ndege za kukodi zinazohitajika.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52152421' lang='swa' type='mono' source='https://www.dw.com/sw/sw/virusi-vya-corona-china-yakabiliwa-na-changamoto-asema-xi/a-52152421' term='Corona'>
China mnamo siku ya Jumapili ilizidisha vizuizi vya usafiri ili iweze kupambana na virusi vya corona ambavyo Rais Xi Jinping amesema ni tishio kubwa. Kwa mujibu wa shirika la habari la taifa, serikali ya China imesimamisha shughuli  za kuwatembeza watalii kutoka mataifa ya nje, pia hakutakuwepo na safari za mabasi yanayotoka na kwenda mikoani kuanzia Jumapili katika juhudi za kupunguza kuenea kwa ugonjwa unaosabbabishwa na virusi vya corona.
Mlipuko huo unaaminika kuwa ulianzia katika eneo la mashariki mwa China katika mji wa Wuhan na umesambaa hadi katika nchi zingine kadhaa kama Marekani, Ufaransa, Japan na Australia.
Watu wapatao 1,975 wanaaminika kuwa wameambukizwa, na takriban vifo 56 vimeripotiwa. Taarifa ya serikali  imesema watu 324 wamo katika hali mbaya. Wakati huo huo serikali ya China imechukua hatua ya kuweka marufuku ya kuingia au kutoka kwenye mkoa wa Hubei ulio katikati mwa nchi hiyo ambao pia umeathiriwa vibaya, hii ikiwa ni katika juhudi za kudhibiti maambukizi zaidi.
Rais wa China Xi Jinping
Kiongozi wa Hong Kong, Carrie Lam, ametangaza hali ya dharura kuhusu virusi vya corona katika jiji hilona serikali yake imetangaza kufungwa shughuli za usafiri, shule na vyuo vikuu. Visa vitano vya maambukizi ya virusi vya corona vimeripotiwa katika jiji la  Hong Kong na watu zaidi ya 122 wanadhaniwa kuwa na virusi hivyo.
Shughuli mbali mbali zimefungwa wakati ambapo raia wengi wa Hong Kong wanasherehekea mwaka mpya huku kukiwa na mivutano inayoendelea baada ya miezi saba ya maandamano dhidi ya serikali. Ndege na safari za reli ya mwendo wa kasi kati ya Hong Kong na Wuhan zimesimamishwa, wakati ambapo shule na vyuo vikuu vitaendelea kufungwa hadi Februari 17.
Katika mji wa Wuhan, ambako karibu visa 2000 vya mambukizi na vifo vimeripotiwa, matumizi ya gari yamepigwa marufuku na usafiri wa kuingia na kutokanje umezuiwa.
Serikali ya China mnamo Jumamosi ilitangaza kwamba mji wa Wuhan utajengewa hospitali yenye takriban vitanda 1,000 ili kukabiliana na janga hilo, ambayo ujenzi wake utakamilika Februari 3. Ujenzi huo ni sawa na ujenzi wa hospitali iliyojengwa kwa ajili ya kupambana na ugonjwa wa SARS iliyojengwa ndani ya siku sita mjini Beijing mnamo 2003 wakati mlipuko wa ugonjwa huo ulipozuka.
Vyanzo: AP/AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52146800' lang='swa' type='mono' source='https://www.dw.com/sw/sw/nchi-za-kiafrika-zajipanga-kuzuia-homa-ya-corona/a-52146800' term='Corona'>
Mataifa kadhaa ya Afrika yameanzisha upimaji wa joto la mwili katika viwanja vya ndege na kuchukua hatua za tahadhari kuzuia kusambaa kwa virusi vipya vya Corona vilivyowakumba mamia ya watu nchini China.
Jamhuri ya Kidemokrasi ya Kongo imesema inachukua hatua za tahadhari katika viwanja vya ndege na bandari zikiwalenga watu wanaotoka mataifa yaliyoathirika na virusi hivyo.
Waziri wake wa afya, Eteni Longondo ameliambia shirika la habari la DPA, kuwa Congo haiijui homa, lakini ''tunachukua hatua za tahadhari ili isifike huku''
Miji kadhaa ya China imewekwa chini ya karantini kuzuia kasi ya kuenea kwa virusi vya Corona
.
Vipimo kwenye vituo vya kuingilia
Nigeria, Uganda, Ghana na Ushelisheli pia zimetangaza mipango ya kuchukua hatua kama hizo kukabiliana na virusi vya Corona ambapo wasafiri watapimwa joto la mwili kubaini dalili za maambukizi ya virusi.
Kituo cha kuzuia magonjwa ya kuambukiza nchini Nigeria, NCDC kimesema kimeimarisha ukaguzi katika vituo vyote vya kuingilia nchini humo, na kuongeza kuwa wasafiri watakaowasili kutoka mji wa Wuhan, ilikoanzia homa hiyo, wataulizwa masuali kubainisha hali yao ya kiafya, na historia ya safari zao.
Nchini Uganda, msemaji wa wizara ya afya, Emmanuel Ainebyoona, amesema maafisa wa afya walioweka mpakani kuchunguza maradhi ya Ebola, hivi sasa watatumiwa pia kuchunguza homa hii itokanayo na virusi vya Corona.
Mkakati mojawapo wa kuzuia kuenea kwa homa hiyo hatari, ni kuchukua vipimo vya joto kwa wasafiri
Kitisho kinabakia katika kiwango cha chini
Zimbabwe, kupitia waziri wake wa afya Obadiah Moyo imesema ingawa haijaanza shughuli za uchunguzi mpakani na kwenye viwanja vya ndege, inafuatilia kwa karibu kama ilivyo katika nchi nyingine za dunia.
''Hatuchukui vipimo vyovyote kwa wakati huu, lakini tunawashauri wasafiri wote wanaowasili kutoka China, kwenda kuchunguza afya zao katika vituo vya afya.'' amesema waziri Moyo.
Taasisi ya magonjwa ya mripuko nchini Afrika Kusini imesema iko chonjo kufuatilia hali inayoendelea, ikisema imebaini kuwa hakuna ndege zinazoruka moja kwa moja kutoka mji wa Wuhan nchini China kuja Afrika Kusini.
Taasisi ya nchi hiyo inayohusika na magonjwa ya kuambukiza, imesema haioni kitisho kikubwa cha homa ya Corona kuingia nchini humo.
China ni mshirika muhimu wa kibiashara kwa nchi nyingi za Kiafrika, na maelfu husafiri kati ya Afrika na China kila siku kwa shughuli mbli mbali za kibiashara.
dpae, afpe
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_52135953' lang='swa' type='mono' source='https://www.dw.com/sw/sw/china-yachukua-hatua-zaidi-kukabiliana-na-virusi-vya-corona/a-52135953' term='Corona'>
Maafisa wa afya wamesema wanahofia kwamba kiwango cha maambukizi kinaweza kuongezeka kwa kasi wakati wa sherehe za mwaka mpya nchini China, ambako mamilioni ya Wachina husafiri kwenda makwao na nje ya nchi wakati wa mapumziko ya sikukuu hizo zinazoanza Ijumaa.
Kwa mujibu wa Tume ya Afya ya Taifa, hadi sasa visa 830 vya virusi vya Corona vimethibitishwa na watu 25 wamekufa, huku mamilioni wengine wakiwekwa kwenye karantini katika harakati za kudhibiti usisambae zaidi. Visa vingi vimeripotiwa katikati mwa mji wa Wuhan, ambako inaaminika virusi hivyo vilianzia katika soko ambalo linauza kimagendo nyama za wanyamapori.
Mripuko wa Corona sio dharua ya kimataifa
Jana Shirika la Afya Duniani, WHO liliutangaza mripuko wa virusi vipya vya Corona kama dharura kwa China pekee, lakini sio dharura ya kimataifa. Visa ambavyo sio vya kutisha vimeripotiwa pia nchini Thailand, Vietnam, Japan, Korea Kusini, Taiwan na Marekani na kwenye miji iliyo chini China ya Hong Kong na Macau. Hatua hiyo imesababisha mashirika ya ndege kuahirisha safari zake za ndege kuingia na kutoka Wuhan.
Eneo linakojengwa hospitali ya kuwatibu wagonjwa wa virusi vya Corona
Maafisa wa China wamewashauri pia watu kujizuia kwenda kwenye maeneo yenye watu wengi. Baadhi ya maeneo matakatifu ya kuabudia, ambako watu wanapeleka dhabihu wakati wa sherehe za mwaka mpya wa China yanafungwa kuanzia Ijumaa.
Wakati huo huo, China imesema inaharakisha kujenga hospitali mpya ndani ya muda wa siku 10 maalum kwa ajili ya kuwatibu wagonjwa walioathirika na virusi vya Corona. Ujenzi wa hospitali hiyo itakayokuwa na uwezo wa kuwalaza wagonjwa 100, unatarajiwa kumalizika February 3.
Katika hatua nyingine wanasayansi wamesema juhudi za kuitafuta chanjo dhidi ya virusi vya Corona, zinaweza kuchukua muda wa mwaka mmoja. Mkurugenzi Mtendaji wa Shirika la kimataifa linaloshughulika na chanjo, GAVI Seth Berkley amesema wanasayansi hawana ufahamu wa kutosha kuhusu ugonjwa huo mpya ili kuweza kutathmini hatari yake. Hata hivyo, Berkely amesema chanjo ya kuzuia virusi vya Corona ni rahisi zaidi kutengenezwa kuliko chanjo ya malaria na virusi vya Ukimwi na itachukua miezi kadhaa kabla haijaanza kujaribiwa.
Wakati hayo yakijiri, viwanja vya ndege katika eneo la Ghuba vimesema kuwa vitaanza kuwakagua abiria wote wanaowasili kutoka China. Hatua hiyo imeenda mbali zaidi kuliko ile iliyochukuliwa na maeneo makuu ya usafirishaji barani Ulaya na Marekani, ambako wamepunguza kuwakagua abiria wanaoingia kutoka Wuhan.
(AFP, DPA, AP, Reuters)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_52096780' lang='swa' type='mono' source='https://www.dw.com/sw/sw/china-yaongeza-juhudi-kupambana-na-corona/a-52096780' term='Corona'>
Mamlaka nchini humo zimeongeza tahadhari zaidi katika kupambana na mlipuko mpya wa Virusi hivyo ambavyo huenda vikasambaa zaidi. Hofu ya kusambaa kwa virusi vya Corona imetanda zaidi baada ya mtaalamu wa serikali ya China Zhong Nanshan kuweka wazi kupitia televisheni ya Taifa kuwa virusi hivyo vinaweza kuambukizwa kutoka kwa mtu mmoja hadi mwingine.
Visa vya awali vya virusi hivyo vilivyoripotiwa mwishoni mwa mwezi uliopita vilikuwa vikihusishwa na soko la vyakula vinavyotokana na bahari na maambukizi yalidhaniwa yanatokana na wanyama kwenda kwa binaadamu.
Habari za kusambaa kwa virusi vya Corona zimetolewa wakati shirika la Afya duniani WHO likisema litafikiria kuutangaza mlipuko huo kuwa dharura ya kimataifa ya afya ya umma. Shirika hilo la afya duniani limeongeza kuwa visa zaidi vya ugonjwa huo huenda vikajitokeza.
Mataifa mengine yaanza kuchukua tahadhari
Mji wa Wuhan ndio unaoripotiwa kuwa na visa vingi zaidi vya ugonjwa huo kwa kuwa na wagonjwa 258. Mjini Beijing, zaidi ya watu 20 wameripotiwa kupata maambukizi. Miji mingine iliyoarifiwa kuwa na visa vya virusi hivyo ni pamoja na Shanghai na kusini mwa jimbo la Guangdong. Korea Kusini, Japan na Thailand ambako kuna wasafiri wengi kutoka China kumeripotiwa visa vinne vya ugonjwa huo.
Baadhi ya nchi zinazohofiwa kuathiriwa na virusi vya Corona
Huku kukiwa na wasiwasi wa mlipuko wa virusi hivyo kusambaa duniani kama ilivyokuwa kwa virusi vya SARS vilivyosambaa kutoka China kwa nchi kadhaa mwaka 2002-2003, baadhi ya mataifa yameanza kuchukua hatua za tahadhari kwa kuwapima wasafiri wanaotoka China hasa Wuhan.
Wakati huohuo makampuni ya usafiri wa anga ya China yalitangaza kuwa hayatotoza ada kwa watu waliokwisha kununua tiketi watakaotaka kuahirisha safari kutokana na hofu ya mlipuko wa virusi vya Corona. Mlipuko wa virusi hivyo umetokea huku mamilioni ya watu wa bara la Asia wakijiandaa kusafiri kwa ajili ya kusherehekea mwaka mpya wa Lunar wiki hii.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_50480794' lang='swa' type='mono' source='https://www.dw.com/sw/sw/maandamano-yavuruga-biashara-na-uchumi-wa-hong-kong/a-50480794' term='SARS'>
Ghasia katika mji huo wa Hong Kong zimesababisha wasafiri wengi kukiepuka kisiwa hicho ambacho ni kitovu cha masuala ya biashara na fedha. Na kutokana na kutokuwepo na dalili zozote za waandamanaji na serikali za kurudi nyuma, kuna wasiwasi mkubwa kwamba hali haitatokuwa shwari hivi karibuni.
Idadi ya wageni kutoka China Bara imepungua baada ya lawama za wazi kwa waandamanaji kutoka Beijing, ambayo imeyafananisha machafuko hayo na vitendo vya ugaidi. Msemaji wa baraza la viwanda na safari la Hong Kong, Jessica Wan ameliambia shirika la AFP kwamba  idadi hiyo ya watalii kutoka China Bara ilipungua kwa asilimia 90 katika siku 10 za kwanza za mwezi huu Septemba.
Wakati huo huo shirika la ndege la Hong Kong Cathay Pacific limeripoti pia kushuka kwa idadi ya abiria kwa asilimia 11 katika mwezi wa Agosti, wakati maeneo mawili kwenye uwanja wa ndege yalipozuiwa na waandamanaji na kusababisha kufutwa kwa mamia ya safari za ndege.
katika mwezi wa Agosti kulishuhudiwa kuporomoka kwa kiwango kikubwa cha wageni kuliko hata wakati lilipotokea janga la virusi vya maambukizi ya mfumo wa kupumua, SARS mnamo mwaka 2003 ambapo karibu watu 300 walipoteza maisha.
Kiongozi wa Hong Kong Carrie Lam
Mojawapo ya maeneo yaliyoathiriwa zaidi na vurumai za maandamano hayo ni eneo la Causeway Bay la biashara ya bidhaa za kifahari ambapo wauzaji wa maduka na wateja mwishoni mwa wiki iliyopita walijikuta kwenye wakati mgumu pale polisi walipotumia gesi ya kutoa machozi dhidi ya vijana wanaoandamana mjini Hong Kong. Mfamasia mmoja katika kitongoji hicho, ambaye alijitaja kwa jina moja tu Chiu, aliwaambia waandishi wa habari wa AFP kwamba mauzo yamepungua mno tangu maandamano yalipoanza mnamo mwezi Juni.
Ameongeza kusema kwamaba mazingira sio mazuri na mara kadhaa amelazimika kufunga duka lake hali inayosabisha biashara yake kushuka kwa asilimia 40 hadi 50. Amesema wateja hawanunui sana na hivyo biashara yake inaendelea kuwa mbaya kuliko wakati zilipofanyika harakati za mwavuli za mwaka 2014.
Mzozo wa Hong Kong wa muda mrefu umeambatana na kuzorota kwa sekta ya uagizaji na uuzaji nje duniani kote pamoja na vita ya biashara kati ya Marekani na China. Mapema mwezi huu kampuni ya Fitch iliiteremshia Hong Kong kiwango cha hadhi ya jiji lake kutokana na maandamano hayo.
Chanzo:/AFP
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_4211387' lang='swa' type='mono' source='https://www.dw.com/sw/sw/homa-ya-nguruwe-yasambaa-hadi-ulaya/a-4211387' term='SARS'>
Kwa mujibu wa takwimu, zaidi ya watu 149 wamefariki mpaka sasa Mexico pekee. Shirika la Afya Ulimwenguni, WHO, kwa upande wake, limetangaza kuwa ugonjwa huo umefikia kiwango cha hatari ya maambukizi kati ya binadamu na huenda ukasababisha janga.
Punde baada ya Shirika la Afya Ulimwenguni, WHO, kutoa onyo hilo masoko ya hisa barani Asia yanaripotiwa kutetereka. Mpaka sasa hakuna mtu yeyote aliyeripotiwa kufariki nje ya Mexico, japokuwa watu 50 wameripotiwa kuambukizwa virusi vya homa hiyo katika mataifa ya Marekani, sita huko Canada na barani Ulaya ambako mtu mmoja ameambukizwa nchini Uhispania. Taarifa hizo zimethibitishwa na Kamishna wa Masuala ya Afya wa Umoja wa Ulaya, Androulla Vassilou aliyeeleza kuwa ''Tumepokea thibitisho kutoka kwa idara ya afya nchini Uhispania kuwa kuna mtu mmoja aliyeambukizwa virusi vya homa ya nguruwe katika eneo la Umoja wa Ulaya''
Nguruwe wanaosambaza virusi vya homa hiyo hatari
Homa ya nguruwe inaweza kutibiwa kwa haraka kwa kutumia dawa ya kupambana na virusi. Kwa mujibu wa Shirika la Afya Ulimwenguni, kwa upande wake limesisitiza umuhimu wa kujizatiti kuzuia virusi hivyo kusambaa zaidi, ila limepinga hatua ya kuifunga mipaka ya Mexico. Naibu Mkurugenzi wa Shirika hilo la WHO, Keiji Fukuda amelielezea hilo,''Mkurugenzi mkuu amependekeza kutofunga mipaka au kupiga marufuku safari zozote zile.Hata hivyo, ni muhimu kwa wagonjwa kutosafiri.''
Kufuatia tangazo la Shirika la WHO serikali kote ulimwenguni zimewashauri raia wao kutoizuru Mexico pasipo sababu za msingi, kadhalika kuimarisha uangalizi katika viwanja vya ndege vya kimataifa. Uingereza, Ufaransa, Ujerumani na Marekani tayari zimewatahadharisha raia wao kutoizuru Mexico inayotegemea pato la fedha za kigeni katika sekta ya Utalii.
Japan imewashauri raia wake walioko Mexico kurejea nyumbani kabla hali haijakuwa mbaya.
China kwa upande wake imeahidi kutangaza taarifa zozote za watu walioambukizwa homa ya nguruwe pindi watakapozipata. Itakumbukwa kuwa mwaka 2003 serikali ya China ilijitahidi kubana maelezo yoyote yale kutangazwa baada ya homa ya mafua makali ya SARS kuzuka.
Ulimwengu ulijifunza kutokana na jaa hilo. Dr Malik Peris ni mmoja wa wanasayansi waliohusika katika vita hivyo.Amesema''Somo moja tulilopata ni kwamba hospitali na vituo vya afya vinaweza kuwa chanzo cha kusambaa kwa virusi. Watu wana ufahamu mkubwa zaidi kwa sasa kwamba usafi ni jambo la msingi na virusi hivyo vinawezwa kusambazwa kwa mikono au kukohoa.''
Mlipuko wa homa kali ya mafua uliotokea mwaka 1968 nchini China ulisababisha vifo vya yapata watu milioni moja kote ulimwenguni. Raia wengi wa Mexico wamelazimika kuvaa vichuja pua katika maeneo mengi nchini humo. Mikahawa,majumba ya sinema,viwanja vya michezo na baadhi ya afisi za serikali vyote vimefungwa ili kuzuia virusi hivyo kusambaa. Shule nazo zimefungwa hadi ifikapo tarehe 6 mwezi ujao wa Mei. Kulingana na maafisa wa afya wa Mexico, virusi vya homa hiyo havisambazwi kwa kula nyama ya nguruwe.
Mwandishi: Thelma Mwadzaya RTRE/AFPE
Mhariri:Othman Miraji
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2890159' lang='swa' type='mono' source='https://www.dw.com/sw/sw/mkutano-wa-kilele-kuhusu-vyoo-wafanyika-new-delhi/a-2890159' term='SARS'>
Wanasiasa na wataalamu wanakutana kwa siku nne mjini New Delhi India kujadiliana kuhusu njia za kuboresha usafi kwa kutumia vyoo. Kwa mujibu wa shirika la afya duniani, WHO, watu takriban bilioni 2.6 au thuluthi moja ya idadi ya wakaazi wote dunaini, hawana vyoo. Wataalamu wanasema zaidi ya nusu ya idadi hiyo wanaishi nchini India au China, huku India ikiwa na watu takriban milioni 700 katika idadi hiyo.
Dr Nath kutoka India anasema uhaba wa vyoo ni tatizo la dunia nzima.
´Ni tatizo kubwa duniani kote na pia katika nchi zinazoendelea kwa sababu njia salama ya kutupa kinyesi cha binadamu itakuokoa kutokana na magonjwa mengi yakiwemo ungonjwa wa kupooza, kipindupindu, maumivu ya tumbo yanayotokana na minyoo na hata kifo.´
Daktari Nath ni mwanachama wa shirika la kimataifa la Sulabh, shirika la kihindi lililouandaa mkutano wa mjini New Delhi. Yeye amekuwa akijishughulisha na vyoo vya kitamaduni nchini India vinavyouzwa kwa bei ya kuanzia dola 18, mifumo ya kusafisha maji ya kunywa na usafi katika maeneo ya mashambani.
Damodar Bhartia mshauri katika shirika la Sulabh anasema tatizo la vyoo ni la kuzingatiwa kwa makini. Amesema, ´Maafisa wa serikali na wataalamu walio madarakani wameamua kuyamaliza matatizo ya vyoo. Kwa miongo mitatu sasa hawana tena matatizo ya vyoo.´
Bhartia anasema watu wanazunguzia maji, chakula kupambana na baa la njaa, lakini hata vyoo ni jambo dogo lililo muhimu kwa ukuaji wa kiuchumi. Kandoni mwa mkutano wa mjini New Delhi watengenezaji wa vyoo wanaonyesha bidhaa zao.
´Choo hiki ni cha mtu wa kawaida. Kimewekewa dawa ya kuua bakteria wanaosababisha homa ya mafua, SARS na magonjwa mengine yanayosababishwa na virusi.´
Mfanyabiashara mwingine wa India, Rajeev Kher, anapongeza ushirikiano kati ya India na Ujerumani katika utengenezaji wa vyoo.
´Kwa karibu miaka minne au mitano nimekuwa nikifanya kazi na bwana Peter Fliegenschmidt. Yeye ni fundi wa kutengeneza vyoo kutoka eneo la Sachsen – Anhalt nchini Ujerumani.´
India inalenga kuangamiza tabia ya watu kwenda haja kubwa katika misuti au maeneo mengine mbali na vyoo kufikia mwaka wa 2012 kwa kujenga vyoo kwa mamilioni ya raia wake wake wanaokabiliwa na umaskini uliokithiri na ambao hawana nyumba za kulala.
Waziri wa maendeleo ya maeneo ya mashambani wa India, Raghuvansh Prasad, amesema India itakuwa huru kutokana na tabia hiyo kufikia mwaka wa 2012 na itatimiza majukumu yake ya kimataifa kuhusiana na swala hilo. Waziri huyo ameyasema hayo jana kwenye mkutano wa kimataifa kuhusu vyoo unaoendelea mjini New Delhi.
Wataalamu wa afya na usafi kutoka nchi 40 duniani wanahudhuria mkutano mjini New Delhi kutafuta njia za kusambaza vyoo kwa kila mtu na kujadili maswala mengine kuhusu usafi. Waziri Prasad amesema India imetenga takriban dola milioni 255 kugharamia miradi ya usafi katika maeneo ya mashambani mwaka huu. Kiwango hicho cha fedha kimeongezeka kwa asilimia 43 ikilinganishwa na kiwango kilichotumika mwaka jana.
Wataalamu wanasema watu takriban nusu milioni nchini India husafisha vyoo na kubeba kinyesi cha binadamu kutumia vichwa au mikokoteni kwenda kukitupa kwenye majaa ya takataka. Tabia hiyo imepigwa marufuku lakini imeenea sana kutokana na ukosefu wa nafasi nyingine za ajira na mifumo ya kupitishia maji taka.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2926021' lang='swa' type='mono' source='https://www.dw.com/sw/sw/miaka-10-ya-uhuru-wa-hong-kong/a-2926021' term='SARS'>
Hii ni mara ya kwanza kwa Rais Jintao kufanya ziara katika eneo hilo tangu alipopata wadhifa huo wa kuwa kiongozi wa nchi maarufu duniani.
Akizungumza na vyombo vya habari mara baada ya kushuka katika uwanja wa ndege wa Hong Kong, Rais Jintao amesema ana kila sababu ya kufurahia maendeleo ya Hong Kong katika kipindi cha miaka kumi baada ya kuwa huru.
Rais Hu Jintao amesema anaona fahari sana kwa kuwa sasa ana matumaini kwamba wakazi wa eneo hilo wanaisha maisha mazuri na yenye maana, baada ya miongo kadhaa za kuwa chini ya utawala wa kikoloni.
Maadhimisho kamili yanafanyika hapo tarehe mosi mwezi Julai ambapo jumuiya ya kimataifa inaandika historia mpya ya Hong Kong kutokana na maendeleo yaliyofikiwa.
Watafiti wa kimataifa katika masuala ya kimahusiano wamesema mifumo miwili katika nchi moja imefanikiwa kwa kiasa kikubwa kuiendeleza Hongo Kong baada ya kipindi kirefu cha kukaliwa na wageni.
Wataalamu wa masuala ya uchumi na jamii wamesema Hongo Kong imefanikiwa kwa kiasi kikubwa katika maamuzi ya kidemokrasia, nyanja ya habari na mawasiliano na hivi sasa ni fahari kubwa kwa China.
Uchumi wa Hongo Kong umeonekana kuwa imara katika kipindi cha miaka kumi iliyopita, hata kuushangaza ulimwengu, tofauti na jinsi wadau wa sekta hiyo walivyofikiria hapo kabla.
Pamoja na kufikia mafanikio hayo, katika kipindi cha mwaka 1997, Hong Kong ilikumbwa na fadhaa katika masuala ya pesa pamoja na shambulizi la ugonjwa wa mafua uliojulikana kwa jina la SARS kwa kitaalamu mwaka 2003 na ambao ulisababisha kupungvua kwa idadi ya watalii. Rais Huu amewapongeza maafisa kwa kupambana na ugonjwa huo unaoasababisha matatizo ya kupumua.
Wadadizi wanasema Hong kong ni mfano mzuri wa kuigwa panapohusika na nchi moja kuwa na mifumo miwili tafauti ya kiuchumi. China bara kimsingi bado ni taifa la kikoministi , wakati Hong Kong ina mfumo wa uchumi unaotegemea masoko bila ya kuingiliwa na dola.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2919910' lang='swa' type='mono' source='https://www.dw.com/sw/sw/hanoi-homa-ya-mafua-inayotokana-na-ndege-yatishia-ulimwengu/a-2919910' term='SARS'>
Kwa mara nyingine maafisa wa Umoja wa Mataifa katika kongamano juu ya maradhi nchini Vietnam wameonya juu ya kuzuka kwa maradhi ya homa kali ya mafua ikiwa virusi vinavyosababisha maradhi hayo miongoni mwa ndege vitaweza kuambukiza kati ya wanadamu.
Wataalamu wa masuala ya afya ya binadamu pamoja na wale wa wanyama kutoka mashirika ya Umoja wa mataifa wametoa wito kwa mataifa tajiri kufanya utafiti zaidi ili kuzuia kuenea kwa virusi vinavyosababisha maradhi hayo.Dkt Shigeru Omi afisa katika shirika la WHO amesema hatari ya maradhi hayo imezidi ya SARS ambayo iliwauwa takriban watu mia nane miaka miwili iliyopita.
Tangu mwaka 2003 homa ya mafua inayosababishwa na ndege imegunduliwa katika nchi nane za bara Asia na kusababisha vifo vya watu 46.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2920466' lang='swa' type='mono' source='https://www.dw.com/sw/sw/khofu-kuwa-ni-kesi-ya-3-ya-sars/a-2920466' term='SARS'>
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2920521' lang='swa' type='mono' source='https://www.dw.com/sw/sw/kesi-mpya-ya-homa-ya-sars/a-2920521' term='SARS'>
BEIJING: Uchina imeripoti kesi mpya ya mgonjwa anaekhofiwa kuwa na homa ya SARS.Kesi hii mpya inahusika na mfanyakazi wa kike katika mkahawa kwenye jimbo la kusini la Guangdong.Mgonjwa huyo mwenye umri wa miaka 20 ambae sasa amewekwa karantini na anapokea matibabu,aliripoti kwa mara ya mwanzo ishara za homa hapo Desemba 26.Kwa upande mwingine hapo mapema mgonjwa wa mwanzo wa SARS katika kitisho kipya cha hivi karibuni ameshatolewa hospitali.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2920573' lang='swa' type='mono' source='https://www.dw.com/sw/sw/beijing-ngawa-10000-kuuwawa-china-kutokana-na-sars/a-2920573' term='SARS'>
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_51081576' lang='swa' type='mono' source='https://www.dw.com/sw/sw/uharamia-waongezeka-afrka-magharibi/a-51081576' term='ebola'>
Gazeti la Die welt limeandika, "Uchunguzi unaendelea"  ni maneno ambayo yamekuwa yakitumika katika ripoti za hivi karibuni kuhusu matukio ya uharamia baharini. Kwa mfano, kuna habari juu ya meli kubwa ya mizigo iliyovamiwa  karibu na pwani ya Afrika ya Magharibi. Maharamia waliojihami kwa silaha waliwachukua mateka wafanyakazi tisa wa meli hiyo na kutoweka kuelekea Cameroon. Jina la meli hiyo halikutajwa lakini bendera yake ni ya Liberia
Gazeti hilo linaendelea kuandika kuwa tawi la shirika la kimataifa la biashara na Umoja wa Mataifa liitwalo the International International Maritime Bureau (IMB), huchapisha taarifa za matukio kama hayo. Katika mji mkubwa zaidi wa Cameroon wa Douala wahalifu waliiteka nyara meli nyingine ya mizigo. Kipindi hiki, wafanyakazi nane wa meli hiyo walitekwa nyara na bendera ya meli hiyo ni ya Antigua. Jina la meli hiyo pia limewekwa kapuni.
Kwa upande wake gazeti la Frankfuter Allgemeine liliandika kuhusu ugunduzi wa gesi katika nchi za Mozambique na Senegal. Ugunduzi huo umesababisha ongezeko kubwa la uwekezaji. Nchi za Ulaya na Asia zimeonesha nia kwa kiasi kikubwa lakini kuna upungufu wa miundombinu na sheria mbadala.
Gazeti hilo linaandika, wiki mbili zilizopita tangu kufanyika kwa uchaguzi Kusini mashariki mwa Msumbiji, waangalizi wa uchaguzi huo walitupia macho eneo la kaskazini mwa nchi hiyo wakiwa na wasiwasi. Eneo hilo ni la mkoa wa Cabo Delgado linalopakana na Tanzania ambapo kundi la kiislamu lenye siasa kali limekuwa tishio. Wanajiita "wapiganaji wa kikhalifa” wakiharibu vijiji vyote na kuwaua wakazi. Hadi sasa  takribani watu 300 wanaripotiwa kuwa waathiriwa wa ugaidi huo, na hatma ya mauaji hayo bado haijulikani.
Kwa serikali ya Msumbiji,  Cabo Delgado ni zaidi ya eneo lililo mbali na mji mkuu  linalokabiliwa na makundi ya kiislamu yenye siasa kali kwani, matumaini karibu yote ya mafanikio katika nchi hiyo yapo kwenye mji huo.  Miaka minane iliyopita, gesi asilia iligunduliwa katika eneo hilo ulipo mto Ruvuma mpakani na Tanzania.
Die tageszeitung, liliandika juu ya uchaguzi wa hivi karibuni wa Botswana ambapo nchi hiyo imeendelea kuwa na msuguano baada ya Rais Mokgweetsi Masisi kuchaguliwa tena kutetea nafasi yake tofauti na matarajio. Gazeti hilo liliandika, chama chake kimekuwa kikiiongoza Botswana kwa zaidi ya nusu karne sasa.
Mokwgeetsi alishinda uchaguzi huo unaochukuliwa kuwa mgumu zaidi katika miaka 53 ya historia ya taifa hilo. Botswana, inayoonekana kuwa nchi thabiti katika eneo la Kusini mwa Afrika, ilikuwa imejiandaa kwa matukio  baada ya Rais Masisi kujihusisha katika mgogoro wa wazi na mtangulizi wake Ian Khama.
Ian ni mtoto wa muasisi wa taifa hilo Seretse Khama alimchagua Masisi kuwa mrithi wake mwaka 2019 na kisha akakiacha chama chake cha BDP katika mgogoro. Alikiunga mkono chama kipya cha BPF. Waangalizi wengi wa uchaguzi walitegemea kuwa kuondoka kwa familia ya wanasiasa wakubwa kwenye chama tawala kungemaanisha mwisho wa chama hicho na kuwa na uchaguzi wenye matokeo yenye utata.
der Tagesspiegel linaandika juu ya kugunduliwa kwa program ya kupambana na Ebola, 'Ebola App' ambayo inatarajiwa kupunguza maambukizi ya ebola kwa kusaidia kuwapata watu walio na maambukizi ya homa hiyo.
Gazeti hio lilianza kwa kuandika, mara nyingi huanza kama mafua. Joto la mwili hupanda kidogo na maumivu ya viungo. Ndani ya siku chache, mtu hupata maumivu ya tumbo, kichefuchefu na kutapika. Wale wasiopata matibabu wanaishia kufariki. Mlipuko wa sasa wa Ebola katika Jamhuri ya Kidemokrasi ya Kongo unaua watu wawili kati ya watatu walio na maambukizi ya ugonjwa huo.
Hata hivyo sasa kuna chanjo ambazo zimeonesha mafanikio katika kipindi cha majaribio. Kadri mtu anavyotibiwa mapema ndivyo uwezekano wa  kupona unavyokuwa mkubwa. Hili linaweza kusaidiwa na program ya simu za kisasa inayotengenezwa katika jimbo la Saxony, Ujerumani. Programu hiyo, Ebola App inasaidia kuwapata watu wenye maambukizi kwa haraka, kuwapa angalizo na kuwasaidia wapate tiba.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_50793402' lang='swa' type='mono' source='https://www.dw.com/sw/sw/tshisekedi-aahidi-kuwaangamiza-waasi-wa-adf/a-50793402' term='ebola'>
Rais Tshisekedi amesema waasi hao watakuwa wametokomezwa ifikapo mwishoni mwa mwaka. Katika ziara hiyo ya hapo jana, Rais Tshisekedi alipongeza pia kazi kubwa inayofanywa na madaktari katika kukabiliana na ugonjwa hatari wa ebola.
Akiwahutubia maelfu ya wakaazi wa mji pamoja na wilaya ya Beni waliokuja kumsikiliza katika njia panda kuu ya Beni, rais Félix Tshisekedi akionekana mwenye furaha alisema yuko njiani kutekeleza ahadi yake kwa wakaazi wa Beni na ahadi hiyo ni amani. Rais Tshisekedi alisema kuwa majeshi ya serikali yanachapa kazi ipasavyo na mapambano hayo yataendelea hadi pale waasi wa kundi la ADF watakapotokomezwa.
Rais Tshisekedi alinukuliwa akisema "Tutapambana na maadui wetu hao hadi pale eneo la Beni litakapokombolewa. Tutawatengenezea barabara ili shughuli zenu mnazozifanya zianzishwe upya. Kwa hiyo nawataarifu kwamba wanajeshi wanachapa kazi hiyo ipasavyo na panapo majaliwa, sherehe za heri ya mwaka mpya zitafanyika katika hali ya shamra shamra na sherehe nzuri sana kufuatia amani itakayopatikana."
wanajeshi wa Congo wakifanya doria kwenye mitaa ya Beni. Mji huo unakabiliwa na machafuko yanayosababishwa na wanamgambo wa ADF.
Mji na wilaya ya Beni zikiwa zinakabiliana na waasi kutoka Uganda ADF pamoja na homa ya ebola
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3KbB2
rais Félix Tshisekedi alionesha furaha yake kwa kazi kubwa wanayoifanya madaktari chini ya uongozi wa profesa Muyembe, katika kukabiliana na ebola. Kwa kipindi cha wiki tatu sasa alisema rais kwamba mikoa ya Kivu ya kusini na Kivu ya kaskazini haijashuhudia maambukizi mapya ya ebola. Amesema tatizo hilo sasa linabakia tu kwenye mkoa wa Ituri ambako bado kuna visa vya maambukizi vinavyoripotiwa.
Rais amewaomba wakaazi wa eneo hilo kuheshimu kanuni za usafi kama wanavyowaagiza madaktari ili kusaidia kutokomeza Ebola nchini Congo ifikapo mwishoni mwa mwaka huu.
Wakaazi wa Beni walioonekana kuchoshwa na mauwaji ya kila siku kama yanavyofanywa na waasi kutoka Uganda ADF, wameeleza kufurahishwa na ahadi za rais ya kuwatokomewa wanamgambo hao.
Hata hivyo, ziara hiyo iliingiwa na doa, kufuatia taarifa ya kupotea kwa moja ya ndege zilizokuwa kwenye msafara wake wakati ikitokea Goma kwenda Kindu mji mkuu wa mkoa wa Maniema kabla ya kwenda Kinshasa. Ndege hiyo inasemekana ilikuwa imewabeba watu wanane, ambao ni pamoja na marubani.
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3KbB2
</doc>
<doc docid='dw_50560373' lang='swa' type='mono' source='https://www.dw.com/sw/sw/tanzania-yaitaka-who-ijieleze-kuhusu-ebola/a-50560373' term='ebola'>
Tanzania imemuita muwakilishi wa shirika la WHO nchini humo kuhusiana na taarifa iliyotolewa mwishoni mwa wiki iliyopita kwamba serikali ilikuwa imekataa kutoa taarifa kuhusu visa vinavyoshukiwa kuwa vya maambukizi ya ebola. Msemaji wa serikali ya Tanzania, Hassan Abbasi ameandika katika ukurasa wake wa mtandao wa kijamii wa twitter: Serikali imemuita muwakilishi wa WHO nchini kutafuta maelezo ya kina kutoka kwa shirika hilo kuhusu ripoti zinazosambaa katila vyombo vya habari.
Haya yanajiri wakati shirika la madaktari wasio na mipaka Medicins Sans Frontiers MSF likilituhumu shirika la WHO kwa kutumia mfumo usiofaa wa utoaji chanjo likisema utaratibu wa mgao unaotumika unaruhusu virusi kujitokeza tena katika jamii ambazo tayari ugonjwa huo ulikuwa umetokomezwa na watu kulindwa kutokana na maambukizi mapya.
Shirika la WHO limekanusha madai kwamba linatoa chanjo kwa mgao na badala yake limesema linafanya kazi kwa bidii kama mashirika mengine kuutokomeza kabisa mlipuko wa ugonjwa wa ebola katika Jmahuri ya Kidemokrasia ya Congo. Shirika hilo limesema katika taarifa yake kwamba linashirkikiana na serikali ya Congo kuzifikia jamii nyingi na watu wengi kadri inavyowezekana katika maeneo yaliyoathirika na mlipuko wa ebola na wala halijaweka kiwango wala vikwazo katika utoaji wa chanjo.
Wafanyakazi wa afya mjini Goma, mashariki mwa Congo
Shirika la MSF lataka uwazi
Mlipuko wa ugonjwa wa ebola umewaua watu zaidi ya 2,100 tangu katikati ya mwaka uliopita, kiwango ambacho ni cha pili kwa ukubwa tangu mlipuko wa ebola ulipowaua watu 11,300 eneo la Afrika Magharibi kati ya mwaka 2013 na 2016.
Shirika la MSF limetaka pawepo uwazi kuhusu upatikanaji wa chanjo, ambayo inatengenezwa na kampuni la kutengeneza dawa la Marekani, Merck & Co na inayotumika katika kampeni ya shirika la afya duniani WHO ya kukabiliana na ugonjwa wa ebola.
Shirika la WHO na wizara ya afya ya Jamhuri ya Kidemokrasia ya Congo wanasema tangu mwezi Agosti mwaka uliopita zaidi ya watu 223,000 wamedungwa chanjo dhidi ya ebola ambayo imedhihirika baada ya majaribio kwamba ina uwezo mkubwa wa kuwalinda watu dhidi ya maambukizi. Lakini shirika la Madaktari wasio na mipaka kwa upande wake linakadiria kulingana na idadi ya visa vya maambukizi tangu mlipuko wa ebola, chanjo hiyo inatakiwa iwe imetolewa kwa watu kati ya 450,000 na 600,000, yaani mara mbili.
Maafisa wa afya wa Congo siku ya Jumapili walitoa idhindi kwa mipango ya kutumika aina ya pili chanjo, inayotengenezwa na kampuni ya Johnson & Johnson, kusaidia kupambana na ugonjwa wa ebola.
(rtre, dpae, afpe)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_50266237' lang='swa' type='mono' source='https://www.dw.com/sw/sw/waziri-wa-mambo-ya-nje-wa-ujerumani-maas-ziarani-afrika/a-50266237' term='ebola'>
Maas anakuwa mwanadiplomasia wa kwanza wa ngazi ya juu wa Ulaya kukutana na uongozi mpya wa nchi hiyo. Maas amesema kwamba Sudan ipo katika mabadiliko ya kihistoria na kwamba wanataka kuunga mkono uongozi mpya katika jukumu zito la kuifungua milango ya nchi, kufanya mageuzi na maandalizi ya uchaguzi wa kidemokrasia. Aidha ameongeza kwamba huu ni wakati wa Sudan kutumia nafasi hiyo, kupokea uungwaji mkono kutoka Jumuiya za kimataifa. Maas ataitembelea pia Jamhuri ya Kidemokrasia ya Congo Jumanne jioni, ambapo miongoni mwa mambo mengine, atapata taarifa za ujumbe wa kulinda amani wa Umoja wa Mataifa MONUSCO pamoja na mapambano dhidi ya ugonjwa wa mripuko wa ebola. Maas ataitembelea Kivu ya Kaskazini ambayo imeathiriwa vibaya na ugonjwa huo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_50083037' lang='swa' type='mono' source='https://www.dw.com/sw/sw/kisa-kipya-cha-ebola-charipotiwa-kivu-kusini/a-50083037' term='ebola'>
Hayo yanajiri wakati idadi ya waliothibitika kuambukizwa maradhi hayo katika mkoa wa Kivu Kusini ikipanda na kuwa watu 30.Taarifa ya wizara ya afya nchini Kongo imesema maambukizi hayo ya hivi karibuni yamethibitishwa katika kijiji cha Pinga kilichoko umbali wa kilomita 150 Magharibi mwa Goma, mji mkuu wa jimbo la Kivu Kaskazini ambao pia umekumbwa na maradhi ya Ebola. Ugonjwa huu ulianzia katika miji ya Beni na Butembo ambayo pia iko katika mkoa huo wa Kivu Kaskazini.
Katika taarifa yake iliyotolewa usiku wa kuamkia leo na kunukuliwa na shirika la habari la Reuters, wizara hiyo ya afya imethibitisha kuwa mtu wa tatu ameambukizwa ugonjwa huo hatari katika mkoa wa Kivu Kaskazini, masafa ya kilimita zipatazo 700 Kusini mwa kitovu cha mripuko huu unaoendelea Mashariki mwa Congo.
Mwandishi wa DW mjini Bukavu Mitima Delachance aliyesafiri na ujumbe wa Umoja wa Mataifa nchini Congo, MONUSCO uliokwenda leo katika kijiji cha Kilungutwe kwenye wilaya ya Mwega yalikoripotiwa maambukizi hayo katika mkoa wa Kivu Kusini, amesema waathirika hao watatu wote wameaga dunia.
Ingawa uelewa juu ya Ebola umeongezeka, na miundombinu ya kupambana nao imeboreka kuliko ilivyokuwa siku za nyuma, kupanuka kwa maeneo ya maambukizi yake hadi katika sehemu zilizo chini ya waasi, kunauzifanya juhudi za kuudhibiti kuwa ngumu zaidi, na kuzidisha hatari kusambaa haraka.
Karibu wilaya nzima ya Walikale inadhibitiwa na na kundi la mai mai, na limezungukwa na msitu mnene, na haifikiki kirahisi kwa sababu ya ubovu wa barabara.
Kuanzia mwaka jana, watu zaidi ya 1900 wamekwishafariki kutokana na ugonjwa wa Ebola, hiyo ikiwa idadi ya pili kwa ukubwa ya vifo vitokanavyo na ugonjwa huo, baada ya ile ya watu 11,300 waliokufa kutokana na ugonjwa huo Magharibi mwa Afrika, katika mripuko mbaya zaidi wa Ebola ulioanza mwaka 2014 na kuendelea hadi 2016.
Tangu wakati huo wataalamu wa tiba wamegundua dawa bora katika mapambano dhidi ya Ebola, zikiwemo  aina mbili ambazo hivi sasa zinatumiwa katika ngazi ya majaribio, na zimeweza kuponya zaidi ya asilimia 90 ya wagonjwa waliozitumia.
Lakini matumaini ya kuutokomeza ugonjwa huo yanakwamishwa na kukosekana kwa imani ya wananchi kwa huduma za afya kuhusiana na Ebola, na mabaki ya makundi ya waasi yanayoendelea kuisumbua nchi hiyo tangu miaka ya 1990.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_50051972' lang='swa' type='mono' source='https://www.dw.com/sw/sw/afrika-katika-magazeti-ya-ujerumani/a-50051972' term='ebola'>
Gazeti la Berliner Zeitung, limeandika juu ya ugunduzi wa dawa mpya zinazotibu homa ya ebola iwapo maambukizi yatagundulika mapema. Hatimaye kuna habari njema kutoka katika eneo lililoathiriwa na homa ya Ebola nchini Kongo. Baada ya miezi kumi ya majaribio ya dawa, wanasayansi wamegundua kuwa dawa mpya za aina mbili zinafanya kazi kwa ufanisi zaidi dhidi ya virusi vya Ebola tofauti na dawa zilizotumika hapo awali. Daktari Jean-Jacques Muyembe anayehusika  na udhibiti wa ugonjwa huo amenukuliwa akisema, "Kuanzia sasa hatuhitaji tena kusema kuwa Ebola haina tiba.” Daktari huyo amesema ugunduzi huo utasaidia kuokoa maelfu ya maisha ya watu.
Gazeti hilo limeandika, licha ya mapambano dhidi ya mlipuko wa homa ya Ebola watu wamekuwamekuwa wakionesha wasiwasi kwa wizara ya afya nchini humo pamoja na watoa misada ya afya wa mashirika ya kigeni. Wote wanatuhumiwa kusababisha ugonjwa huo kwa madai kuwa wananufaika kiuchumi kutokana na kuwepo kwa homa ya ebola.
Nalo gazeti la Süddeutsche Zeitung linaandika pia habari kutoka huko huko Kongo lakini lenyewe linaangazia juu ya mgogoro wa ardhi nchini humo na mashirika ya kutoa misaada. Mvutano huo umezidi kufukuta baada ya mlinzi wa kampuni ya kijerumani DEG inayofadhiliwa na benki ya umma ya Ujerumani KFW, kutuhumiwa kumuua mwanaharakati  wa haki za binadamu. Hii ni baada ya kuwepo kwa mgogoro kati ya wazalishaji wa mafuta ya mawese na sehemu ya wakazi nchini humo. Mauaji hayo yamezidi kuchochea mzozo baina ya makundi hayo mawili wakati ambapo mazungumzo ya usuluhishi yanatakiwa kuanza, huku mtandao wa wanaharakati nchini Kongo ukifanya mawasiliano na kampuni ya DEG ili kufanya mazungumzo huru ya kusuluhisha mgogoro huo.
Wiki hii Die Tages Zeitung linaandika jinsi jimbo la Makueni nchini Kenya chini ya Gavana Kivutha Kibwana lilivyopiga hatua katika mapambano dhidi ya rushwa. Gazeti hili limeandika, huko Makueni Kusini mwa Kenya, Gavana Kivutha Kibwana anafanya siasa za kuwashirikisha zaidi wananchi. Gavana huyo anasema siri kubwa ya mafanikio yake ni rahisi sana "kuasikiliza wananchi na kuhakikisha kuwa miradi ya maendeleo inatekelezwa bila ya fedha ilizotengewa kupelekwa kusikohusika." Wakazi wengi wa Makueni wanafurahishwa na Gavana wao na kwamba tangu achaguliwe mwaka 2013, Kivutha mwenye umri wa miaka 65 amejiweka mbali na makundi ya kisiasa ya Kenya jambo ambalo si kawaida kwa Kenya ambapo raia hushirikishwa kwa kiasi kidogo. Fedha hupotelea mifukoni mwa wanasiasa, maafisa na wakandarasi. Gazeti hilo limeandika, ni kweli kuwa baadhi ya wakuu wa makampuni wameshtakiwa kwa rushwa, na pia baadhi ya magavana na hata waziri wa fedha, lakini hukumu hutolewa mara chache.
Kwa upande wake gazeti la Frankfuter Allgemeine limeangazia kuhusu migogoro ya kisiasa katika nchi za kiarabu Kaskazini mwa bara la Afrika. Linaanza kuifananisha miogoro hiyo na ile inayoendelea katika nchi nyingine kama vile Syria na Yemen ambapo matokeo yake ni umwagaji damu, na mgogoro mkubwa wa kibinadamu. Hata hivyo kwa nchi tatu za Kaskazini mwa Afrika yaani Sudan, Algeria naTunisia zinapigania mfumo mpya wa kisiasa. Sudan wamekubaliana kipindi cha mpito baada ya kumgoa madarakani Omar al Bashir. Hali ngumu zaidi ya kuleta mabadiliko ya kisiasa, inaonekana zaidi Sudan. Vita ya wenyewe kwa wenyewe huko Darfur kati ya Kusini na Kaskazini zimeichakaza nchi hiyo.
Kwa Algeria watawala wa zamani wanakabiliwaa na changamoto toka makundi mawili ya kijamii ambayo hayana viongozi werevu sana bali wanaoshirikiana kwa kutumia mtazamo wenye mgawanyiko- kundi la Udugu wa kiislamu na wafuasi wa mrengo wa kushoto toka katika utawala. Gazeti hili limeandika tofauti na Sudan, Algeria haijawa na maandamano yenye mauaji ya watu wengi kama Sudan. Maandamano hayakuwa ya kumwaga damu. Waandamanaji walimwondoa Rais wao bila Rais huyo kuwa uhamishoni kama Tunisia  ama kuwa jela kama ilivyokuwa Misri au kumuua kama ilivyotokea Libya.
Vyanzo:  Magazeti ya Ujerumani/ Deutsche Zeitungen
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_49870390' lang='swa' type='mono' source='https://www.dw.com/sw/sw/afrika-katika-magazeti-ya-ujerumani/a-49870390' term='ebola'>
Mhariri wa die tageszeitung ameiita hukumu hiyo kuwa ni hukumu iliyocheleweshwa. Gazeti hilo limeandika kuwa mahakama kuu nchini Afrika ya kusini imepitisha makubaliano yanayotaka kulipwa fidia wachimbaji hao, kutokana na maradhi ya kifua kikuu na maradhi mengine ya mapafu yanayotokana na vumbi katika migodi ya dhahabu, na kwamba wengi wa wachimbaji hao tayari wamekufa.
Wachimbaji hao, wameifanya dhahabu ya Afrika ya Kusini kuonekana huku afya zao zikiharibika. Lakini sasa uamuzi wa kihistoria wa mahakama umeamua walipwe fidia. Ni baada ya miaka 15 ya migogogro ya kisheria, maelfu ya wafungwa wanasherehekea ushindi wao  dhidi ya kampuni sita za za uchimbaji madini nchini humo.
Zaidi die tageszeitung limeandika kuwa makampuni hayo ya kimataifa  yametakiwa kufanya malipo ya randi bilioni 5 sawa na Euro milioni 315 katika mfuko maalumu ambao utazifikisha fedha hizo kwa waathiriwa na familia zao, na iwapo fedha hizo hazitatosha, makampuni hayo yatatakiwa kulipa fedha zaidi.
Nalo Gazeti la Neue Zürcher limeandika juu ya shambulio lililofanywa na kundi la Boko Haramna kuua watu zaidi ya 60 nchini Nigeria. Gazeti hili limeandika, kwa  miaka 10 sasa kundi la kigaidi la Boko haramu limekuwa likilitesa eneo la kaskazini mashariki mwa Nigeria nakuliacha jeshi la nchi hiyo lisijuenini la kufanya. Jumamosi iliopita zaidi ya watu sitini waliuawa katika shambulio wakati wa maziko nchini Nigeria.
Tukio hilo lilitokea katika kijiji kilicho karibu na mji wa Maiduguri kwenye jimbo la Borno. Shambulizi hilo ni kubwa zaidi kutokea kwa mwaka huu nchini humo. Gazeti hilo limeandika kuwa kundi hilo lenye itikadi kali la Boko Haram limesema shambulizi hilo ni la kujibu mapigo baada ya wanakijiji hao kujilinda dhidi yao wiki mbili zilizopita.
Zaidi gazeti la Neue Zücher limeandika tayari ni miaka kumi sasa, tangu kundi hilo la Boko Haram lijibadilishe toka kuwa kundi la kiislamu na kuwa taasisi ya kigaidi na kwamba kuuawa kwa mwanzilishi wa kundi hilo Mohammed Yusuf ilikuwa kama kichocheo cha mashambulizi yanayoendelea baada ya mtangulizi wake, Aboubakar Shekau kuwataka wafuasi wa kundi hilo kuanzisha vita takatifu.
Tangu wakati huo, kundi la Boko Haram limeshaua takribani watu 27,000 huku wengine milioni 2.5 wakilazimika kuyakimbia makazi yao. Gazeti hilo liliendelea kuandika kuwa Baada ya kuchaguliwa kwa Jenerali wa zamani wa jeshi Muhammadu Buharu kuwa Rais wa Nigeria mwaka 2015, shinikizo la jeshi kwa kundi hilo liliongezeka, huku jeshi hilo likiungana na majeshi ya Chad.
Blätter für deutsche und internationale Politik limeandika juu ya mlipuko wa homa ya Ebola ambayo habari zake zimekuwa zikitikisa vyombo vya habari duniani kwa majuma kadhaa sasa. Gazeti hilo limeandika, Kwa mwezi uliopita pekee, takribani watu laki tatu walilikimbia eneo la Kaskazini Mashariki mwa Jamhuri ya Kidemokrasi ya Kongo bila ya Jumuiya ya kimataifa kufahamu. Wengi wao wanabaki kuwa watu wasio na makazi ndani ya Kongo lakini zaidi ya 29,000 wamekimbilia nchi jirani ya Uganda  tangu mwanzo wa mwaka huu, na kinachowasukuma kufanya hivyo ni hofu mara mbili: hofu ya vita-na hofu ya homa ya ebola.
Gazeti hili limeandika kuwa mlipuko wa mwisho wa ugonjwa huu wa kuambukiza ulitokea miaka michache tu iliyopita: kati ya mwaka 2014 na 2016, Ebola iliua zaidi ya watu 1,300  Magharibi mwa Afrika pekee. Hii haikuwa kutokana na mfumo mbaya wa afya pekee wa nchi zilizoathiriwa bali shirika la Afya duniani lililifumbia macho tatizo hilo la kuwa mtazamaji kwa kupindi kirefu, lakini iwapo kuna mtu anadhani kuwa WHO ilijifunza kutokana na janga hilo na kwamba litachukua hatua za haraka Kongo, mtu huyo atakuwa amekosea.
Vyanzo: Deutsche Zeitungen
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_49843275' lang='swa' type='mono' source='https://www.dw.com/sw/sw/mwaka-mmoja-wa-ebola-kaskazini-mashariki-mwa-drc/a-49843275' term='ebola'>
Umekuwa mwaka moja wa matatizo katika mikoa ya Kivu ya Kaskazini pamoja na Ituri, kufuatia mlipuko wa homa ya Ebola katika eneo hilo. Tangu kutangazwa uwepo wa homa ya hiyo katika mikoa ya kaskazini mashariki ya Congo, mfumo wa maisha wa wakaazi umebadilika. Mfano kuosha mikono wakati wowote, kusalimiana bila kumgusa mtu na kadhalika.
Na kile kinachotajwa kuwa kikwazo Katika mpango mzima wakukabiliana na homa ya Ebola katika eneo hili, ni kule kutoelewa kwa wakaazi kwamba Ebola ipo na kuwa inauwa, hasa kufuatia kumgusa mgonjwa au kugusa mwili wa mtu aliefariki kwa homa ya Ebola. Daktari Mwamini Kavugho, aliambukizwa Ebola katika zahanati alikokuwa anafanyia kazi, baada ya kumtibu mtoto mmoja aliyekuwa anaugua Ebola.
Madaktari wafanya kazi kwa tahadhari zaidi
Uwepo wa homa ya Ebola katika mikoa ya Kivu ya kaskazini pamoja na Ituri, umeshawafanya  matabibu katika vituo vya afya kubadili tabia. Awali walikuwa wakiwapokea wagonjwa vizuri, na leo wanawapokea wagonjwa mbalimbali katika hali ya uangalifu, ili kuepukana na maambukizi.
Mmoja wa madaktari, Mayani Chantal anasema awali, wagonjwa mahututi walipokuwa wakiwasili haspitalini hapo walikuwa wakiwapokea kwa haraka na kuwashughulikia lakini kwa sasa wanajizuia kuwagusa wagonjwa kabla ya kujikinga ipasavyo.
Imani ya kuona Ebola inatokomezwa katika eneo hili baada ya Mwaka moja wa mlipuko, inaonekana kupotea, licha ya risala ya profesa Jean-Jacques Muyembe kiongozi wa timu zinazopambana na Ebola, ya kuwa ikiwa raia watasaidiana na timu za matabibu, ebola itatokomezwa katika eneo hili, kwa kipindi cha myezi mitatu au minne. Tangu kuripuka kwa Ebola katika eneo hili, watu zaidi ya elfu moja na mia saba wameshafariki dunia kwa homa hiyo.
Mwandishi: John Kanyunyu DW Beni
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_49827192' lang='swa' type='mono' source='https://www.dw.com/sw/sw/mgonjwa-mwengine-athibitika-kuugua-ebola-goma-mashariki-drc/a-49827192' term='ebola'>
Hofu kubwa imetanda kwa mara nyingine mjini Goma mashariki mwa Kongo baada ya kutangazwa kuweko kwa mgonjwa wa pili wa homa ya Ebola huku afisa mkuu aliyeteuliwa naye Rais Felix Tsishekedi kwa ajili ya kupambana na mlipuko huu ameahidi kuanzisha operesheni ya chanjo.
Kulingana na madaktari wa afya Kivu Kaskazini wamesema kwamba mgonjwa wa Ebola alingia mjini Goma akitokea jimbo la Ituri wiki mbili zilizopita, huyo alitengwa baada tu ya kuonesha dalili zote za homa hatari ya Ebola na kupelekwa kwenye eneo maalumu ili kupewa matibabu.
Akizungumza na vyombo vya habari mjini Goma, kiongozi wa kikosi kinachopambana na Ebola mkoani Kivu kaskazini na Ituri Jack Muyembe ameeleza kwamba mikakati imechukuliwa ili mgonjwa huyu apokee matibabu mjini Goma.
Otoaji chanjo dhidi ya ebola kuanza Goma
Hata hivyo ,afisa huyu aliyeteuliwa naye rais Tshisekedi baada ya kujiuzulu kwake waziri wa zamani wa afia nchini amesema kwamba operesheni ya chanjo itaanzishwa mjini Goma kwa lengo la kuzuia maambukizi mapya kwa wakaazi wanaoonekana kuishi katika wasiwasi.
Kisa hiki cha pili kimegunduliwa mwezi mmoja baada ya mchungaji wa kanisa la wakiprotestanti kufariki kutokana na ugonjwa huo wa Ebola wakati alipokuwa akirejeshwa mjini Butembo. Ripoti ya wiki kutoka shirika la WHO imebainisha kwamba idadi ya vifo vinavyotokana na Ebola imefikia 1803 na watu 770 wamepata afueni tangu mwezi wa Agosti mwaka jana.
Haya yanajiri siku chache tu baada ya shirika la afya duniani WHO kutangaza kwamba homa ya Ebola ni janga la kimataifa na kutaka uungwaji mkono wa mataifa yote ili kukabiliana na ungonjwa huo hatari.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_49637847' lang='swa' type='mono' source='https://www.dw.com/sw/sw/drc-kufanya-mazungumzo-na-nchi-jirani-kukabili-ebola/a-49637847' term='ebola'>
Akizungumza mbele ya vyombo vya habari mjini Goma, waziri anayehusika na wizara ya Afya katika Jamhuri ya Kidemokrasia ya Congo Dkt. Oly Ilinga, amesema nchi yake itafanya mazungumzo ya pamoja na nchi jirani kuhusu mbinu na mikakati ya kupambana na mlipuko wa ebola katika eneo hilo. Kufikia sasa mlipuko wa Ebola umewaua takriban watu 1,700 katika Jamhuri ya Kidemokrasia ya Congo. Hata hivyo Dkt. Ilinga amelaani kile alichokiita kuwa usambazaji wa taarifa zisizosahihi kupitia mitandao ya kijamii, kuhusu mlipuko wa ugonjwa huo.
Katika mkutano na vyombo vya habari mjini Goma Dkt. Ilunga ameelezea kuridhishwa na hatua ya shirika la afya duniani WHO, kuutangaza mripuko wa sasa wa Ebola kuwa dharura ya kimataifa, baada ya mkutano uliofanyika mjini nchini Uswisi.
Waziri huyo wa afya amelaani tabia iliyoshika kasi miongoni mwa wananchi, ya kutumia mitandao ya kijamii kusambaza habari za uongo kuhusu mlipuko huo bila kuzingatia onyo toka uongozi wa kikosi kinachopambana na Ebola.
Wizara ya afya nchini Congo imeahidi kufanya mazungumzo ya pamoja na mataifa jirani ili kupambana na mlipuko wa Ebola.
Wakaazi wa mji wa Goma wamejawa na wasiwasi tangu homa hiyo ilipotangazwa kuingia katika mji huo wenye wakaazi zaidi ya milioni moja.
Wakati huo huo, shirika la WHO limesema mvuvi wa Kikongo aliefariki kutokana na homa ya Ebola, huenda alibeba virusi hivyo kutoka Congo hadi ndani ya Rwanda na pia Uganda, mnamo wakati maafisa wa afya wakipambana kuwafuatilia watu ambao anaweza kuwa aliwaambukiza.
Watu watatu walifariki nchini Uganda mwezi uliopita, lakini hawakusamba Ebola zaidi nchini humo, na Rwanda haijawahi kurekodi kisa chochote cha Ebola.
Wizara ya afya ya Congo inashuku kuwa wakati akiwa ameambukizwa, mwanamke huyo pia alikuja mjini Goma na mji wa Gisenyi nchini Rwanda.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_49627794' lang='swa' type='mono' source='https://www.dw.com/sw/sw/who-yatangaza-ebola-kuwa-dharura-ya-kimataifa/a-49627794' term='ebola'>
Shirika la afya duniani WHO, limeutangaza  mlipuko wa homa ya Ebola nchini Congo kuwa dharura ya kimataifa ya afya ya umma inayotia wasiwasi. Tangazo hilo limetolewa siku ya Jumatano baada ya taarifa ya kuwepo kwa kisa cha mgonjwa wa Ebola katika mji wa Goma mashariki mwa Jamhuri ya Kidemokrasia ya Congo, siku chache zilizopita.
Timu ya wataalamu wa kamati ya kimataifa ya usimamizi wa afya, iliwahi kukataa mara tatu kulishauri shirika la afya la umoja wa mataifa kuutangaza mlipuko wa homa ya Ebola kuwa dharura ya kimataifa ingawa wataalamu wengine walisema janga hilo lina vigezo vyote vya kutangazwa. Zaidi ya watu 1600 wamekufa tangu mwezi Agosti mwaka uliopita, kutokana na ugonjwa huo ambao ni wa pili kwa kuua watu duniani.
Tamko la ugonjwa kuwa dharura ya kimataifa mara nyingi husaidia kuleta hamasa na kushughulikiwa zaidi kimataifa na misaada kutolewa ingawa kuna wasiwasi kuwa zipo serikali zitakazoifunga mipaka yao kutokana na tangazo hilo. Tangazo hilo limetolewa siku chache baada ya kuthibitishwa kwa kisa kimoja cha ugonjwa wa ebola katika mji wa
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3M73z
Goma, ambao ni njia panda iliyo Kaskazini Mashariki mwa Congo katika mpaka na Rwanda.
Nchi zashauriwa kutofunga mipaka
Akitoa tangazo hilo mjini Geneva, mkurugenzi mkuu wa shirika la afya duniani, Tedros Adhanom Ghebreyesus amesema wakati kukiwa na hatari ya kusambaa kwa Ebola, hatari kwa maeneo ya nje ya eneo hio bado ni ndogo. Ghebreyesus ameonya dharura hiyo isitumike kuwanyanyapaa ama kuwaadhibu watu wanaohitaji msaada.
Mhudumu wa afya akimpatia mtoto chanjo ya Ebola nchini DRC
Ghebreyesus amesisitiza kuwa shirika la afya duniani halishauri kuweka vizuizi katika safari ama biashara jambo ambalo badala ya kuzuia Ebola, linaweza kukwamisha juhudi za kupambana na ugonjwa huo. Amesema kufunga mipaka kutasababisha janga kwa maisha na ustawi wa watu wanaovuka mipaka kila siku kwa ajili ya biashara, elimu ama kutembelea ndugu zao.
Tamko kama hili ni la tano katika historia duniani. Awali dharura za kiafya zilitangazwa mwaka 2014-2016 baada ya Ebola kuua zaidi ya watu 11,000 katika nchi za Afrika ya magharibi, na dharura nyingine ni ile ya homa ya Zika katika nchi za Amerika, homa ya nguruwe na ugonjwa wa polio.
Hata hivyo baada ya homa ya Ebola kutangazwa kuwa dharura ya kimataifa, waziri wa  wa afya wa Congo, Dr. Oly Ilunga ameonesha kusita kuupa ugonjwa huo hadhi ya kuwa wa dharura na kusema anakubali uamuzi wa kamati ya wataalamu lakini anatumaini kuwa uamuzi huo haukufanyika kutokana na shinikizo la makundi yanayotaka kujipatia fedha kwa ajili ya misaada.
Tuma  Facebook   Twitter   google+   Whatsapp   Tumblr   Digg   Newsvine
Kiungo https://p.dw.com/p/3M73z
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_49144864' lang='swa' type='mono' source='https://www.dw.com/sw/sw/uganda-yathibitisha-kifo-cha-ebola/a-49144864' term='ebola'>
Kijana wa umri wa miaka 5 aliyekuwa akitapika damu amekuwa mtu wa kwanza kufariki kutokana na ugonjwa hatari wa ebola nchini Uganda. Hiki ni kisa cha kwanza cha ebola nje ya taifa jirani la Jamhuri ya Kidemokrasia ya Congo, ambako maafisa wanajaribu kuchunguza jinsi familia ya kijana huyo, ambayo ilikuwa katika hatari ya kuambukizwa ugonjwa huo, ilivyofanikiwa kuvuka mpaka na kuingia nchi jirani ya Uganda.
Shirika la afya duniani WHO lilithibitisha Jumanne jioni kisa cha kwanza cha ebola nje ya Congo tangu ugonjwa huo ulipolipuka mwezi Agosti mwaka uliopita. Karibu watu 1,400 wamekufa kutokana na ugonjuwa huo.
Wizara ya afya ya Congo inasema jamaa kadhaa wa familia ya kijana huyo walikuwa wameonyesha dalili za ebola na walikuwa wamewekwa karantini. Lakini sita walifanikiwa kuondoka wakati wakisubiri kuhamishiwa katika kituo maalumu cha matibabu ya ebola. Maafisa wanasema watu hao waliingia Uganda, ambako kijana huyo alikuwa akitibiwa na jamaa zake wakitengwa wasitangamane na watu wengine.
Wataalamu wamekuwa wakihofia kwa muda mrefu kwamba ugonjwa wa ebola huenda uungesambaa katika mataifa jirani kwa sababu ya machafuko yanayokwamisha kazi ya utoaji wa huduma za afya zinazonuiwa kuudhibiti ugonjwa huo nchini Congo.
(ape)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_48371592' lang='swa' type='mono' source='https://www.dw.com/sw/sw/rais-wa-congo-felix-tshisekedi-ziarani-mjini-beni/a-48371592' term='ebola'>
Ziara hii ikiwa ni ya kwanza katika eneo hili la Beni baada ya kuchaguliwa Desemba Mwaka jana, mamia kwa maelfu ya wakaazi wa Beni pamoja na Butembo walikwenda kwenye uwanja wa ndege wa Mavivi nje kidogo ya mji wa Beni, na wengine wengi wakimlaki rais katika barabara kuu ya mji huo.
Rais wa Jamhuri ya Kidemokrasi ya Congo Felix Tshisekedi
Akiwahutubia wakaazi wa Beni kwenyi ofisi ya Meya wa Beni, rais Tshisekedi alizungumzia maswala ya amani katika eneo hili, hasa vita dhidi ya waasi kutoka Uganda ADF, pamoja na mapambano dhidi ya ugonjwa hatari wa Ebola.
Kuhusu vita dhidi ya waasi wa ADF, rais ameahidi kuwabadilisha wanajeshi ambao wameshapambana na kundi hilo la uasi kwa muda mrefu, na kuwaleta wanajeshi wengine pamoja na vifaa tosha.
Wakaazi wa Beni wahimizwa kufuata ushauri wa watalaamu juu ya Ebola
Kuhusu Ebola, rais huyo wa jamhuri ya kidemokrasi ya Congo, aliwashauri wakaazi wa eneo hilo kuheshimu ushauri unaotolewa na wataalamu juu ya namna ya kuudhibiti ugonjwa huo na kwamba hilo likifanyika huenda ugonjwa huo hatari ukatokomezwa kwa muda wa miezi mitatu.
Uitikiaji huo mkubwa wa wakaazi wa eneo hili kumlaki rais Tshisekedi, unafuatia mwito wa chama cha RCD/KML chake Antipas Mbusa Nyamwisi, ambae ni kiongozi wa kisiasa wa wakaazi wa eneo hili.
Mmoja ya wataalamu wa kupambana na ugonjwa wa Ebola akiwa mjini Beni
Wakati wa kampeni za uchaguzi wa Desemba 30 iliyopita, Nyamwisi alikuwa akimuunga mkono mgombea mwingine wa upinzani, Martin Fayulu. Uamuzi wake wa kuwahamasisha wakazi wa eneo hili kumpa mapokezi makubwa Rais Tshisekedi, umechukuliwa kama ishara kwamba Mbusa Nyamwisi sasa amesogea karibu na rais huyo mpya.
Nao wakaazi wa Beni waliomiminika kwa uwingi kuja kumlaki rais Félix Tshisekedi,waliiambia DW, kile wanachokisubiri kutoka kwake ni kuendeleza mbinu za kumaliza ugonjwa wa ebola na kutafuta amani ya kudumu ya eneo hilo.
Rais anakutana kwa mazungumzo leo Jumatano 17.04.2019 na wajumbe mbalimbali wa mashirika ya kiraia, wafanyabiashara, viongozi wa kiserikali pamoja na maofisa wa jeshi pamoja na polisi.  Maswala ya amani,mpango wakukabiliana na ugonjwa wa Ebola, pamoja na usalama, ndio yatamulikwa katika mazunguzo baina ya rais na wajumbe hao.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_46873917' lang='swa' type='mono' source='https://www.dw.com/sw/sw/viongozi-wa-afrika-wana-wasiwasi-na-hali-ya-drc/a-46873917' term='ebola'>
Viongozi hao kutoka Angola, Botswana, Congo, Namibia, Rwanda, Afrika ya kusini, Uganda na Zambia ambao walikutana jana mji mkuu wa Jamhuri ya Congo, Brazzaville, wamesema kwenye taarifa ya pamoja kuwa makabiliano kwenye baadhi ya maeneo wakati wa kampeni Katika Jamhuri ya Kidemokrasi ya Congo yanaweza kuwavunja moyo wapiga kura.
Mkutano huo wa siku moja ambao uliitishwa kujadili hali ya Congo kuelekea uchaguzi mkuu wa Jumapili ijayo, uliwaleta pamoja viongozi wa nchi wanachama wa jumuiya ya maendeleo ya kiuchumi kusini mwa Afrika SADC na wale kutoka jumuiya ya nchi za maziwa makuu.
Hakuna mjumbe kutoka Jamhuri ya kidemokrasi ya Congo aliyehudhuria mkutano huo lakini viongozi hao wamekubaliana kutuma ujumbe wa mawaziri wa mambo ya kigeni kwenda Kinshasa kuwasilisha maazimio ya mkutano wa Brazzaville kwa rais Joseph Kabila.
Mkutano huo umefanyika siku tatu kabla ya kufanyika uchaguzi nchini Congo na viongozi hao walilenga kutathmini hali ya ulinzi na amani kusini mwa jangwa la sahara na mchakato wa uchaguzi katika Jamhuri ya kidemokrasi ya Congo.
Wakongomani wanatafuta hifadhi.
Jamhuri ya Congo ambayo inapakana na Jamhuri ya Kidemokrasia ya Congo tayari inakabiliana na wimbi la wakongomani wanaopindukia 15000 ambao wanaishi kwenye mpaka w anchi hizo mbili wakihofia hali ya usalama ndani ya Congo kuelekea uchaguzi.
Shirika la kuwahudimia wakimbizi la Umoja wa Mataifa UNHCR limesema hivi karibuni kuwa kiasi ya  wakongomani laki saba na nusu wameikimbia nchi yao wakijaribu kutafuta hifadhi katika nchi jirani.
Kulingana na duru za kuaminika watu kadhaa wameshapoteza maisha katika machufuko ya wakati wa kampeni za uchaguzi madai ambayo hata hivyo serikali ya Congo imekanusha.
Mgombea wa urais wa upinzani Martin Fayulu amenukuliwa akidai kuwa alizuiliwa kuitembelea miji ya, Kindu, Kolwezi na Kinshasa, wakati wa kampeni.
Mrithi wa rais Kabila atapatikana?
Uchaguzi wa Congo unalenga kumpata mrithi wa rais Joseph Kabila ambaye amekuwa madarakani kwa karibu miongo miwili.
Rais Kabila alipaswa kumaliza muhula wake mamlakani mnamo mwaka 2016 lakini amesalia madarakani baada ya kutengua ibara ya katiba inayoweka marufuku hiyo.
Uchaguzi mkuu uliahirishwa hadi mwishoni mwaka 2017 baada ya kanisa katoliki kufanikisha makubaliano, lakini uliaharishwa tena hadi 2018 na rais kabila alitangaza kutowania kwenye uchaguzi huo.
Wiki iliyopita tume ya uchaguzi ilisogeza mbele tarehe ya kupiga kura kwa muda wa wiki moja kutokana na moto ulizuka kwenye ghala la vifaa vya uchaguzi mjini Kinshasa kutatiza uwezekano wa zoezi hilo kufanyika.
Hata hivyo wasiwasi bado ni mkubwa kuelekea uchaguzi wa jumapili baada ya hapo jana tume ya uchaguzi kutangaza kuwa upigaji kura hautofanyika kwenye majimbo ya Beni Butembo na Yumbi kwa sabau ya homa ya ebola na kitisho cha ugaidi.
Mwandishi: Rashid Chilumba/AFP
Mhariri: Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_46868282' lang='swa' type='mono' source='https://www.dw.com/sw/sw/congo-yasogeza-mbele-uchaguzi-wa-majimbo-mawili/a-46868282' term='ebola'>
Tume ya uchaguzi CENI imesema leo kuwa uchaguzi umesogezwa mbele kwenye miji ya mashariki ya Beni na Butembo na mji wa magharibi wa Yumbi lakini uamuzi huo hautaathiri uchaguzi wa rais uliopangwa Jumapili ijayo.
Upigaji kura katika uchaguzi unaopangwa kufanyika  disemba 30 tayari ulishaahirishwa kwa wiki moja baada ya tume kusema moto uliozuka kwenye ghala la kuhifadhia vifaa vya uchaguzi mjini Kinshasa ulitatiza uwezekano wa zoezi hilo kuendelea.
Kulingana na tume hiyo ucheleweshaji huo wa uchaguzi kwenye maeneo hayo hautathiri ratiba ya uchaguzi wa  rais ambao unafanyika kwa pamoja na uchaguzi wa bunge na majimbo.
Kwa mujibu wa CENI Matokeo ya uchaguzi wa rais yatatangazwa Januari 15 na rais mteule ataapishwa Januari 18 mwaka 2019.
Hata hivyo tume hiyo haikutoa maelezo yoyote juu ya ni vipi matokeo ya kura ya urais yatajumuishwa  na yale ya majimbo ambayo hayatapiga kura Jumapili ijayo ambayo uchaguzi umepangwa miezi miwili baada ya rais mpya kuapishwa.
Maeneo ambayo hayatapiga kura ni ngome  ya upinzani
Jumla ya wapiga kura milioni 1.3 wataathiriwa na ucheleweshaji huo kutoka jumla ya wapiga kura milioni 44 walioandikishwa kupiga kura kwenye taifa hilo la Afrika ya kati.
Maeneo ambayo uchaguzi umeahairishwa yanatajwa kuwa ngome muhimu kwa wanasiasa wa upinzani nchini DRC.
Tume ya uchaguzi imesema uchelewashwaji huo unatokana na kuendelea kwa mlipuko wa homa ya ebola mjini Beni katika jimbo la Kivu kaskazini na kitisho cha ugaidi pamoja na mashumbilizi ya wanamgambo wenye silaha kwenye mji wa Yumbi.
Uchaguzi mkuu ambao mwanzoni ulipangwa kufanyika Disemba 23  na kisha kusogezwa mbele hadi disemba 30 umeshacheleweshwa hapo kabla kwa miaka miwili na rais Joseph Kabila jambo lililosababsha kuzuka maandamano ya umma na lawama kutoka jumuiya ya kimataifa.
Upinzani unaweza kukasirishwa na uamuzi huo?
Upinzani umeshaelezea wasiwasi wake kuwa uchaguzi huo hautakuwa huru na wa haki.
Mmoja wa wagombea urais wa upinzani Felix Tshisekedi, alisema wiki iliyopita kuwa ikiwa uchaguzi wa Disemba 30 utaahirishwa kwa mara nyingine, wafuasi wake wataingia barabarani na kumuondoa rais Kabila mamlakani.
Saa chache kabla ya tangazo la tume ya uchaguzi, mwanasiasa mwingine wa upinzani Martin Fayulu aliandika kwenye ukurasa wake wa Twitter kuwa maradhi ya ebola yanaweza kutumika kama kisingizio cha kuahirisha uchaguzi wa jumapili.
Wiki iliyopita Umoja wa Mataifa ulizitolea wito pande zote nchini Congo kuhakikisha uchaguzi unafanyika kwa uwazi, amani na kuaminika ili kulinda utulivu na uthabiti wa taifa hilo.
Mwandishi: Rashid Chilumba/AFP/DPA
Mhariri: Sekione Kitojo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_46631230' lang='swa' type='mono' source='https://www.dw.com/sw/sw/kitisho-cha-ebola-drc/a-46631230' term='ebola'>
Tunaanzia jamahuri ya kidemokrasi ya Kongo ambako zaidi ya watu 400 wanasemekana wameambukizwa virusi vya maradhi ya Ebola. Kutokana na janga hilo , hatua za kupambana na ebola zinaonekana kana kwamba hazisaidii kitu linaandika gazeti la kusini mwa Ujerumani Süddeutsche Zeitung. Gazeti limemnukuu Richard Kitenge wa wizara ya afya akisema "wamefikia ukingoni"."Sisi ni raia na sio wanajeshi" ameendelea kusema. Hii ni mara ya pili katika kipindi cha mwaka mmoja kwa Richard Kitenge kukabiliana na kishindo cha maradhi hayo yanayouwa ya Ebola. Zaidi ya watu 425 wameambukizwa virusi vya Ebola na zaidi ya wengine 240 wamefariki dunia tangu maradhi hayo yaliporipuka mapema mwezi wa Agosti mashariki mwa Kongo Süddeutsche Zeitung linayataja maradhi hasyo kuwa mabaya zaidi kuwahi kuikumba nchi hiyo na ya pili makubwa zaidi ulimwenguni. Wizara ya afya ya jamhuri ya kidemokrasi ya Kongo na pia mashirika ya kimataifa yanapata shida kubwa kuyadhibiti maradhi hayo. Gazeti linamalizia kwa kumbusha hatari ya kuenea maradhi hayo yanayoambukiza ,eneo la mashariki mwa Kongo linakumbwa na mapigano na wakaazi wengi wanakimbilia katika maeneo mengine kutafuta usalama, linasema Süddeutsche Zeitung.
Wimbi wa wakimbizi nchini Uganda
Wakimbizi ni tatizo jengine kubwa linalozikumba nchi za Afrika na Uganda, kwa mujibu wa gazeti la mjini Berlin, die tageszeitung ndio inayowapokea wakimbizi wengi zaidi kuliko nchi yoyote nyengine barani Afrika. Sera yake ya kiliberali kuhusu wakimbizi inasifiwa na jumuia ya kimataifa. Sasa lakini Uganda inatuhumiwa kuhusika na visa vya udanganyifu kuhusiana na wakimbizi: gazeti la die tagesteitung linazungumzia kuhusu idadi bandia ya wakimbizi walioorodheshwa, misaada inayotumiwa vibaya na madai hayo yamethibitika katika uchunguzi uliosimamiwa na Umoja wa mataifa. Uchunguzi huo unawatwika jukumu la rushwa na wizi maafisa  wa serikali ."NI kashfa kubwa hii inayoizonga nchi iliyokuwa ikipigiwa mfano katika kuwapokea wakimbizi-Uganda" limeandika Die Tageszeitung na kunukuu  ripoti ya uchunguzi uliosimamiwa na shirika la Umoja wa Mataifa linalowahudumia wakimbizi UNHCR.Tuhuma za rushwa zilisikika tangu mapema mwaka huu dhidi ya wizara inayoshughulikia masuala ya waakimbizi nchini Uganda. die tageszeitung limzungumzia onyo lililotolewa wakati ule na kamishna wa shirika la Umoja wa mataifa linalowahudumia wakimbizi Filippo Grandi  pindi dhana hizo zikithibitika. Zimethibitika na rushwa inaonyesha imeota mizizi" linaandika gazeti la die tageszeitung. Kutoka jumla ya wakimbizi milioni moja na laki nne waiorodheshwa,,zaidi ya laki tatu ni bandia. Idadi hiyo kubwa ya waakimbizi ndio iliyopelekea gharama za shirika la Umoja wa mataifa la kuwahudumia wakimbizi UNHCR kwa Uganda kuongezeka mwaka 2017 na kupindukia dala milioni 200-sehemu kubwa ya fedha hizo ikitolewa na nchi za umoja wa ulaya, Ujerumani, Uingereza na Marekani limemaliza kuandika gazeti la Die Tageszeitung.
Mada yetu ya mwisho katika ukurasa wa Afrika katika magazeti ya Ujerumani wiki hii inatupeleka kusini mwa bara lam Afrika, nchini Zambia, nchi yenye utajiri wa maadini ya shaba lakini wakaazi wake wanaishi katika hali ya umaskini. Gazeti la Frankfurter Allgemeine linaandika kuhusu hasira za wakaazi wa nchi hiyo kutokana na ushawishi mkubwa wa China inayosemekana inakurubia kudhibiti shirika la nishati la nchi hiyo. Hisia za fakhari walizokuwa nazo wananchi wa Zambia baada ya kupata uhuru kutoka Uingereza mwaka 1964, zimetoweka  Takriban kila kitu hivi sasa kinadhibitiwa na wachina,amenukuliwa Boniface Cheembe, naibu mweyekiti wa taasisi ya kutatua mizozo ambae pia ni profesa katika chuo kikuu cha Lusaka akilalamika na kufika hadi ya kusema wazambia walio wengi wanatamani wakoloni wa kiingereza wangerejea.
Na kwa ripoti hiyo ya Frankfurter Allgemeine ndio tunaufunga ukurasa wa afrika katika magazeti ya ujerumani wiki hii.
Mwandishi: Hamidou Oummilkheir/BASIS/PRESSER/ALL/presse
Mhariri: Mohammed Khelef
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_46520229' lang='swa' type='mono' source='https://www.dw.com/sw/sw/mripuko-wa-ebola-drc-ni-wa-pili-mkubwa-katika-historia/a-46520229' term='ebola'>
Mlipuko wa virusi vya ugonjwa wa Ebola katika Jamhuri ya Kidemokrasi ya Congo, umegeuka janga baya la pili katika historia. Kamati ya uokozi ya Kimataifa imesema kwamba hadi kufikia sasa kumekuwa na maambukizi 426, vifo 245 huku kiwango cha vifo kikifikia  asimilia 57.
Kamati hiyo ambayo ni Shirika la kibinadamu la Marekani limesema janga la Ebola  katika Jamhuri ya Kidemokrasi ya Congo ,limezidi  kiwango cha maambukizi ya mwaka 2000-2001 cha mlipuko wa Ebola ulioikumba Uganda uliowauwa watu 224 kati ya 425 walioambukizwa, na kuwa janga la pili kubwa baada ya virusi vya ugonjwa huo kuwauwa zaidi ya watu 11,000 Afrika magharibi kati ya 2014 na 2016.
Kulipuka kwa Ebola kumetuwama zaidi Kivu Kaskazini, jimbo la Mashariki mwa Congo ambako makundi ya wanamgambo yanapigana kujaribu kudhibiti eneo hilo lenye utajiri wa mali asili.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_45813455' lang='swa' type='mono' source='https://www.dw.com/sw/sw/viongozi-wa-maziwa-makuu-waijadili-congo/a-45813455' term='ebola'>
Kwa mujibu wa taarifa rasmi iliyotolewa asubuhi ya leo baada ya mkutano huo jana jioni, viongozi hao wameazimia kuendelea kuushawishi utawala wa rais wa Congo, Joseph Kabila, kuimarisha juhudi za kukomesha vitendo vya kigaidi na mateso kwa binadamu hasa katika eneo la Mashariki mwa Congo.
Kwa mujibu wa azimio lao la kukomesha mizozo na mateso kwa raia katika eneo la maziwa makuu hasa katika nchi ya Jamhuri ya Kidemokrasia ya Congo, viongozi na wajumbe wa ngazi za juu kutoka mataifa 11 walikuwa  na  mkutano wao wa awamu ya tisa chini ya mkataba wa muundo wa amani, usalama na ushirikiano uliosainiwa mwezi Februari mwaka 2013. Chini ya mkataba huo nchi hizo zilizo na mipaka na Congo  zinatarajiwa kuisaidia nchi hiyo  kuleta amani ndani ya nchi, jambo ambalo litachangia katika kuimarisha amani katika kanda hiyo ya maziwa makuu. Rais Museveni  amekabidhiwa Uwenyekiti wa jopo hilo.
Madini chanzo cha mzozo Congo
Hivi karibuni kumekuwepo na mjadala kuwa mizozo, vita na ukiukaji wa haki za binadamu hasa mashariki mwa Jamhuri ya kidemokrasia ya Congo kunatokana utajiri mkubwa wa madini. Biashara haramu za madini hayo ikitajwa kuwa chanzo cha mapato kwa makundi ya waasi na hata kuhusishwa wanajeshi wa kulinda amani wa umoja mataifa.
Rais Edgar Lungu wa Zambia
Rais wa Zambia, Edgar Lungu, ambaye aliongoza ujumbe wa Jumuiya ya maendeleo ya kusini mwa Afrika, SADC, alirudia wito kwa kuwataka wadau wote kukabiliana na hali hiyo.
Ikumbukwe kuwa makundi mbalimbali ya waasi dhidi ya tawala za Rwanda, Uganda na hata Jamhuri ya Kidemokrasi ya  Congo yenyewe yanaendelea na harakati zao katika sehemu hiyo. Kwa sasa kuzuka kwa janga la ebola kumesababisha  hofu mpya kutokana na ukosefu wa uthabiti katika eneo hilo, hali inayosababisha matatizo makubwa kwa  watalamu wa tiba kuudhibiiti ugonjwa huo.
Mkutano huo uliohudhuriwa pia  na wawakilishi kutoka Umoja mataifa, Umoja wa Afrika na mashirikisho ya kibiashara umeorodhesha maazimio kadhaa ili  kufanikisha juhudi za kuleta amani na usalama nchini Congo.
Lubega Emmanuel DW Kampala.
Mhariri: Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_44878145' lang='swa' type='mono' source='https://www.dw.com/sw/sw/mripuko-wa-ugonjwa-kama-ebola-wasababisha-vifo-drc/a-44878145' term='ebola'>
Kumeripuka ugonjwa wa kuharisha, kutapika na kutokwa damu mwilini katika wilaya ya Beni, mji wa Beni na pia wilaya ya Mambasa katika mkoa wa Ituri.
Watu kumi na watano wameripotiwa kupoteza maisha kufuatia ugonjwa huo katika mji mdogo wa Mangina, kilomita thelathini magharibi mwa mji wa Beni.
Akizungumza na wanahabari kuhusu kuripuka kwa ugonjwa huo katika mji mdogo wa Mangina, naibu Meya wa mji wa Beni Bakwanamaha Modeste, aliwahimiza wakazi wa mji wake kuheshimu taratibu za usafi, ili kujikinga dhidi ya ugonjwa huo ambao bado haujajulikana.
Ugonjwa huo ulizuka siku chache tu baada ya serikali ya DRC kutangaza mwisho wa ugonjwa wa Ebola
Ugonjwa huo ukiwa unaambukizwa kwa kupitia kumgusa mgonjwa na kwa njia nyinginezo, kuripuka kwake katika mji mdogo wa Mangina, pamoja na mji wa Beni, kumezusha wasiwasi miongoni mwa wakazi wa mji wa Beni, ambako ugonjwa huo usiojulikana hadi sasa umeripotiwa kuwaathiri watu watatu. Hayo yameelezwa na afisa wa afya mjini Beni, daktari Michel Tosalisana.
Kwa mujibu wa ripoti katika radio ya RTR, mjini Beni, watu kumi na watano wamefariki dunia kufuatia ugonjwa huo katika mji mdogo wa Mangina. Watatu kati ya wagonjwa watano walioambukizwa ugonjwa huo wamefariki dunia katika mkoa wa Ituri, eneo linalopakana na mji mdogo wa Mangina, katika mkoa wa Kivu kaskazini.
Ugonjwa huo uliozuka siku chache tu baada ya serikali ya DRC kutangaza mwisho wa ugonjwa wa Ebola katika nchi hii, unadhaniwa na wengi kuwa huenda serikali ikatangaza upya mripuko wa ugonjwa wa Ebola, ikiwa sampuli zilizopelekwa kwenye mahabara maalumu, zitaonesha kuwa ni virusi vya Ebola vinavyowaangamiza wakazi katika mji mdogo wa Mangina, na ambao kumeripotiwa pia katika mji huu wa Beni.
Watu 15 wameripotiwa kufariki dunia kufuatia ugonjwa huo katika mji mdogo wa Mangina
Tatizo kubwa katika eneo hili ni kuwa, watu wanao uzoefu wa kula nyama za pori, bila ya kujuwa ikiwa nyama hizo zinazouzwa mitaani ni za wanyama waliouawa na wawindaji, au walifariki porini kwa magonjwa.
Kupigwa marufuku uwindaji, uuzaji na ulaji wa nyama toka mbuga za wanyama na taasisi inayohusika na kuhifadhi wanyama wa porini ICCN, kunaonekana kutoheshimiwa na wakazi, wanaowinda, kuuza na kula nyama za pori.
Na kabla ya matokeo ya mahabara kutangazwa, kaimu Mea wa mji wa Beni Bakwanamaha Modeste, ametoa mwito huu kwa wakazi wa mji wake kutahadhari.
Vituo vyote vya afya katika mji wa Beni, vimeombwa na Meya wa mji, kuwaongoza wagonjwa walioambukizwa kwenye hospitali kuu ya Beni, ambako watahudumiwa ipasavyo.
Mwandishi: John Kanyunyu DW, Beni.
Mhariri: Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_43947279' lang='swa' type='mono' source='https://www.dw.com/sw/sw/shirika-la-who-lajitahidi-kudhibiti-ebola-congo/a-43947279' term='ebola'>
Gazeti la Berliner Zeitung lilikuwa na kichwa na habari kilichosema "Katika hali ya tahadhari - mlipuko wa ebola Congo waliweka shirika la afya duniani WHO katika changamoto kubwa."
Mhariri wa gazeti hilo alisema mabadiliko yanaonekana kuwa yasiyo na athari zozote, lakini yanachukuliwa kwa uzito na uangalifu mkubwa. Nje ya maeneo ya biashara vyombo vya kuwekea maji vimewekwa, ndoo za plastiki zikiwa na dawa ya kuua vijidudu, ambayo wateja wanatumia kunawa mikono yao. Hata watu wanaofahamiana wanapokutana barabarani hawasalimiani kwa kupeana mikono.
Na katika maeneo ambako ugonjwa huu umejitokeza kunashuhudiwa foleni ndefu za watu wanaosubiri kuhudumiwa na wataalamu wa wa afya waliovalia magauni meupe pepepe wenye vifaa vya kupimia viwango vya joto mwilini mfano wa bunduki. Kwa siku kadhaa mji wa bandari wa ziwa Congo, Mbadaka, mji mkuu wa jimbo la Equator hali imebadilika. Tangia kisa cha kwanza cha maambukizi ya Ebola kilipogunduliwa mjini humo, wakazi zaidi ya milioni moja wa mji huo wako katika hali ya tahadhari kubwa.
Gazeti hilo la Berliner Zeitung lilimnukuu mwalimu wa shule ya msingi mjini Mbandaka Jean Mpono mwenye umri wa miaka 53, akisema wanafunzi hawaruhusiwi kutangamana kuepusha maambukizi. Kilichobaki ni kuomba tu kwamba janga hili halienei katika maeneo mengine.
Matumaini yapo kuudhibiri ugonjwa wa Ebola
Mhariri pia alisema yapo matumaini kutokana na jinsi wataalamu walivyoushughulikia kwa haraka mlipuko wa ebola safari hii, ikilinganishwa na hali ilivyokuwa miaka mitatu iliyopita katika eneo la Afrika Magharibi. Wakati huo shirika la WHO lilikaa miezi kadhaa pasipo kuchukua hatua tangu kisa cha kwanza cha ebola kilipogunduliwa.
Ebola ikaenea Liberia, Guinea na Sierra Leone kama moto wa nyikani mpaka watu 26,0000 wakaambukizwa na 11,300 kati yao wakafa. Kutokana ha hali hiyo shirika la WHO likapata somo la wazi ndio maana sasa limechukua hatua za haraka, hata mkuu wake, Tedros Adhanom Ghebreyesus, akafanya ziara nchini Congo kujionea hali halisi ilivyo. Mhariri alisema ziara hiyo ilikuwa zaidi ya kampeni ya kulitangaza shirika hilo.
Nalo gazeti la Stern liliandika katika kichwa chake cha habari: Je, kuna kitisho cha janga jipya la mlipuko wa Ebola? Mhariri alisema Ebola imelipuka tena nchini Congo. Hofu ya kutokea janga kama lile lililotokea mwaka 2014 Afrika Magharibi ni kubwa.
Kanisa Katoliki Nigeria laitisha maandamano
Mada ya pili iliyowashughulisha wahariri wa magazeti ya Ujerumani wiki hii ni maziko ya mapadri wawili wa kanisa Katoliki pamoja na waumi 17 siku ya Jumanne, takriban mwezi mmoja tangu walipouliwa wakati kanisa lao la mtakatifu Ignatius liliposhambuliwa huko mjini Mbalom. Gazeti la die Tageszeitung lilizungumzia "Maombelezo na hali ya kukata tamaa nchini Nigeria".
Maiti zikizikwa za watu waliouliwa kwenye mzozo kati ya jamii za wakulima na wafugaji Nigeria
Mhariri wa gazeti hilo alisema baada ya mauaji hayo ya kiholela kanisa Katoliki lilitoa tangazo lenye athari zaidi ya elfu moja. Kanisa hilo limefaulu kufanya kile ambacho mashirika ya kutetea haki za binadamu na mashirika mengine yenye masilahi hayajawahi kukifanya Nigeria, wala hata kujaribu tu. Wakati wa maziko siku ya Jumanne kanisa Katoliki liliwatolea wito watu wajitokeze kwa maandamano katika miji mbalimbali na katika ibada maalamu ya maombolezo huko Mbalom.
Maandamano yalishuhudiwa katika mji mkuu Abuja na mji wa Makurdi, ambao ni mji mkuu wa jimbo la Benue. Kwa njia hiyo kanisa limeweka wazi kutoridhika kwake na serikali ya rais Muhammadu Buhari. Wakati huo huo mzozo katikati mwa Nigeria ambao hadi sasa umekuwa mzozo wa kupigania rasilimali kati ya wakulima na wafugaji, umechukua taswira mpya. Rais Buhari ambaye aliliagiza jeshi kulinda amani amelauliwa kwa kutochukua hatua madhubuti kwa kuwa wafugaji ni watu wa kabila lake.
Eneo huru la kibiashara Afrika
Gazeti la Frankfurter Allgemeine liliripoti juu ya eneo huru la biashara barani Afrika. Mhariri anasema mataifa mengi barani humo yamefanya mabadiliko kuboresha mazingira ya wawekezaji kutoka nje kuanzisha biashara.
Mkataba wa kuunda eneo huru barani Afrika ulisainiwa Kigali, Rwanda
Gazeti hilo la Frankfurter Allgemeine lilisema hata wafanyabiashara wa Ujerumani walisitasita kuwekeza katika taifa lolote la Afrika miaka iliyopita kutokana na masharti magumu, vikwazo vya kibiashara na rushwa iliyokithiri. Lakini sasa mataifa mengi yamefanya mageuzi katika miaka michache iliyopita kuboresha mazingira kwa wawekezaji wa kigeni kufanyia biashara.
Katika nchi nyingi za Afrika sasa wawekezaji hawahitaji tena kuwa na washirika wa ndani. Imekuwa rahisi sasa kuhamisha faida kutokana na biashara inayoendelea au hata baada ya kuuza kampuni na kuhamia nje ya Afrika. Imekuwa rahisi na haraka kuanzisha biashara. Yote haya ni baadhi ya mambo yaliyozikwamisha kampuni za kigeni kuwekeza Afrika. Mkataba wa kuunda eneo huru la kibiashara Afrika uliosainiwa na nchi 44 kati ya 55 za Afrika mwishoni mwa mwezi Machi mwaka huu mjini Kigali nchini Rwanda huenda ukazidi kuleta mabadiliko yenye manufaa.
Rushwa bado changamoto Afrika Kusini
"Mwisho wa ndoto ya taifa la upinde wa mvua" - Ndivyo lilivyoandika gazeti la Süddeutsche Zeitung. Raia wengi wa Afrika Kusini wamekatishwa tamaa na chama tawala cha African National Congress, ANC, kutokana na rushwa na wameyaweka matumaini yao kwa chama cha Democratic Alliance, DA.  Lakini sasa hata chama hicho nacho kimekosa fursa kubwa ya kupata muarubaini wa tatizo la rushwa Afrika Kusini.
Mmusi Maimane, Mkuu wa chama cha Democratic Allaince
Mhariri wa gazeti la Süddeutsche Zeitung alielezea juu ya bango la chama cha Democratic Alliance linalowakaribisha wageni katika uwanja wa ndege mjini Cape Town likiwa na picha ya meya wa mji huo, Patricia De Lille. Lakini bango hilo limepitwa na wakati kwa kuwa Patricia si meya tena wa mji huo na wakazi wengi wamepoteza muelekeo. Chama cha Democratic Alliance kilimfukuza Patricia na kumuondoa katika wadhifa wake; mara akarejea.
Mzozo umeendelea kwa miezi kadhaa huku chama kikimtuhumu kwa uzembe, kukosa uwajibikaji na rushwa, lakini mwenyewe anakanusha akisema anabaguliwa. Wanachama wengine wazungu wa chama cha Democratic Alliance wanampiga vita kama mwanasiasa mchanyiko mwenye damu ya mwafrika na mzungu. Mhariri alisema mzozo huu umewadhihirishia wazi dhahiri shahiri waafika kusini wengi kwamba chama cha Democratic Alliance si chaguo bora mdabadala la chama tawala cha ANC kama kinavyojiona, na hata kinavyojipiga debe kwenye mabango.
Mwandishi: Josephat Charo/Pressedatenbank
Mhariri: Mohammed Khelef
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_43895510' lang='swa' type='mono' source='https://www.dw.com/sw/sw/imani-potofu-ni-changamoto-katika-kuudhibiti-ugonjwa-wa-ebola/a-43895510' term='ebola'>
Kulingana na daktari mmoja katika eneo la Mbandaka, mchungaji wa kanisa la kianglikana alifariki Jumatano iliyopita, siku chache baada ya kumuombea mtu aliyeugua ugonjwa wa ebola, aliyekwenda kwake kutafuta msaada. Julie Lobali ambaye ni muuguzi aliyeko mstari wa mbele kupambana na mripuko wa ebola, anasema watu wengi wanaamini ugonjwa wa ebola unasababishwa na imani za kishirikina, kwahiyo wanakataa kabisa kutibiwa na kupendelea kuombewa, au wengine kuelekea kwa madaktari wa tiba asilia.
Watoto mjini Bandaka wakiosha mikono kama njia moja ya kujikinga na ugonjwa wa ebola.
Hata hivyo Julie Lobali anasema dhana iliyoenea katika mji wa Mbandaka ni kwamba ebola ilianzia Bikoro kama laana kwa watu waliyokula nyama ya wizi. Akizungumza na shirika la habari la AFP Blandine Mboyo, mkaazi wa wilaya ya Bongondjo mjini Mbandaka amesema muindaji alikilaani kijiji hicho baada ya moja ya mifugo yake kuibiwa.  Mkaazi mwengine Guy Ingila, anasema kuwa amewasikia maafisa katika radio wakisema ugonjwa huo hauna tiba. Ingila anasema ugonjwa huo hauna tiba kwa sababu unatokamana na uchawi.
Lakini kwa madaktari na maafisa wa afya imani hizi zinasababisha wasiwasi mkubwa, na kutatiza juhudi za kuudhibiti ugonjwa huo hatari wa ebola. Afisaa wa serikali ya DRC  Bavon N'Sa Mputu, amesema ili kuzuwia kabisa kuenea kwa ugonjwa wa ebola ni lazima wawashawishi watu kwamba ugonjwa huu hautokamani na laana, na kuongeza kwamba hili ni jukumu muhimu linalotakiwa kuendeshwa na makanisa nchini humo.
Wataalamu wa utafiti wa tabia za binaadamu kupelekwa Congo kusaidia kampeni ya chanjo ya ebola.
Hapo jana mjini Geneva ,maafisa wa afya kutoka afrika walisema wanawaandaa wataalamu wa utafiti wa tabia za binaadamu katika jamhuri ya Kidemokrasia ya Congo kusaidia katika kampeni ya chanjo ya ebola.
Wakati huo huo wizara ya afya ya nchini DRC pamoja na shirika la afya duniani WHO, na washirika wengine wako mbioni kuhakikisha chanjo ya ugonjwa wa ebola inaendelezwa licha ya dhana zilizopo. Daktari wa WHO Alhassane Toure anasema wanaendelea kuiunga mkono serikali kupambana na ugonjwa huo hatari.
Baadhi ya wataalamu wanaopambana na ugonjwa wa ebola
"Niko hapa kuwasaidia ndugu zangu wa Congo kuudhibiti ugonjwa wa ebola na kusitisha maambukizi yake haraka iwezekanavyo," alisema daktari Toure.
Wizara ya afya imetangaza maambukizi mapya sita ya ugonjwa wa ebola huku visa vingine viwili vipya vya watu wanaoshukiwa kuwa na ugonjwa huo vikiripotiwa hapo jana wakati hatua za chanjo zikiingia siku yake ya tatu hii leo katika juhudi za kuudhibiti ugonjwa huo katika mji wa Mbandaka ulio na wakaazi milioni moja.
Mwandishi: Amina Abubakar/AFP/AP
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_43775622' lang='swa' type='mono' source='https://www.dw.com/sw/sw/wataalamu-kutumwa-drc-kudhibiti-ebola/a-43775622' term='ebola'>
Kulingana na Mkurugenzi wa Afrika wa shirika la afya duniani WHO Matshidiso Moeti, wamepata dozi 4000 za chanjo ya majaribio ya Ebola, na wanajitayarisha kuipeleka nchini Congo wiki hii. Shirika hilo linatarajia kuanza kampeni ya chanjo ya ebola katika eneo la Bikoro, lililoko karibu na mpaka wa Jamhuri ya kidemokrasia ya Congo.
Moeti amesema watu 362 wamebainika kuwa na mawasiliano na wagonjwa, hali inayotilia mkazo umuhimu wa kupelekwa kwa chanjo ya ebola nchini humo haraka iwezekanavyo. Ameongeza kuwa wawili kati ya watu hao walifika katika mji wa Mbandaka. Wasiwasi mkubwa zaidi tangu kuripotiwa kwa mripuko huo umekuwa juu ya kusambaa kwa ugonjwa huo katika mji huo.
"Tuna wasiwasi maana huu ni  mji ulio na idadi ya watu milioni moja," alisema Matshidiso Moeti alipokuwa akizungumza na shirika la habari la Reuters.
Kisa cha hivi karibuni cha maambukizi ya ugonjwa huo kiliripotiwa siku ya Ijumaa Kaskazini Magharibi mwa jimbola Equateur lililotembelewa na Waziri wa Afya Oly Ilunga Kalenga siku ya Jumamosi akiwa pamoja na maafisa wengine kutoka WHO na shirika la watoto la Umoja wa Mataifa UNICEF.
Gianfranco Rotigliano, kaimu mwakilishi wa shirika hilo la UNICEF katika Jamhuri ya Kidemokrasia ya Congo amesema watashughulikia kuwepo kwa maji safi, kuwahamasisha watu kuosha mikono na kuhakikisha kunakuwepo na vituo vya huduma ya afya vya kutosha.
Serikali na maafisa wa Mashirika ya yasio ya kiserikali wako mbioni kuudhibiti ugonjwa wa ebola
Congo iliripoti kisa cha kwanza cha ugonjwa wa ebola katika kijiji cha Ikoko Impenge karibu na mji wa Bikoro siku ya Jumanne huku watu 32 wakiambukizwa pamoja na kuripotiwa  vifo 18 tangu Aprili 4. Hata hivyo baadhi ya vifo vilivyotokea mapema mwezi wa Januari havija husishwa na ugonjwa wa ebola.
Aidha maafisa wa kwa sasa wanajitahidi kuuzuwiya ugonjwa huo kuenea  kwa kasi kama ilivyotokea Magharibi mwa Afrika mwaka 2014 hadi 2016 wakati ebola iliposababisha vifo ya zaidi ya watu 11,300 nchini Guinea, Sierra Leone na Liberia.
Ugonjwa huo unaosababisha kuvuja damu ndani na nje ya mwili kutokana na kuathirika kwa mishipa ya damu, tayari umeshasambaa katika maeneo matatu tofauti katika jimbo la Equateur, Mbandaka, Bikoro na Iboko, hali inayoziweka nchi tisa jirani na Congo katika tahadhari ya hali ya juu iwapo ugonjwa huo utavuka mipaka na kuingia Jamhuri ya Congo au Jamhuri ya Afrika ya kati.
Mwandishi: Amina Abubakar/Reuters/AFP
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_19299872' lang='swa' type='mono' source='https://www.dw.com/sw/sw/uturuki-uganda-kuongeza-ushirikiano/a-19299872' term='ebola'>
Rais Erdogan ambaye yuko katika mkondo wake wa tatu wa ziara barani Afrika mwaka huu, ametoa shukurani kwa Uganda kwa usaidizi wake wakati janga la ebola lilipoikumba Afrika magharibi kwani wataalamu wa afya wa nchi hiyo walifanya kazi kubwa kuchangia katika kulidhibiti.Uturuki ilikuwa imeahidi kutoa mchango wa dola milioni tano kwa shughuli hiyo.
Aidha ameitaja Uganda kuwa mbia muhimu katika juhudi za kuleta amani nchini Somalia akisema kwamba nchi yake itaendelea kujihusisha na juhudi hizo kwani raia wa Somalia wangali wanahitaji msaada wa kimataifa.
Rais Erdogan ambaye aliwasili Jumanne jioni ameukosoa Umoja wa Ulaya kwa kupunguza ufadhili wake kwa shughuli za kuleta amani nchini Somalia chini ya mpango wa AMISOM ambamo Uganda ni mshiriki mkuu kwa kuchangia zaidi ya wanajeshi 5,000.
Rais Erdogan akikagua gwaride la heshima baada ya kuwasili katika ikulu ya rais mjini Entebbe.
Uganda yatafakari uwepo wake Somalia
Umoja wa Ulaya umekuwa ukitoa mchango wa takriban dola milioni 200 kila mwaka kwa shughuli za kukabiliana na wapiganaji wa Al shabaab wanaodaiwa kuungwa mkono na kundi la kigaid la Al Qaeda. Hivi karibuni umoja huo ulitangaza kupunguza kiasi hicho kwa aslimia 20 na athari za hatua hii zimeanza kuonekana kwani wanajeshi wa Uganda hawajapokea malipo kwa zaidi ya miezi sita.
Hii imepelekea Uganda kuanza kuchughuza upya uhusika wake katika mpango wa AMISOM jambo ambalo limefasiliwa na baadhi ya wadadisi kuwa maandalizi ya nchi hiyo kuondoa majeshi yake Somalia.
Mara kadhaa rais huyo wa Uturuki amenukuliwa kwenye vyombo vya habari vya kimataifa akiushtumu Umoja wa Ulaya kuhusu masuala mbalimbali hasa baada ya juhudi za nchi hiyo kujiunga na umoja huo kukwama kwani viongozi wa umoja huo wangali wana mtazamo kwamba utawala wake unakiuka haki za binadamu na hawako tayari kushirikiana na uongozi ambo baadhi wameutaja kuwa wa udikteta.
Hivi karibuni Uturuki imekuwa mbioni katika kufungua balozi Afrika na kwa sasa ina vituo 39 vya ubalozi barani humo. Rais Erdogan amelezea hilo kuwa mkakati wao Uturuki kushirikiana zaidi na mataifa ya bara hilo ili yaimairishe maendeleo yao ya kiuchumi, kuwepo kwa amani na pia usalama.
Rais Erdogan akimkabidhi rais museveni kitabu chake dira ya amani kwa Dunia.
Makubaliano ya ushirikiano
Akikamilisha ziara yake Alhamisi asubuhi, rais Erdogan alisaini mkataba wa ushirikiano wa kibiashara,utalii, ulinzi,elimu na uhamiaji na mwenyeji wake rais Museveni. Kufuatia makubaliano hayo, Uturuki itawekeza dola milioni 600 katika ujenzi wa mtaa wa viwanda vya kusindika bidhaa za vyakula, zile za kutengeneza bidhaa za matumizi ya umeme nyumbani kama vile televisheni na pia katika utengenezaji wa nishati.
Biashara kati ya Uturuki na mataifa ya bara Afrika kusini mwa jangwa la sahara imestawi mara kumi tangu mwaka 2000. Lakini kwa mtazamo wa wadadisi wa masual ya kisiasa, Uturuki nayo inalenga kujiweka katika nafasi ya kuwa na ushawishi mkubwa barani afrika kisiasa na kiuchumi baada ya kucheleweshwa kujiunga na umoja wa ulaya.
Mwandishi: Lubega Emmanuel DW Kampala.
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18317463' lang='swa' type='mono' source='https://www.dw.com/sw/sw/makamo-rais-sierra-leone-aomba-hifadhi-marekani/a-18317463' term='ebola'>
Chama tawala nchini Sierra Leone kimekanusha kwamba maisha ya makamo wa rais wa nchi hiyo yako hatarani baada ya kuomba kupatiwa hifadhi kutoka Marekani kwa kuhofia usalama wake.
Samuel Sam- Sumana alikuwa ametimuliwa kutoka chama tawala cha APC nchini humo hapo Machi 6 ambacho kimeshutumu kwa kuchochea machafuko ya kisiasa na kujaribu kuunda chama kipya katika eneo alikozaliwa.
Hapo Jumamosi Sam-Sumana aliomba hifadhi kwa balozi wa Marekani nchini humo baada ya wanajeshi kwenda kwenye nyumba yake na kuwapokonya silaha walinzi wake. Amelimbia shirika la habari la Marekani AP kwamba hajisikii tena kwamba yuko salama nchini humo na kwamba amejulishwa na maafisa wandamizi katika kikosi chake cha ulinzi kwamba wanajeshi hao waliokwenda nyumbani kwake walikuwa wakitii amri ya Rais Ernest Bai Korona.
Serikali haikuzungmzia kitu juu ya kadhia hiyo na Rais Koroma alikuwa nje ya mji mkuu wa nchi hiyo Freetown Jumamosi kuhudhuria mkutano kuhusu ugonjwa nwa ebola kaskazini mwa kiunga cha Port Loto.
PAC yakanusha maisha ya Sumana yako hatarini
Rais Ernest Bai Koroma wa Sierra Leone.
Hata hivyo Jumamosi usiku chama tawala cha APC kilitowa taarifa kwa vyombo vya habari vya taifa kikisema kwamba kimejulishwa juu ya ombi hilo la kutaka hifadhi la Sam-Sumana.
Taarifa hiyo imesema kamati kuu ya chama hicho haikuwahi wakati wowote ule kuhatarisha maisha ya makamo wa rais huyo.Chama hicho pia kimekanusha habari kwamba nyumba yake iiharibiwa na kuporwa.
Sam-Sumana mwenye umri wa miaka 52 ambaye alikuwa kwenye karantini ya hiari baada ya mmoja wa walinzi wake kufariki kutokana na ebola mwezi ulipita yuko mafichoni na mahala aliko hakujulikani.Ubalozi wa Marekani mjini Freetown haukutowa jibu kwa ombi lake hilo la kutaka hifadhi.
Marekani yataka ufumbuzi wa mzozo
Waziri wa Mambo ya nje wa Marekani John Kerry.
Maafisa wa serikali ya Marekani wamekuwa wakiwasiliana na serikali ya Sierra Leone kujaribu kuutatuwa mkwamo huo wa kisiasa uliomkumba Makamo wa Rais Samu-Samuna.
Msemaji wa wizara ya mambo ya nje ya Marekani Darby Holladay ameliambia shirika la habari la AFP kwamba hayuko kwenye ubalozi wao kama vile ilivyoripotiwa kwa makosa na baadhi ya vyombo vya habari.Amesema ubalozi wao umekuwa ukiwasiliana na wahusika katika serikali na kuwataka kuitafutia ufumbuzi hali hiyo kwa kutumia taratibu zinazofaa ambazo zitaheshimu mchakato unaostahiki kufuatwa na utawala wa sheria.
Chama cha APC kinasema tuhuma za makamo wa rais huyo zina nia ya kukikaharisha chama na kukipotezea sifa yake.
Inaelezwa kwamba nyumba ya Sumana ilikuwa imezingirwa na wanajeshi hapo Jumamosi na kwamba kuliwekwa vituo vya ukaguzi wa kijeshi katika maeneo ya jirani ambapo watu walikuwa hawaruhusiwi kuisogelea nyumba yake.
Wanajeshi walivamia nyumba ya makamo rais
Wananchi wakiandamana kudai amani Freetown wakati wa mapigano kati ya waasi wa RUF na vikosi vya serikali.
Jirani mmoja amekaririwa akiliambia shirika la habari la AFP kwa sharti ya kutotajwa jina lake kwamba baadhi ya maafisa wa kijeshi waliingia ndani ya nyumba hiyo na baada ya upekuzi wa saa nzima walitoka nje wakiwa na mabunda ya karatasi.
Akitangaza kufukuzwa kwake katika chama hapo Machi 6 Katibu Mkuu wa chama cha APC Osman Yansaneh amesema chama kinamtuhumu Sumana kwa kudanganya kwamba ni Muislamu na kwamba ana shahada kutoka chuo kikuu cha Marekani.
Pia anatuhumiwa kwa kuhusika na machafuko ya mara kwa mara katika kitongoji alikozaliwa cha Kono kiliopo mashariki mwa nchi na chama kinaamini kwamba alikuwa akipanga kuunda chama cha upinzani.Sumana amekanusha madai yote hayo na amepinga kusitishwa uongozi katika chama hicho.
Mwandishi : Mohamed Dahman/AFP/AP
Mhariri : Bruce Amani
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_18172835' lang='swa' type='mono' source='https://www.dw.com/sw/sw/ugaidi-uliutikisa-mwaka-2014/a-18172835' term='ebola'>
Katika Maoni Mbele ya Meza ya Duara, Mohammed Khelef anajadiliana na wachambuzi wa siasa za kilimwengu - Ahmed Rajab (London), Abdilfattah Mussa (Tehran), Ayoub Rioba (Dar es Salaam) na Maggig Mjengwa (Iringa) - juu ya kile ambacho mwaka 2014 kiliizawadia dunia na matazamio ya mwaka 2015.
Kusikiliza makala nzima, tafadhali bonyeza alama ya spika za masikioni hapo chini.
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18092619' lang='swa' type='mono' source='https://www.dw.com/sw/sw/idadi-ya-vifo-vya-ebola-yaongezeka/a-18092619' term='ebola'>
Idadi ya mwisho iliyotolewa na WHO Ijumaa iliyopita, ilikuwa inaonyesha vifo 5,459 na watu 15,351 walikuwa wameathirika na Ebola. Hata hivyo, shirika la afya ulimwenguni linaamini kuwa idadi hiyo inaweza ikawa ya juu zaidi kutokana na ugumu wa kukusanya idadi sahihi ya ugonjwa huo.
Kwa mujibu wa shirika hilo ugonjwa hatari wa Ebola umeendelea kuziathiri nchi za Guinea, Liberia na Sierra Leone.
Wagonjwa wapya 600 waliripotiwa wiki zilizopita katika nchi hizo tatu na kwamba nchi ya Mali ambayo imeathirika
Madaktari wakiwa mjini Conakry, Guinea
na Ebola hivi karibuni, tayari imeripoti vifo vya wagonjwa sita kati ya wagonjwa wanane walioambukizwa.
Imeelezwa kuwa wahudumu wa afya ndiyo wameathirika vibaya na Ebola, ambapo 340 wamekufa kati ya wagonjwa 592 walioripotiwa.
Nje ya Afrika, wagonjwa wanne wa Ebola waliripotiwa nchini Marekani, ambapo mmoja alifariki. Pia kulikuwa na mgonjwa mmoja nchini Ushipania, ambaye amepona.
Chanjo mpya ya Ebola yaonyesha matokeo mazuri
Wakati huo huo, chanjo mpya dhidi ya virusi vya Ebola inayofanyiwa majaribio nchini Marekani, imeonyesha matokeo mazuri. Wanasayansi kutoka taasisi ya mzio na magonjwa ya kuambukiza-NIAID, wamesema chanjo hiyo mpya imeonyesha dalili nzuri na salama baada ya kufanyiwa majaribio kwa wagonjwa 20 ambao ni watu wazima.
Ama kwa upande mwingine serikali ya Ujerumani imezindua kile ilichokiita ndege ya kwanza duniani kwa ajili ya wagonjwa wa Ebola. Ndege hiyo aina ya Airbus chapa A340-300 ina eneo maalum lililotengwa, mfumo wa kupitisha hewa tofauti na eneo maalum ambako madaktari wanaweza kuzuia maambukizi pamoja na kuondoa uchafu katika suti maalum za kujikinga na Ebola.
Ndege ya Ujerumani maalum kwa wagonjwa wa Ebola, Airbus A340-300
Waziri wa Afya wa Ujerumani, Hermann Groehe, amesema leo kuwa ndege hiyo inawahakikishia Wajerumani wanaojitolea kupambana na Ebola Afrika Magharibi kwamba iwapo wataambukizwa ugonjwa huo, Ujerumani itafanya kila liwezekanalo kuwarudisha haraka kwa ajili ya kupatiwa matibabu bora. Ndege hiyo ina uwezo wa kusafirisha mgonjwa mmoja tu kwa wakati mmoja. Ujerumani imesema nchi nyingine zitaruhusiwa kuitumia ndege hiyo pia.
Wakati hayo yakijiri, Rais Francois Hollande wa Ufaransa, kesho anaanza ziara yake nchini Guinea, akiwa ni kiongozi wa kwanza wa mataifa ya Magharibi kuzuru kwenye nchi iliyoathiriwa vibaya na Ebola.
Hiyo ni ziara ya kwanza kufanywa na Rais wa Ufaransa nchini Guinea tangu mwaka 1999, na ina lenga kufikisha ujumbe wa mshikamano na Guinea, wakati nchi hiyo ikipambana na Ebola. Ufaransa imeahidi kutoa Euro milioni 100 kama mchango wake katika mapambano dhidi ya Ebola, huku ikielekeza zaidi juhudi zake nchini Guinea.
Mwandishi: Grace Patricia Kabogo/AFPE,DPAE,APE Mhariri: Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18020123' lang='swa' type='mono' source='https://www.dw.com/sw/sw/daktari-mukwege-atajwa-kuwa-shujaa/a-18020123' term='ebola'>
Taarifa iliyogongwa vichwa vya habari wiki hii duniani kote ni kusambaa kwa kasi kwa ugonjwa wa Ebola. Na hata hapa Ujerumani kumekuwa na taarifa nyingi pamoja na makala zinazoelezea mapambano dhidi ya ugonjwa huo. Zipo habari nyingi za visa vya wale walioambukizwa virusi vya Ebola au watu waliojitolea kuwahudumia. Katika gazeti la "der Freitag" ipo habari kuhusu muuguzi kutoka Norway aliyekwenda Sierra Leone kuwasaidia wagonjwa wa Ebola.
Anine Kongelf ni nesi mwenye miaka 27. Amejiunga na shirika la msalaba mwekundu nchini Sierra Leone kupambana na Ebola. Ameshuhudia watu wengi wakipoteza maisha yao. Lakini leo ni siku ya bahati. Baada ya kupata matibabu, msichana Kadiatu mwenye miaka 11 na Osman mwenye miaka 35 wamepona na sasa wameruhusiwa kwenda nyumbani. Anine anasema ni visa kama hivyo vinavyompa matumaini kwamba ugonjwa wa ebola unaweza kushindwa.
Cuba yatoa mchango mkubwa
Zaidi ya watu 4,500 wamkufa kutokana na Ebola mpaka sasa
Katika gazeti la "Frankfurter Allgemeine Zeitung" tunakutana na habari ya wauguzi kutoka Cuba ambao nao wameamua kujiunga na mapambano dhidi ya Ebola. Cuba ilikuwa miongoni mwa nchi za kwanza kutuma msaada na wasaidizi Afrika Magharibi, baada ya Ebola kulipuka. Ni hatua iliyosifiwa sana na Shirika la Afya Duniani na Umoja wa Ulaya. Hata Marekani, mahasimu wakubwa wa Cuba, wamesema huu ni mfano wa kuigwa.
Mwanzoni mwa Oktoba mwaka huu, madaktari na wauguzi 165 kutoka Cuba waliwasili katika mji mkuu wa Sierra Leone, Freetown. Wiki hii, Cuba iliamua kutuma timu nyingine ya wataalamu 300 wa afya kwenda Liberia na Guinea. Cuba ina historia ndefu ya kutuma madaktari wake nchi za nje. Tangu baada ya mapinduzi ya mwaka 1959, nchi hiyo imekuwa mstari wa mbele katika kuwahudumia watu kwenye nchi za kimaskini huko Amerika ya Kusini na Afrika, mara nyingi, bila gharama yoyote.
Wanawake 40,000 wametibiwa
Mbali na habari za ebola, wiki hii kulikuwa pia na taarifa nzuri kutoka Afrika. Ni habari ya daktari Denis Mukwege wa Jamhuri ya Kidemokrasi ya Kongo, aliyepewa tuzo ya haki za binadamu ya Bunge la Umoja wa Ulaya.
Gazeti la Frankfurter Allgemeine Zeitung limechapisha taarifa inayoelezea maisha ya daktari huyo mwenye miaka 59 na harakati zake za kuwatibu wanawake na watoto waliobakwa. Mwandishi wa makala hiyo anasema: Kwa wanawake wa Kongo, Denis Mukwege amekuwa tumaini na msaada mkubwa. Daktari huyo ni mtaalamu wa kuwatibu wanawake waliobakwa kikatili kabisa, wakati mwingine hata kwa kutumia chupa au bunduki. Wengi wanaokuja hospitalini kwake wamebakwa zaidi ya mara moja.
Daktari Denis Mukwege ni mkurugenzi wa hospitali ya "Panzi"
Kila siku wanawake wasiopungua 10 wanafika kwenye hospitali ya Panzi inayoendeshwa na daktari huyo. Katika miaka 16 iliyopita, Mukwege na timu yake wamewafanyia upasuaji wanawake 40,000 kuziunda upya sehemu za siri za wanake hao walionyajisiwa. Tuzo ya haki za binadamu ya Bunge la Ulaya ni moja ya zawadi nyingi alizopokea daktari huyo katika miaka iliyopita.
Hata gazeti la Berliner Zeitung limeandika makala kuhusu daktari huyo. Makala hiyo inaanza na nukuu kutoka kwenye kitabu cha mwandishi wa habari Eve Enseler wa Marekani aliyeitembelea hospitali ya daktari huyo na kuelezea kile alichokishuhudia. Enseler anaandika: "Nitawezaje kumwelezea msichana wa miaka 9 aliyebakwa na kundi zima la wanajeshi?" Enseler ameifananisha hospitali ya daktari Mukwege na jehanamu, kwa sababu ya unyama waliofanyiwa wanawake na wasichana wanaotibiwa hapo.
Makala hiyo inaendelea kusema: Licha ya msaada anaoutoa kwa jamii, baadhi ya Wakongo wanamuona Mukwege kama adui. Mwaka 2012, watu wasiojulikana walimvamia nje ya nyumba yake. Dereva wa Mukwege aliuliwa, yeye mwenyewe na familia yake waliponea chupuchupu. Mukwege alikwenda uhamishoni Ulaya. Lakini sasa amerudi na anaendelea kufanya kazi katika hospitali yake.
Mwandishi: Elizabeth Shoo
Mhariri: Saumu Yusuf
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_18013074' lang='swa' type='mono' source='https://www.dw.com/sw/sw/wanasayansi-waonya-kuhusu-ebola/a-18013074' term='ebola'>
Kwa mujibu wa ripoti ya utafiti iliyochapishwa Jumanne wiki hii na jarida la sayansi la Lancet, watu watatu wenye virusi vya Ebola wanaweza kusafiri katika nchi ya kigeni kila mwezi kutokea nchi tatu za Afrika Magharibi zilizokabiliwa na mlipuko wa Ebola. Nyamiti Kayora na maelezo zaidi.
Mataifa hayo matatu, Guinea, Liberia na Sierra Leone, yanafanya vipimo kwa wasafiri kubaini kama wana homa, ingawa uchunguzi huo hauwezi kubainisha mgonjwa wa Ebola papo kwa hapo kabla hajaonesha dalili katika kipindi kinachoweza kufikia siku 21.
Kituo cha kuchunguza Ebola nchini Liberia
Ripoti ya utafiti iliyochapichwa katika jarida la matibabu la Lancet limesema uchunguzi wa wasafiri wanaotoka nje unaweza kuwa moja ya njia za kupunguza kuenea kwa Ebola.
Kwa kutumia mfumo wa safari za ndege za kimataifa zinazofanywa kwa mwaka huu 2014 na idadi ya wasafiri kwa mwaka 2013 pamoja na hali ilivyo sasa ya ugonjwa wa mripuko na kizuizi cha safari za ndege, utafiti unaonyesha kuwa wastani wa abiria watatu wameambukizwa ugonjwa wa ebola wanakadiriwa kusafiri kwa kutumia ndege za kimataifa kila mwezi.
Dr.Kamran Khan wa hospitali ya Michael iliyopo Toronto, Canada ambaye ameongoza utafiti huo anasema, utafiti unaonyesha kuwa inafaa zaidi na haileti usumbufu kwa wasafiri kuwachunguza abiria kutoka nchi zilizoathiriwa za afrika ya Magharibi wanapotaka kuondoka eneo hilo, kuliko kuwachunguzwa wakati wanapowasili nchi wanakokwenda, kama vile Marekani, Uingereza, Ufaransa na nchi zingine zilivyoanza kufanya.
Hofu ya ugonjwa wa Ebola yatanda nchini Marekani
Khan aliongeza kuwa wakati kuwachunguza abiria waliowasili katika viwanja vya ndege wakitokea nje za nchi za Afrika Magharibi kunaweza kuimarisha hisia za usalama, na hii inaweza pengine kuleta mafanikio mazuri lakini kidogo, na inaweza kuondosha rasilimali muhimu kutoka kwa jitihada za kuimarisha huduza za afya ya umma,ambazo zina manufaa makubwa zaidi.
Ebola imewaua watu zaidi ya 4,500 nchini Liberia, Sierra Leone na Guinea. Lakini huku angalu nusu ya visa vya maambukizi vikiw ahaviripotiwi kabisa na kasi ya vifo kutokana na Ebola ikifikia asilimia 70 kwa mujibu wa makadirio ya shirika la afya duniani, WHO, idadi halisi ya vifo kutokana na mlipuko wa sasa wa Ebola unaelezwa kuwa mbaya kabisa katika historia pengine ni zaidi ya 12,000.
Visa vya homa ya kuvunja damu vimshawahi kusambaa hadi nchini Nigeria, Senegal, Uhispania na Marekani na shirika la afya duniani limesema haiwezi kuzuilika kuwa visa vya Ebola vitaripotiwa katka nchi nyingi zaidi.
Wataalamu wengi wa matibabu wamehoji kwamba mahala pazuri pa kuzuia kuenea kwa Ebola ni katika chanzo chake.
Khan alisema vikwazo vingi vya usafiri wa anga vinaweza kuwa na madhara makubwa ya kiuchumi ambayo yanaweza kudhoofisha kanda ya Afrika Magharibi na pengine kuvuruga usafirishaji wa vifaa muhimu ya afya na utoaji wa huduma za kibinadamu.
Utafiti umebaini kuwa takriban wasafiri 500,00 waliosafiri katika safari za kibiashara mwaka 2013 kutoka nje Conakry, Monrovia na Freetown, zaidi ya nusu walikuwa wakielekea moja kati ya nchi tano, zikiwemo Ghana, Senegal, Uingereza, Ufaransa na Gambia.
Ripoti hiyo pia imebaini kuwa zaidi ya asilimia 60 ya wasafiri mwaka 2014 kwa kiwango kikubwa walikuwa wakielekea mataifa masikini au yenye kipato cha wastani,ambako raslimali za dawa na afya ya umma kuzuia mlipuko mkubwa kwa kwiango kikubwa huenda ni duni.
Mwandishi:Nyamiti Kayora/RTRE
Mhariri:Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18011537' lang='swa' type='mono' source='https://www.dw.com/sw/sw/who-kuanza-majaribio-ya-chanjo-ya-ebola/a-18011537' term='ebola'>
Mkuu wa kitengo cha habari cha WHO Marie Paule Kieny, amesema tayari mashirika yanayoshirikiana na shirika lao yameanza kuandaa vituo vya matibabu katika nchi tatu zilizoathiriwa zaidi na maradhi ya Ebola, ambazo ni Guinea, Liberia na Sierra Leone. Amesema pia kwamba makampuni ya kutengeneza madawa yanazifanyia majaribio dawa na chanjo za Ebola moja kwa moja huko Afrika Magharibi, kama yalivyoshauriwa na WHO pamoja na wataalamu wa kimataifa.
Afisa huyo amethibitisha kwamba maelfu ya vipimo vya dawa ya chanjo ya majaribio dhidi ya Ebola yataanza kutolewa kwa wahudumu wa afya, na pengine kwa watu wanafanya kazi ya kuwazika wahanga wa Ebola huko Afrika Magharibi.
''Majaribio ya chanjo zote mbili yataanza wiki mbili zijayo, na tunategemea kuwa matokeo ya awali ya chanjo hizo; nasema ya awali kwa sababu majaribio yataendelea kwa muda wa kati ya miezi sita na mwaka mmoja, lakini matokeo kuhusu ufanisi wa chanjo zenyewe, usalama wake na kipimo mahsusi cha dawa kwa kila chanjo, yatajulikana ifikapo Desemba''. Amesema Kieny.
Shughuli kwenye maabara
Dawa inayojaribiwa ina kingamwili ambazo zinaweza kumsaidia mgonjwa kuvishinda virusi vya ugonjwa wa Ebola. Hata hivyo bado dawa hiyo inafanyiwa kazi katika maabara.
Hivi ndivyo kinavyoonekana kirusi cha Ebola kupitia darubini
Afisa wa WHO amesema kila hatua ya usalama inapaswa kuchukuliwa kuhakikisha usalama wa watu wanaotoa damu yao kutumiwa katika dawa hiyo, na pia usalama wa wale watakaoipokea. Na wakati huo shirika la atomiki la Ufaransa limesema kuwa limetengeneza zana ambazo zinaweza kugundua virus vya ebola katika damu na mkojo vya mgonjwa katika muda wa dakika 15. Kawaida shughuli hiyo huchukua saa kadhaa.
Katika juhudi hizo hizo za kupambana na maradhi ya Ebola, shirika la msalaba mwekundu la Ujerumano, DRK, limetoa wito kwa watu kujitolea kushiriki katika mapambano hayo, lakini miongoni mwa wapatao 483 waliojitokeza, 196 tu ndio wenye sifa zinazohitajika.
Idadi ya waliojitolea haitoshi
Ugonjwa wa Ebola umeilemea mifumo wa afya ya nchi zilizoathirika zaidi
Rais wa shirika hilo Rudolf Seiters ameliambia gazeti la kila siku la Die Welt kwamba idadi hiyo haitoshi kabisa kuiendesha kliniki ya kutibu Ebola, akisema inabidi kubadilisha wafanyakazi kila baada ya wiki nne ili kupunguza uwezekano wa kuambukiza ugonjwa huo.
Serikali ya Ujerumani kwa ushirikiano na shirika la msalaba mwekundu la nchi hiyo iko katika mchakato wa kuanzisha vituo vya matibabu ya Ebola nchini Liberia na Sierra Leone. Wiki iliyopita Ujerumani ilizidisha mara sita kiwango cha fedha ilichokuwa ikichangia katika juhudi za kimataifa dhidi ya Ebola, na kufikia Euro milioni 102.
Waziri wa mambo ya nchi za nje wa Ujerumani Frank Walter Steimeier amesema dunia imejikokota sana katika kuukabili ugonjwa wa Ebola, na kwamba huu ni wakati wa kufidia muda uliopotea.
Mwandishi: Daniel Gakuba/APE/DPAE/DW website
Mhariri:Hamidou Oumilkheir
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18010709' lang='swa' type='mono' source='https://www.dw.com/sw/sw/who-yaahidi-kujichunguza-juu-ya-jitihada-za-ebola/a-18010709' term='ebola'>
Akizungumza na waandishi habari mjini Geneva, Uswis, Msemaji wa shirika hilo la afya la Umoja wa Mataifa Fadela Chaib, alisema kwa upande wao wanatambua kwamba kuna maeneo mengi yanahitaji kutolewa ufafanuzi katika siku za usoni, na kwamba wanaamini katika kanuni za uwazi na uwajibikaji.
Wakosoaji wamekuwa wakiuliza kwanini WHO litangaze tu, dharura ya afya ya kimataifa mwei Agosti, ikiwa ni takribani miezi minane tangu mripuko huo ulipoanza nchini Guniea. Mgonjwa ambao umedhirisha hatari yake kwa asimia 70 ya visa vyake, umegharimu maisha ya watu zaidi ya 4,500 katika matiafa ya Afrika Magharibi, na kuingia katika rekodi ya juu kabisa ya ugonjwa huo kuwahi kutokea.
Idadi ya visa inapindukia elfu tisa
Kituo cha afya Guinea-Bissau
Kati ya matiafa saba ambayo kumerekodiwa visa zaidi ya 9,200, Liberia Sierra Leone na Guinea kumekuiwa na idadi kubwa zaidi. Wataalamu wanaonya kwamba maambukizi yanaweza kuongezeka na kufikia 10,000 ifikapo Desemba. Msemaji wa WHO mjini Geneva anasema pamoja na takwimu za sasa kutokuwa za uhakika, kutokana na ugumu wa ukusanyaji wake wanatambua kama matiafa hayo matatu yaliathiriwa zaidi yamo katika ripoti yao.
Shirika la Madaktari wasio na mipaka MSF ambalo limekuwa mstari wa mbele katika vita dhidi ya Ebola limesema suala la uhakika wa takwimu limekuwa nje ya udhibiti kwa hivi sasa.
Aidha katika hatua nyingine shirika hilo limesema limefanikiwa kunusurua maisha ya watu 1,000 kutokana na ugonjwa huo hatari kabisa duniani. Katika taarifa yake shirika hilo lilisema limeweza kusaidia zaidi ya wagonjwa 4,500. Miongoni mwa hao 2,700 walibainika kuwa na virus vya Ebola.
Taarifa hiyo ya madaktari wasio na mipaka inasema leo hii katika wakati ambao kwa kiasi kikubwa watu wakiwa na wakati mgumu kwa kutokea vifo na maumviu kumekuwa na simulizi kadhaa za watu walionusurika katika miradi yake iliyopo Guinea, Sierra Leone na Liberia. Kwa hivyo wanayo haki ya kufarahi kwa mafanikio ya kunusuru uhai wa watu 1,000.
Ushahidi wa masikitiko
Baba wa afisa mmoja wa afya anaehudumia MSF, Alexander James anasema amepoteza mke wake, mabinti wawili na kaka yake kutokana na ugonjwa huo hatari. Anasema alikuwa mwenye huzuni sana baada ya mtoto wake ambae anafanya kazi na shirika hilo kwa hivi sasa Kollie James alipolazwa katika kituo cha wagonjwa wa Ebola.
Ubalozi wa Marekani nchini Rwanda umesema leo kuwa wizara ya afya ya Rwanda inawataka wasafiri wote wanaotembelea nchi hiyo ambao walikuwa Marekani au Uhispania ndani ya siku 22 waripoti hali yao ya kiafya kwa maafisa wa afya. Hii nia hatua ya tahdhari tu ambapo mpaka sasa hakuna kisa kilichoripotiwa nchini humo.
Mwandishi: Sudi Mnette AFP
Mhariri:
Je, ni nchi gani itakayoandaa dimba la Kombe la Mataifa ya Bara Afrika – AFCON mwaka ujao? Ikiwa imesalia miezi mitatu tu kwa kinyang'anyiro hicho kung'oa nanga, bado kuna hali ya sintofahamu kutokana na Ebola (17.10.2014)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17999190' lang='swa' type='mono' source='https://www.dw.com/sw/sw/tiba-ya-ebola-ya-china-yawasili-afrika/a-17999190' term='ebola'>
Pamoja na jitihada hizo vilevile wanapanga kujenga vituo vya matibabu vya majaribio. Afisa mwendeshaji mkuu wa kampuni iliyotengeneza madawa hayo, Sihuan Pharmaceutical Holding Group Ltd, Jia Zhongxin amesema tayari wamekwisa safarisha maelfu kadhaa ya dozi za madawa aina ya JK-05 katika maeneo yaliathirika na kwamba kiasi kingine zaidi kitapelekwa pale kitakapohitajika.
Mripuko wa ugonjwa wa Ebola katika eneo la Afrika Magharibi, ambao unaelezwa kuwa mbaya zaidi kuwahi kutokea, umesababisha vifo vya zaidi ya watu 4000.
Jitahada za kimataifa
Abiria katika uwanja wa ndege wa London
Serikali na makampuni ya kutengenea madawa duniani kote yamekuwa katika harakati za kutafuta tiba ya ugonjwa huo, ambao umesambaa katika maeneo ya mbali kama Marekani na Ulaya. Rais wa Marekani, Barack Obama ameahidi kufanya jitihada zaidi dhidi ya ugonjwa huo.
Meneja msaidi wa kampuni iliyotengeneza madawa hayo, Huo Caixia amesema wafanyakazi wa mashriki ya misaada wa Kichinia, wamekwisha chukua madawa hayo ili waweze kujikinga pale yanapotokea maambukizi miongoni mwao.
Kampuni hiyo iliyotengeneza madawa hayo, ambayo kwa sehemu fulani inamilikiwa na benki moja ya uwekezaji ya Marekani inatumaini kwamba dawa hiyo inaweza kuharakisha katika kuingia katika mzunguko wa matumizi ya raia nchini China.
Tayari imeingia katika makubaliano na chuo cha kutengeneza madawa cha kijeshi cha China, taasisi ya utafiti, ili dawa hiyo iweze kuthibitisha kwa ajili ya matumizi ya taifa hilo na kuingiza kabisa katika soko. Mpaka sasa madawa hayo yamethibitisha kwa matumizi ya dharura ya kijeshi tu.
Kama madawa haya yatadhirika kutibu itakuwa sifa kubwa katika sekta ya utengenezaji madawa nchini China na kutanua nguvu ya China barani Afrika kujiungezea umuhimu wake katika matiafa ya Afrika kama taifa la pili lenye nguvu kubwa ya kiuchumi duniani.
Katika hatua nyingine jumamosi ijayo Ufaransa itaanza kufanya uchunguzi wa watu wenye maambukizi ya Ebola kwa wasafiri wote, wanaotokea Guinea kwa usafiri wa anga. Waziri wa Afya wa taifa hilo Marisol Touraine amesema maafisa wa afya watawapima viwango vya joto kwa abiria wote wanaotoka Conakry. Hatua hiyo ya Ufaransa inafutia ile iliyochukuliwa na mataifa mengine kama Uingereza, Canada na Marekani pamoja na kutoridhiwa na shirika la Afya Duniani WHO na Kituo cha Udhibiti wa Magonjwa cha Ulaya CDC.
Kwa muendelezo wa hatua hiyo leo hii mawaziri wa Afya wa Umoja wa Ulaya wanajiandaa kujadili namna ya kuanzisha uchunguzi wa watu wenye maambukizi ya Ebola katika viwanja vyote vya ndege barani Ulaya.
Na mripuko huo wa Ebola unaelezwa kuongeza zaidi kadhia ya baa la njaa katika mataifa yalioathiriwa barani Afrika. Shirika la Mpango wa Chakula Duniani WFP limesema linapswa kuwafikia watu milioni 1.3 walio katika maeneo ya vijijini Liberia, Sierra Leone na Guinea.
Mwandishi: Sudi Mnette APE/RTR/DPA Mhariri:Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17990794' lang='swa' type='mono' source='https://www.dw.com/sw/sw/wahudumu-wa-afya-wagoma-liberia/a-17990794' term='ebola'>
Kiongozi wa chama cha wahudumu wa afya Joseph Tamba, amesema kuanzia leo kutakuwa na mgomo wa nchi nzima katika hospitali zote na kliniki zote zikiwemo zile zinazowahudumia wagonjwa wa Ebola.
Wafanyakazi katika hospitali ya Monrovia ambayo ndio kubwa ya serikali inayowashughulikia wagonjwa hao, wamekuwa katika mgomo wa chini kwa chini siku chache zilizopita wakidai nyongeza ya mishahara, huku wakitupilia mbali ombi la maafisa wa afya kutofanya mgomo huo wakati huu wa janga la ebola, ambalo tayari limeshasababisha vifo vya watu 4,000 katika mataifa ya Afrika Magharibi.
Mtu anayeshukiwa kuugua ugonjwa wa Ebola Liberia
Aidha muakilishi wa wafanyakazi katika hospitali hiyo Alphonso Wesseh amesema wagonjwa kadhaa wamefariki hospitalini humo tangu wahudumu walipoanzisha mgomo wao siku ya Ijumaa. Wiki iliopita Wesseh aliliambia shirika la habari la AFP kwamba mshahara wa wahudumu wa afya umesalia kuwa chini ya dola 250 kila mwezi.
Hata hivyo msemaji wa serikali ya Liberia Isaac Jackson amekanusha kuwepo na usumbufu wa aina yoyote katika kliniki iliofunguliwa na shirika la afya duniani WHO mwezi Septemba kwa nia ya kuudhibiti ugonjwa huo uliowauwa watu 2,300 nchini Liberia mwaka huu. Lakini imekuwa vigumu kwa waandishi kuthibitisha hilo kwa kuwa serikali ilipiga marufuku waandishi habari kuingia katika kliniki hizo.
Wakati huo huo WHO imeuelezea ugonjwa wa Ebola kama dharura kubwa ya kiafya kushuhudiwa wakati huu huku likisema msukosuko wa kiuchumi kutokana na ugonjwa huo unaweza kuzuiwa iwapo watu wataelimishwa zaidi juu ya Ebola ili kuzuwiya maambukizi zaidi.
Shirika la afya lasema elimu ya ebola inahitajika zaidi
Mkurugenzi wa shirika hilo Margaret Chan amesema kitu kinachoshuhudiwa kwa sasa ni namna virusi vya ebola vinavyoweza kuuharibu uchumi wa nchi na jamii duniani kote. Chan amesema kuelimisha jamii ni mkakati unaofaa kuzuwiya kuanguka kwa uchumi.
Mkurugenzi wa shirika la afya duniani WHO Margaret Chan
Mwezi uliopita Katibu Mkuu wa Umoja wa Mataifa Ban Ki Moon aliwahimiza viongozi katika nchi zilizoathirika kuanzisha vituo maalumu vya kuwatenganisha watu walioambukizwa na watu ambao hawajaambukizwa hii ikiwa ni katika juhudi za kukabiliana na ugonjwa wa ebola.
Katibu Mkuu huyo wa Umoja wa Mataifa pia alitoa wito kwa mashirika ya ndege za kimataifa na kampuni za usafiri wa majini kutosimamisha huduma zao kuelekea nchi zilizoathirika kutokana na kwamba hatua hiyo inatatiza huduma za kiutu katika maeneo hayo na hata usaidizi wa huduma za afya.
Huku hayo yakiarifiwa maafisa wa afya nchini Marekani wameimarisha ukaguzi wa wafanyakazi wa afya waliomhudumia mtu wa kwanza kuambukizwa ugonjwa wa ebola nchini Marekani baada ya mmoja wao kuambukizwa ugonjwa huo kando na kwamba alikuwa amevalia nguo maalum za kujikinga na virusi.
Mkuu wa shirika la kudhibiti na kuzuwiya magonjwa CDC daktari Tom Frieden
Hapo jana mkuu wa shirika la kudhibiti na kuzuwiya magonjwa CDC daktari Tom Frieden amesema kumekuwa na uvunjifu wa kanuni uliopelekea muunguzi kuambukizwa ugonjwa wa ebola wakati wa kumhudumia Thoma Duncan aliyefariki mwezi uliopita.
Hata hivyo Haijajulikana ni vipi kanuni hizo zilivyovunjwa lakini Rais Barrack Obama ameliomba shirika hilo kuchukua hatua za haraka kuchunguza kisa hicho.
Kwa sasa Hospitali ya mjini Texas inafanya ukaguzi wa takriban watu 50 wanaoaminika kumsogelea kwa karibu mtu wa kwanza aliyeambukizwa ugonjwa nchini Marekani Thomas Duncan wakati walipokuwa wanamhudumia.
Mwandishi Amina Abubakar/AFP/AP
Mhariri Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17988149' lang='swa' type='mono' source='https://www.dw.com/sw/sw/ebola-yaiweka-dunia-kwenye-taharuki/a-17988149' term='ebola'>
WHO inasema watu 4,033 wamefariki dunia kutokana na Ebola hadi kufikia tarehe 8 Oktoba kati ya wagonjwa 8,399 waliosajiliwa katika nchi saba duniani. Takwimu hiyo mpya inazuka katika wakati ambapo shirika hilo likisema kuwa fedha za msaada zilizohitajika kupambana na mripuko wa maradhi hayo zikiwa na nakisi ya dola bilioni 1.
Licha ya kwamba takribani maambukizi na vifo vyote vimetokea barani Afrika, kuambukizwa kwa muuguzi mmoja nchini Uhispania akiwa anawahudumia raia wawili wa nchi hiyo waliokuwa wamerejeshwa nyumbani baada ya kuuguwa nchini Sierra Leone na Liberia, kumeongeza wasiwasi wa kimataifa.
Uhispania yaimarisha kampeni dhidi ya Ebola
Uwanja wa Kimataifa wa John F. Kennedy, New York, Marekani.
Siku ya Jumamosi (11 Oktoba), maafisa wa serikali ya Uhispania walitazamiwa kukutana kwenye kamati maalum inayoshughulika na hali ya dharura, huku kukiwa na miito ya kuimarishwa kwa itifaki ya afya na kuchunguza mapungufu yaliyosababisha muuguzi huyo, Teresa Romero, kuambukizwa Ebola.
Wafanyakazi wa huduma za afya waliliambia shirika la habari la AFP kwamba ghorofa iliyowekwa kwenye karantini katika Hospitali ya Carlos II mjini Madrid, ambako Romero ndiko alikoambukizwa, ilifungwa mwaka jana kutokana na mipango ya kukata matumizi na ilifunguliwa tena pale tu wamishionari wawili walipoletwa kutoka Afrika wakiwa tayari wameshaambukizwa Ebola mwezi Agosti.
Waziri Mkuu Mariano Rajoy alitembelea hospitali hiyo, huku Romero akisemekana kuwa kwenye hali mbaya ingawa thabiti.
Jitihada za kilimwengu
Wanajeshi wa Marekani wakijitayarisha kuelekea kwenye kampeni dhidi ya Ebola Afrika ya Magharibi.
Kwa upande wake, serikali ya Canada siku ya Ijumaa (10 Oktoba) iliwataka raia wake kuondoka kwenye mataifa ya Afrika ya Magharibi yaliyoathirika vibaya zaidi na Ebola, huku ikichukuwa hatua kali kwenye mipaka yake kwa kuwapima wasafiri ambao wanatoka maeneo hayo.
Hatua kama hizo zinachukuliwa pia na Uingereza na Marekani kwenye viwanja vyake vyote vikubwa vya ndege. Taasisi ya Udhibiti wa Maradhi ya Marekani CDC,inakisia kuwa idadi ya watu walioambukizwa Ebola inaweza kufikia milioni 1.4 kufikia Januari 2015, ikiwa hatua kali hazikuchukuliwa kuyadhibiti maradhi hayo.
Kutoka Australia hadi Zimbabwe, na Brazil hadi Uhispania, watu wanaoonesha ishara za homa au waliowahi kukutana hivi karibuni na wagonjwa wa Ebola wamewekwa kwenye vitengo maalum vya uchunguzi au kuamuriwa kubakia majumbani mwao.
Fedha zaidi zinahitajika
Mtu anayeshukiwa kuwa na Ebola akihamishiwa hospitali nchini Brazil.
Umoja wa Mataifa na viongozi wa mataifa yaliyoathirika vibaya kwa Ebola - Guinea, Liberia na Sierra Leone - wametoa wito wa msaada zaidi kwenye mstari wa mbele wa mapambano dhidi ya Ebola barani Afrika.
Rais wa Guinea siku ya Ijumaa alikutana na Mkurugenzi wa Shirika la Fedha Duniani (IMF), Christine Lagarde, aliyeahidi kuwa shirika hilo "lilikuwa tayari kufanya mambo mengine zaidi ikihitahika" katika kupambana na maradhi hayo.
Naibu Katibu Mkuu wa Umoja wa Mataifa, Jan Eliasson, alisema ni robo moja tu ya "dola bilioni moja zinazohitajika" kupambana na maradhi hayo ndizo ambazo zimeahidiwa kutolewa hadi sasa. Aliomba wapatikane madaktari, wauguzi na wafanyakazi zaidi wa huduma ya afya.
Mwandishi: Mohammed Khelef/AFP/AP Mhariri: Caro Robi
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17975516' lang='swa' type='mono' source='https://www.dw.com/sw/sw/ugonjwa-wa-marburg-waibuka-uganda/a-17975516' term='ebola'>
Kwa sasa Shirika hilo kwa ushirikiano na mamlaka za afya za Uganda wamemzuilia ndugu mmoja wa marehemu kwa hofu kuwa huenda naye aliambukizwa. Watu wengine zaidi ya 80, wakiwemo matabibu 38 waliokutana na mwenzao huyo siku kumi kabla ya kifo chake nao pia wanachunguzwa.
Kwa mujibu wa WHO na mamlaka za afya za Uganda, matokeo ya uchunguzi katika maabara ya Taasisi ya Utafiti wa Virusi kufuatia kifo cha tabibu huyo tarehe 28 Septemba yanathibitisha kwamba alifariki kutokana na homa hiyo hatari ya Marburg. Waziri wa Afya wa Uganda, Erioda Tumwesigye, alisema kuwa wizara yake inathibitisha daktari huyo aliyekuwa mtaalamu wa vipimo vya mionzi, alikufa kwa Marburg.
Marehemu alikuwa tabibu katika Hospitali Kuu ya Wilaya ya Mpigi na alianza kuugua tarehe 17 Septemba akihudumu katika hospitali ya Mengo jijini Kampala, ambako alikuwa ameajiriwa mwezi mmoja uliopita. Inahofiwa kwamba katika kipindi cha wiki mbili kabla ya kifo chake alikutana na watu wengi wakiwemo matabibu wenzake pamoja na kwamba ni jamaa zake waliomzika.
Kutokana na hilo, mwakilishi wa WHO nchini Uganda, Dokta Wondimagegnehu Alemu, alitahadharisha watu watu wanaoingia nchini Uganda, hasa katika wilaya ya Mpigi iliyo jirani na jiji la Kampala na pia Kasese alikozikwa marehemu. "Tunatoa tahadhari ya usafiri nchini Uganda baada ya kutambua kwamba mtu mmoja amefariki kutokana Marburg," alisema mwakilishi huyo ya WHO.
Watu 80 wawekwa kwenye karantini
Kirusi cha Marburg.
Wizara ya afya ya Uganda pamoja na mashirika na taasisi nyengine husika zimechukua hatua za dharura mkiwemo kuwabaini na kuwatenga zaidi ya watu wapatao 80 waliokutana na mtu huyo aliyefariki kutokana na ugonjwa huo hatari wa Marburg.
Kwa mujibu wa wizara hiyo, watu hao watachunguzwa katika kipindi cha siku 21, ambazo ndiyo muda wa ishara za ugonjwa huo kujitokeza na kubainika na "yule atakayeonesha dalili hizo atasafirishwa moja kwa moja hadi kituo cha kitaifa cha kushughulikia magonjwa hatari," alisema Daktari Jane Aceng, ambaye ni Mkurugenzi Mkuu wa Huduma za Afya nchini Uganda, akiongeza kwamba wanafanya kila jitihada kuona kwamba wanamfuatilia kila mtu na "kuudhibiti ugonjwa huo mara moja kabla haujasambaa".
Popo husababisha Marburg
Jitihada za kukabiliana na Ebola nchini Uganda kwenye miaka ya 1990.
Ugonjwa wa Marburg ni homa hatari inayonasibishwa na ugonjwa wa Ebola kwani virusi vya magonjwa hayo ni ya jamii moja ijulikanayo kama filoviridae.
Mnyama aina ya popo, ambao ni jamii ya mamalia wanaoruka na wanaoishi kwa kula matunda, ndiyo wanaosemekana kusambaza kirusi cha Marburg na maambukizi baina ya binadamu hutokana na kugusana kwa vidonda au majimaji yoyote kutoka kwa mgonjwa kama vile damu, mate, matapishi, kinyesi au mkojo wa aliyeambukizwa.
Jamii nyingi za watu wa Uganda, Kongo na eneo la kati ya Afrika, hula nyama ya popo kama kitoweo au hasusa ya kusindikizia ulevi.
Miongini mwa dalili za ugonjwa huo ni pamoja na mtu kuwa na homa ya ghafla ya kiwango cha juu cha joto, maumivu ya kichwa, kutapika damu, maumivu ya viungo na misuli pamoja na kuvuja damu kutoka sehemu kadhaa kama vile machoni, puani, meno, masikioni, njia ya haja kubwa na hata kwenye ngozi. Aidha mtu aliyekumbwa na ugonjwa huo huharisha sana.
Kwa bahati mbaya, kama ilivyo kwa Ebola, ugonjwa huo nao haujapatiwa dawa maalum ya kuutibu wala chanjo dhidi yake. Wagonjwa hupewa tu dawa za kutuliza ishara husika.
Wataalamu wanaelezea kuwa viwango vya uwezekano wa mtu kufariki kutokana na ugonjwa huo ni kati ya aslimia 24 hadi 88, huku wakisisitiza njia za kujilinda na mgonjwa aliyekwishaathirika kuepuka kukutana kwa majimaji ya miili, damu, kinyesi au mate.
Mwandishi: Lubega Emmanuel/DW Kampala
Mhariri: Mohammed Khelef
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17910570' lang='swa' type='mono' source='https://www.dw.com/sw/sw/marekani-uingereza-kusaidia-dhidi-ya-ebola/a-17910570' term='ebola'>
Uamuzi wa Marekani kuingilia kati katika juhudi za kupambana na Ebola ulitangazwa na rais Barack Obama siku mbili zilizopita. Obama alisema nchi yake itasaidia katika ujenzi wa vituo vya kuwatenga watu waliopata maambukizi ya ugonjwa huo hatari ili wasiwaambukize wengine, na pia kuwahakikishia usalama wauguzi wanaohusika katika mapambano ya kuukabili ugonjwa huo. Obama ameutetea uamuzi huo akisema uko pia katika maslahi ya kitaifa ya Marekani.
''Tukichukua hatua hiyo sasa, bado itachukua miezi kabla ya kuweza kuudhibiti ugonjwa huo barani Afrika, lakini hautaweza kuingia Marekani'', alisema Obama na kuongeza kuwa wasipochukua hatua hiyo sasa, na ugonjwa huu ukasambaa kote duniani, ''upo uwezekano mkubwa kwamba utaweza kuenea kirahisi na kufika hapa Marekani''.
Obama anasema Ebola ni kitisho pia kwa Marekani
Huduma kwa wagonjwa waliotengwa
Msemaji wa wizara ya ulinzi ya Marekani Kanali Steven Warren amesema jeshi la nchi hiyo litajenga hospitali ya muda yenye vitanda 25 katika mji mkuu wa Liberia, Monrovia, ambayo itakabidhiwa kwa serikali ya nchi hiyo. Afisa huyo amesema hata hivyo kuwa hospitali hiyo haitakuwa na watumishi wa kimarekani.
Liberia imeukaribisha msaada huo wa Marekani, na waziri wake wa habari Lewis Brown amesema ugonjwa wa ebola ni janga la kimataifa na hivyo jumuiya ya kimataifa inapaswa kuhusika katika kuukabili.
Katika hatua nyingine kama hiyo Uingereza imekubali kujenga kituo cha matibabu chenye vitanda 62 nchini Sierra Leone. Kitengo cha ushirikiano wa kimataifa cha nchi hiyo kimesema wahandisi na madaktari wa jeshi la Uingereza watahudumu katika kituo hicho wakisaidiwa na wafanyakazi wa shirika la msaada la Save the Children.
Wauguzi wanaowahudumia wagonjwa wa Ebola hukabiliwa na hatari kubwa ya kuupata ugonjwa huo
Kituo hicho kitakachojengwa na Uingereza kitakuwa na sehemu maalum ya kuwatibu wahudumu wa afya wanaohusika katika mapambano dhidi ya ebola, ambacho kitakuwa na vifaa bora na vya kisasa zaidi.
Vitanda zaidi vyahitajika
Kwa wakati huu vipo vitanda 570 tu katika nchi nne za Afrika Magharibi zilizoathiriwa zaidi na ugonjwa wa Ebola, na kwa mujibu wa shirika la afya ulimwenguni WHO, vinahitajika angalau vitanda 1000, mahitaji makubwa zaidi yakiwa nchini Liberia.
Shirika hilo limesema Liberia inakabiliwa na kitisho cha kupata maelefu ya maambukizi mapya ya Ebola mnamo wiki chache zijazo, na kutoa rai ya kutaka nchi hiyo ipatiwe usaidizi zaidi kuiwezesha kupambana na janga hilo.
Umoja wa mataifa umesema zinahitajika dla milioni 600 kuweza kukabiliana na kitisho cha Ebola, na Marekani tayari imeahidi kuchangia dola milioni 175. Utafiti uliofanywa na tume ya WHO nchini Liberia wiki chache zilizopita, ulibainisha kuwa ugonjwa wa Ebola tayari umeenea katika mikoa 14 kati ya 15 inayounda nchi hiyo.
Mwandishi: Daniel Gakuba/ape/dpae
Mhariri:Adul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17899007' lang='swa' type='mono' source='https://www.dw.com/sw/sw/mkutano-wa-ebola-waanza-geneva/a-17899007' term='ebola'>
Mkutano huo unahudhuriwa na wawakilishi kutoka mataifa ya Afrika Magharibi pamoja na wataalamu wengine kutoka katika fani za ufamasia, sheria na kutoka katika mamlaka za udhibiti.
Mataifa ya Afrika Magharibi yanapambana kudhibiti kusambaa kwa virusi vinavyosababisha ugonjwa wa Ebola, huku shirika la madaktari wasio na mipaka wiki hii likionya kwamba dunia inashindwa kukabilina na vita dhidi ya ugonjwa huo. Onyo hilo linatolewa kukiwa vilevile na habari njema za yule mgonjwa wa aliyetibiwa na dawa aina ya ZMapp akitolewa hospitali baada ya kupata unafuu.
Umoja wa Mataifa umesema zaidi ya dola milioni 600 zinahitaji katika kukabiliana na mripuko wa ugonjwa huo katika maeneo ya Afrika Magharibi ambapo hadi sasa idadi yake ya vifo imefikia watu 1,900 na Guinea ikionya kuwa ugonjwa huo vilevile umejipenyeza katika eneo lingine jipya la taifa hilo.
Ongezeko la kiwango cha maambukizi
Kampeni ya kukabiliana na Ebola Guinea-Bissau
Serikali nchini Guinea imesema kiwango cha maambukizi kimezidi kuongezeka na kwamba idadi ya vifo ilikuwa inakaribia 400 katika kipindi cha wiki iliyopita. Kwa mara ya kwanza kabisa kadhia hiyo iliweza kubainika katika msitu mkubwa wa kusini/mashariki mwa taifa hilo mwezi Machi.
Homa kali ya ugonjwa huo umesambaa kuanzia Liberia, Siera Leone, Guinea Nigeria na Senegal na umesababisha idadi kubwa vifo kuliko awamu zote za mripuko wake tangu ulipotokea kwa mara ya kwanza kabisa 1976 katika Jamhuri ya Kidemokrasi ya Kongo, wakati huo ikijulikana kama Zaire. Mpaka sasa hakuna chanjo wala tiba iliyothibitihwa rasmi.
Dawa ya majaribio kuwasilishwa WHO
Majaribio ya chanjo ya ugonjwa huo ambayo Canada imesema itauwasilisha kwa WHO kwa ajili ya matumizi ya Afrika bado yapo maktaba katika mchakato mbalimbali ya uendelezaji wake sambamba na namna ya usafirishaji wake.
Kwa hakika jaribio la mwanzo la tiba linatajwa pengine kuanza wiki hii ambapo chanjo kutoka makampuni Glaxo SmithKline na NewLink Genenitc Corp inaweza kutumika.
Kitengo cha Afya na Huduma za Kiutu cha Marekani Jumanne hii kilisema wameingia mktaba ya thamani ya dola milioni 42, kwa lengo la kufanikisha majaribio na ya dawa ilivumbuliwa kapuni ya kibinafsi ya Mapp Biopharceutical Inc.
David Nabalo mratibu mwaandamizi wa Umoja wa Matiafa katika anaeshughulikia ugonjwa huo amesema gharama za fedha zinazohitajika katika kufanikisha hatua mbalimbali za kinga na nita zinaweza kufikia dola milioni 600. Kiwango hicho ni kikubwa kuliko kile kilichokadiriwa awali na WHO cha dola milioni 490 wiki iliyopita.
Mwandishi: Sudi Mnette RTR/AFP Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17881450' lang='swa' type='mono' source='https://www.dw.com/sw/sw/ebola-yawafukuzisha-kazi-mawaziri-liberia/a-17881450' term='ebola'>
Rais Johnson Ellen Sirleaf aliwaambia waziri wa walioko nje kurejea nyumbani kama sehemu ya dharura aliyoitangaza tarehe 6 mwezi huu, akionya kwamba hatua kubwa zinapaswa kuchukuliwa katika kukabiliana na janga hilo.
Sirleaf vilevile alitoa maelekezo kwa maafisa wa serikali katika ngazi ya wizara, wakubwa na wadogo, wakurugenzi na manaibu wao ambao hawakuteleza hatua hiyo kuondoka mara moja katika nyadhfa zao. Hata hivyo taarifa kutoka katika ofisi ya rais huyo haikuweza kutaja idadi ya maafisa walioathiriwa na amri hiyo.
Lakini hata hivyo taarifa kutoka serikali zinasema adhabu hiyo imewagusa naibu mawaziri na maafisa waandamizi na sio mawaziri kamili.
Jitihada za WHO kkubaliana na ebola
Zoezi la kupima dalili za Ebola nchini Liberia
Maafisa wa Umoja wa Mataifa wameahidi kuongeza jitihada zaidi dhidi ya virus vinavyosababisha ugonjwa huo hatari, ambao umeathiri zaidi ya watu 2,600 na kusababisha vifo vya watu 1,427 tangu kuibuka kwake mwanzoni mwa mwaka huu.
Shirika la Afya Ulimwenguni WHO Jumatatu hii lilisema zaidi ya wafanyakazi 120 wa sekta ya afya katika maeneo tofauti ya Afrika Magharibi wamepoteza maisha katika kipindi cha mripuko usio wa kawaida wa ugonjwa huo na wengine zaidi ya 240 wameathiriwa.
Nchini Siera Leone kwa mfano WHO imeondoa wahudumu wake wa afya kwa muda katika kituo cha Kailahun baada ya mmoja kati ya wafanyakazi hao kuathirika na kwamba uchunguzi unaendelea zaidi lengo ikiwa kudhibiti maradhi hayo yasienee zaidi kabla ya kuirejesha timu hiyo ya watoa huduma katika eneo hilo.
Taarifa ya mwakilishi mkazi wa WHO nchini Sierra Leone,Dokta Daniel Kertesz, ilisema "walipaswa kufanya hivyo kwa sababu timu hiyo ilikuwa katika hali ya kiwewe baada ya kubainika kuwepo kwa maambukizi ya Ebola miongoni mwao".
Mashaka ya baa la njaa Afrika Magharibi
Katika hatua nyingine Benki ya Maendeleo ya Afrika imesema mripuko wa Ebola utashusha kiwango cha ukuaji wa uchumi katika mataifa matatu yaliyoathriwa vibaya zaidi, sambamba na Ivory Coast, kwa kati ya asilimia 1 na 1.5.
Rais wa Benki hiyo Donald Kaberuka alisema kama watu hawataanza kujishughulisha katika kilimo kutakuwa na tatizo la upatikanaji wa chakula. Kwa hiyo hilo litakuwa tatizo la moja kwa moja kwa wakulika katika ukanda huo.
Kwengineko mfanyakazi mwingine wa WHO ambae amepata maambukizi ya Ebola nchini Sierra Leone anatarajiwa kuletwa hapa Ujerumani katika mji wa Hamburg kwa ajili ya matibabu. Msemaji wa Seneti ya Afya mjini Hamburg amesema afisa huyo ana asili ya Senegal.
Mwandishi: Sudi Mnette RTR/AFP Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17875513' lang='swa' type='mono' source='https://www.dw.com/sw/sw/kongo-yathibitisha-vifo-kutokana-na-ebola/a-17875513' term='ebola'>
Watu wawili wamefariki kutokana na ugonjwa wa Ebola kwenye eneo la Djera mtaani Boende, jimboni Eqauateur. Waziri wa kongo wa afya, Felix Kabange alyietoa taarifa hiyo amesema kwamba uchunguzi ulioendeshwa na wataalamu wa magonjwa ya kuambukiza kwenye taasisi ya utafiti, unaelezea kwamba watu hao, mmoja alikuwa na virusi vya aina ya Sudan na mwengine mchanganyiko wa virusi vya Sudan na Zaire aina mbili ya virusi vya ugonjwa wa Ebola.
“Baada ya uchunguzi wa sampuli nane kwenye idara ya utafiti wa kiganga nchini, sampuli mbili zimeonekana zina virusi vya Ebola. Kwa hiyo nimetangaza kuweko na ugonjwa wa ebola kwenye eneno la Dhjera huko Eqauateur”. Amesema waziri Kabange.
Hakuna uhusiano na mripuko wa Afrika Magharibi
Virus vya Ebola huambukizwa kutokana na ulaji wa nyama ya wanyamapori
Hata hivyo waziri Felix Kabange amesema ugojwa huo hauna uhusiano wowote na ule ulioko kwenye nchi za Afrika magharibi. Amesema waathiriwa wawili wa ugonjwa huo ni mwanamke mja mzito na mume wake ambao waliaminika kula nyama ya nyani wa misituni.
Alisema, “Ugonjwa huo hauna uhusiano na ule wa afrika magharibi kwa sababu hakukueko na mawasiliano ya aina yeyote ile baina ya wakaazi wa Djera na wale wan chi za afrika magharibi”
Kabange amesema ni kwa mara ya saba sasa ugonjwa wa Ebola kuzuka nchini DRC toka mwaka wa 1976,na jimbo la Equateur kaskazini magharibi mwa Kongo limeathiriwa kila mara na ugonjwa huo.Equateur inapatikana katika misitu na wakaazi wake wamezoea kula nyama ya wanyama mwitu.
Sehemu iliyoathirika yatengwa
Serikali imetangaza hatua za haraka za kupambana na ugonjwa huo, zikiwemo kutoruhusu wakaazi wa Djera kwenda nje ya kijiji chao. Pili kupelekwa kwa timu ya madakatari ili kuwahudumia wagonjwa na vile vile vifaa vya kuchunguza homa ya ebola. Waziri Kabange amesema kwamba watu 13 walifariki kutokana na homa ambayo hadi sasa haijafahamika kwenye eneo hilo la Eqauteur.
Shirika la afya ulimwenguni WHO limesema halijathibitisha taarifa za serikali ya Kongo kuhusu ugonjwa wa Ebola hadi hapo matokeo rasmi ya uchunguzi wa sampuli zilizopelekwa Franceville - Gabon yatakapotolewa. Shirika la WHO lilielezea wiki iliopita kwamba watu 70 walifariki na homa ya matumbo kwenye eneo hilo la Equateur na kusema siyo ugonjwa wa Ebola.
Mwandishi: Saleh Mwanamilongo
Mhariri: Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17861527' lang='swa' type='mono' source='https://www.dw.com/sw/sw/uelewe-ugonjwa-wa-ebola/a-17861527' term='ebola'>
Je, ni zipi dalili za kwanza ambazo mtu anaweza kugundua kwamba ameambukizwa ugonjwa wa ebola.
Maradhi hayo yanaenezwa na virusi. Ishara muhimu ni hali ya kutokwa na damu katika sehemu tofauti za mwili kama vile katika ufizi, pua, katika njia ya haja ya mbele na nyuma na kwingineko. Lakini kabla ya kufika daraja hilo, kwanza mtu huwa na homa kali, viwango vya joto vya mwili vinapanda sana, kisha anaweza kuwa anajisikia kutapika, na hata kutapika kwenyewe. Mara nyingine anaweza kuharisha, na pia kuwa mnyonge, viungo vyake vikiwa na maumivu. Wakati mwingine anaweza kuumwa tumbo au kichwa. Hata hivyo, njia ya pekee ya kuthibitisha mtu ana virusi ni kupitia maabara.
Huduma gani ya kwanza ambayo mtu anaweza kumpa yule aliyeambukizwa virusi vya ebola?
Kwanza kabisa ni muhimu kufika katika kituo cha afya haraka iwezekanavyo. Kuvigundua virusi vya ebola kunahitaji maabara ambayo ina uwezo wa kutosha. Kwenye vituo vya afya vya kawaida labda hawataweza kuvigundua kwa haraka.
Jambo la kwanza ni kuchunguza na kuhakikisha kwamba mtu ana virusi hivyo. Halafu jambo la pili ni kumtenga na watu wengine ili yeye mwenyewe asidhurike zaidi na asiwadhuru wengine. Mpaka sasa hakuna dawa maalumu ambayo inatumika kuwatunza wale walio na virusi. Dawa zilizoko bado ziko ngazi ya majaribio tu. Lakini mgonjwa anaweza kupewa dawa nyingine ambazo zaweza kumsaidia kupunguza joto na kupunguza maumivu, na kadhalika. Watu kwenda kupata huduma ni jambo muhimu sana.
Mtu anawezaje kuambukizwa virusi vya ebola?
Kwa bahati nzuri, virusi vya ebola havienei kwa njia ya hewa. Vinaenezwa kwa mtu kugusana na yale majimaji ya mwili, kama vile matapishi, mate, jasho, machozi, ama manii au shahawa kama mtu amegusana na mtu katika njia ya ngono.
Watu gani wanakabiliwa na hatari zaidi kuambukizwa Ebola?
Madaktari na wauguzi, wale wanaowatunza wagonjwa wa ebola, watu wenye uhusiano wa karibu na mtu aliyeambukizwa, watu wanaogusa maiti ya mtu mwenye virusi hivyo.
Mtu mwenye afya nzuri ambaye ameambukizwa na virusi hawezi kuvieneza kwa wengine ili mradi hajaonyesha dalili ya kuwa mgonjwa. Wakati wa kuwa mgonjwa, mara nyingi huwa mdhaifu kiasi cha kumzuia kusafiri bila ya kusaidiwa. Kwa hiyo, shirika la afya duniani WHO linatoa kauli ya kwamba hatari ya kuambukizwa kwenye safari ya ndege ni chini sana. Hata hivyo, watu hushauriwa kuwa waangalifu kuhusiana na hali yao na afya na ile ya wasafiri wengine.
Mtu anaweza kuchukua tahadhari gani ili asiweze kuambukizwa, awapo karibu na mgonjwa?
Ikiwa kuna ishara zinazoonyesha kuwa mtu huenda ana virusi hivyo, kwanza kabisa ni kumtenga yule mtu na kuhakikisha anapelekwa kwenye kituo cha afya.
Halafu ni kuhakikisha kuwa katika mazingira yetu, nyumba zetu, tunatumia dawa ambazo zinaweza kuua vijidudu, na kujihadhari sana kutomshika mgonjwa kwa mikono iliyo wazi. Badala yake, inabidi kutumia glavu na nguo nyingine maalumu ya kujikinga na viini.
Muhimu ni kujihadhari sana kuhusiana na majimaji yote yanayotoka kwenye mwili. Lazima tutumie zile dawa za kuuwa vijidudu katika choo, katika matapishi, katika mate na majimaji yoyote yanayotoka katika mwili wa yule na kiisha kuweza kupata kumtenga yule mgonjwa katika zahanati ama katika hospitali ili kuhakikisha kuwa wale wanaomhudumia wana ujuzi wa kutosha kutoeneza maradhi hayo.
Ni upi ukweli kuhusu uvumi juu ya matumizi ya aina ya chakula na maji katika kujikinga na ugonjwa wa Ebola?
Uvumi kwamba mtu anaweza kujikinga kwa kula chakula fulani ama kwa kunywa maji fulani hauna misingi yoyote. Badala yake, hatua bora ya kupunguza hatari ya maambukizi katika maisha ya kila siku ni kuongeza usafi wa mwili, hasa kunawa mikono.
Ushauri na maelezo yametolewa na Daktari Mohammed Karama kutoka taasisi ya utafiti wa magonjwa nchini Kenya(Kenya Medical Research Institute - KEMRI) na shirika la afya duniani WHO.
Mwandishi: Philipp Sandner
Mhariri: Daniel Gakuba
Kenya imekuwa moja kati ya nchi zilizochukua hatua ya kupiga marufuku wasafiri kutoka maeneo yaliyoathirika na ugonjwa wa Ebola katika Afrika magharibi na Nigeria yachukua hatua kuzuwia kusambaa kwa ugonjwa huo. (17.08.2014)
Serikali ya Tanzania leo imekanusha uvumi wa kuwepo kwa mgonjwa wa Ebola nchini humo lakini imewataka wananchi kuchukua tahadhari juu ya tishio la ugonjwa huo unaosambaa kwa kasi katika nchi za Afrika Magharibi (15.08.2014)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_17846342' lang='swa' type='mono' source='https://www.dw.com/sw/sw/tanzania-yajizatiti-kudhibiti-ebola/a-17846342' term='ebola'>
Katika mazungumzo maalum na DW waziri wa afya na ustawi wa jamii nchini humo dokta Seif Rashid amesema hadi sasa Tanzania haijapata mtu mwenye kuonesha dalili za ugonjwa huo wa ebola. Mwenzangu Hawa Bihoga kutoka jijini Dar es salaam amezungumza naye juu ya mikakati ya serikali kuudhibiti ugonjwa huo.
Mwandishi: Hawa Bihoga Mhariri: Saumu Yusuf
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17845300' lang='swa' type='mono' source='https://www.dw.com/sw/sw/ruanda-raia-wa-ujerumani-ashukiwa-kuambukizwa-ebola/a-17845300' term='ebola'>
Mgonjwa huyo mwenye asili ya Ujerumani aliingia nchini Rwanda akitokea Liberia ambako ugonjwa huo sasa umekwisha gharimu maisha ya mamia ya watu.
Kutoka Kigali mwandishi wetu Sylivanus Karemera anaripoti zaidi. Kusikiliza ripoti hiyo bonyeza alama ya spika za masikioni hapo chini.
Mwanidishi: Sylivanus Karemera
Mhairiri: Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17839200' lang='swa' type='mono' source='https://www.dw.com/sw/sw/hali-ya-dharura-yatangazwa-liberia/a-17839200' term='ebola'>
Rais Johnson Sirleaf amesema hali hiyo ya dharura itadumu kwa siku 90. Hii leo bunge la nchi hiyo linakutana kuridhia hatua hiyo ya hali ya dharura. Takriban raia 300 wa Laiberia tayari wameshaambukizwa virusi hivyo vya ebola na nusu ya wale walioambukizwa wameshafariki.
Rais huyo wa Liberia pia amewatolea mwito raia wake kufunga na kuliombea taifa kwa siku tatu kutokana na mripuko wa Ebola. Naye Makamu wa rais wa Liberia Joseph Bokai amesema hali ya dharura itasaidia kutoa nafasi ya nchi hiyo kukabiliana vilivyo na Ebola.
Ramani ya nchi zilizoathirika na Ebola Magharibi mwa Afrika
"Madaktari wa afya walikuwa hawapati nafasi ya kuwashughulikia wagonjwa kutokana na wao kuambukiwa, kwa hivyo tulitaka kudhibiti mienendo ya watu ili kupata nafasi ya kudhibiti ugonjwa huu, nadhani hali ya dharura ni sawa itatupa nafasi kukabiliana vilivyo", alisema Makamu wa rais Joseph Bokai.
Aidha shirika la afya ulimwenguni WHO linaloendelea na vikao vyake mjini Geneva juu ya suala hilo, jana Jumatano lilisema idadi jumla ya waliofariki imefikia watu 932 tangu kuanza mwaka huu huku watu 1,711 wakithibitishwa kuambukizwa ugonjwa huo wa Ebola, katika mataifa ya Afrika Magharibi yanayopambana na janga hilo mbayo ni Guinea, Siera leone na Liberia.
Hata hivyo kumekuwa na wasiwasi wa kusambaa kwa ugonjwa huo nchini Naigeria baada ya vifo vya watu wawili miongoni mwa watu 7 waliogundulika kuambukizwa mjini Lagos nchini humo.
Huenda dawa ya Ebola ikapatikana
Huku kukiwa na waathirika wengi wanaougua ugonjwa wa Ebola barani Afrika wataalamu wa kiafya nchini Marekani wako mbioni kutafuta chanjo ya kuutibu huku watafiti wakisisitiziwa kuharakisha utafiti wao.
Watafiti wanasema dawa za majaribio walizopewa wamarekani wawili waliorejeshwa nyumbani kwa matibabu baada ya kuambukizwa ugonjwa wa Ebola nchini Liberia, wameonyesha dalili za kupata nafuu.
Wataalamu wa afya wakivalia nguo za kujikinga na Ebola nchini Liberia
Lakini Rais Barrack Obama akizungumza katika mkutano wake na viongozi wa bara la Afrika uliomalizika hapo jana, alisema kwa sasa ni mapema mno kutoa dawa za majaribio kwa wagonjwa wa Ebola. Amesema pia hakuna maelezo ya kutosha juu ya dawa hizo hali inayomzuwiya kuridhia zianze kutumika kama dawa rasmi za kuutibu ugonjwa wa Ebola unaosemekana kutokea katika maeneo ya vijijini nchini Guinea.
Huku hayo yakiarifiwa wizara ya ulinzi ya Uhispania imesema padri wa kimishonari aliyeambukizwa ebola nchini Laiberia amewasili nchini humo kwa matibabu zaidi. Padri huyo Miguel Pajares, atapokea matibabu yake katika hospitali moja mjini Madrid. Pajares, aliambukizwa Ebola alipokuwa anasaidia kutoa matibabu kwa watu walioambukizwa Liberia.
Ebola inayosemekana kutoka kwa popo iligundulika kwa mara ya kwanza katika Jamhuri ya kidemokrasia ya Congo mwaka wa 1976. unaweza kuupata ugonjwa huo kwa kushika majimaji ya mgonjwa aliyeambukizwa.
Mwandishi: Amina Abubakar/AFP/AP/Reuters
Mhariri:Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_17834305' lang='swa' type='mono' source='https://www.dw.com/sw/sw/juhudi-za-kudhibiti-ebola-zafanyika/a-17834305' term='ebola'>
Taarifa kutoka ikulu ya rais Sierra Leone imesema, wanajeshi hao watawazuia marafiki na familia ya waathiriwa kuwachukua wagonjwa nyumbani kwa lazima bila idhini ya wataalamu wa afya. Ebola inayoleta homa kali na kutokwa na damu mfululizo hadi sasa imeshasababisha vifo vya watu 900 katika Mataifa manne ya Afrika Magharibi tangu kuanza kwa mwaka huu wa 2014.
Haijawa wazi ni katika maeneo gani watakapopelekwa wanajeshi hao lakini Kliniki ya Kailahun na Kenema, Mashariki mwa nchi hiyo ndizo zilizo na idadi kubwa ya walioathirika na ugonjwa hatari wa Ebola. Sierra Leone imeshuhudia kesi 646 za ugonjwa huo ikiwa ni dadi ya juu ukilinganisha na mataifa mengine yaliokumbwa na mripuko huo.
Mkurugenzi mkuu wa WHO Margaret Chan
Hata hivyo vita dhidi ya ugonjwa huo vinakabiliwa na changamoto kubwa hii ni baada ya jamii ya waathiriwa kuwaondoa wagonjwa wao hospitalini na kuwapeleka vijijini ambapo watu wengi zaidi wanawekwa katika hatari ya kuambukizwa.
Hii leo shirika la afya ulimwenguni WHO limeandaa mkutano wa dharura wa siku mbili kujadili janga la ugonjwa wa ebola katika mataifa ya Magharibi.
Kamati ya shirika hilo inakutana kuamua iwapo mripuko wa ugonjwa huo unaweza kuchukuliwa kama janga la kiafya katika kiwango cha kimataifa.
Awali katika mkutano wake na viongozi wa Mataifa manne ya Afrika Magharibi yanayopambana na kasi ya ugonjwa huo, Liberia, Sierra Leone, Guinea na Nigeria, shirika la WHO lilitangaza mpango wa dola milioni 100 wa kukabiliana na Ebola.
Ebola yaonekana kusambaa katika mataifa mengine
Huku hayo yakiarifiwa shirika la ndege la Uingereza limetangaza kufuta safari zake zote katika Mataifa ya Magharibi. Katika taarifa yake shirika hilo limesema limefanya hivyo kutokana na wasiwasi kuhusu hali ya kiafya katika mataifa hayo na kwamba inawajali wafanyakazi wake na wateja wake kwa ujumla.
Wataalamu wanafunzwa namna ya kujikinga wanapowashughulikia wagonjwa wa Ebola
Kwa upande mwengine wizara ya afya ya Saudi Arabia imesema inafanya uchunguzi kwa raia wake anayeonesha dalili za kuambukizwa Ebola kufuatia ziara yake ya hivi karibuni nchini Sierra leone. Raia huyo wa kiume aliye na umri wa miaka 40 alionesha dalili katika hospitali ya Jiddah na kwa sasa anasemekna kuwa katika hali mahututi.
Saudi Arabia ilisema mwaka huu haitotoa visa kwa mahujaji wa Sierra Leone, Liberia na Guinea, kwa sabababu ya wasiwasi wa kusambaa kwa ugonjwa wa Ebola.
Uhispania nayo imetuma ndege yake ya kijeshi kumchukua raia wake aliyeambukizwa Ebola nchini Liberia ili arejee nyumbani kwa matibabu, hii ni kulingana na wizara ya ulinzi nchini humo.
Nchini Marekani raia wa kike aliyeambukizwa Ebola nchini Liberia amewasili mjini Georgia hii leo kwa matibabu zaidi. Mwanamke huyo aliye na miaka 59 alipelekwa moja kwa moja katika hospitali ambako mwenzake wa kiume pia aliyeambukizwa ugonjwa huo anakopokea matibabu. Wote waliambukizwa walipokuwa wanajaribu kuwatibu wale walioambukizwa ebola nchini Liberia.
Mwandishi: Amina Abubakar/AFP,AP,DPAE
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_17757900' lang='swa' type='mono' source='https://www.dw.com/sw/sw/ebola-kuendelea-kusababisha-maafa-zaidi-magharibi-mwa-afrika/a-17757900' term='ebola'>
Ugonjwa huo unaoenea kwa kasi kwa kuambukizwa na kirusi kinachopatikana katika ukanda wa nchi za joto hadi sasa umeshawaathiri mamia ya watu katika nchi za Guinea, Liberia, na Sierra Leone ambako kwa mujibu wa takwimu za hivi karibuni za WHO, idadi ya watu waliopoteza maisha ambao wamethibitishwa au kuhisiwa kufariki kutokana na ugonjwa huo inafikia 467, na wataalamu wa afya wanasema ugonjwa huo unaweza ukaenea katika ukanda wote wa magharibi mwa Afrika.
Akifunga mkutano huo uliofanyika mjini Accra, Ghana, na kuwashirikisha mawaziri wa afya kutoka nchi za Afrika Magharibi, mkurugenzi msaidizi wa usalama wa afya wa WHO, Keiji Fukuda, amesema kwa sasa ni vigumu sana kutoa jibu la wazi ni jinsi gani ugonjwa unaweza ukaenea au ni lini utatokomezwa.
MSF yatoa tahadhari
"Nina matumaini sote tutaona kuona mabadiliko ya kupungua kwa matukio katika wiki kadhaa zijazo" alisema Fukuda wakati wa mkutano huo.
Wahudumu wa afya wakimuhudumia mgonjwa wa Ebola Sierra Leone
Marie-Christine Ferir ambaye ni daktari kutoka shirika la madaktari wasio na mipaka(MSF) anasema mlipuko wa ugonjwa huo utaendelea kwa wiki kadhaa na pengine miezi katika baadhi ya maeneo.
Naye Waziri wa Afya wa Liberia Bernice Dahn anaamini kwa namna moja au nyingine mkutano huo wa Accra utawasaidia katika mapambano dhidi ya ugonjwa wa Ebola
Mawaziri wa afya wakutana kuhusu Ebola
Abdulsalami Nasidi anayetokea katika kituo cha kukabiliana na ugonjwa wa ebola nchini Nigeria anasema wamekubaliana kwa pamoja kutoa elimu kwa viongozi wa vijiji juu ya ugonjwa huo ikiwa ni pamoja na kusaidiana na madaktari ambao wapo katika maeneo yao.
Afisa wa UNICEF akihamasisha umma kuhusu Ebola Liberia
Kutokana na kuenea kwa kasi kwa ugonjwa huo wa Ebola katika baadhi ya mataifa ya magharibi mwa Afrika, mawaziri wa afya kutoka nchi 12 walikutana katika mkutano wa siku mbili uliofanyika mjini Accra Ghana kujadili ni kwa jinsi gani wanaweza wakakabiliana na ugonjwa huo.
Aidha mawaziri hao, walitarajiwa kutoa mapendekezo kwa serikali za kanda wanazotokea katika kukabiliana na Ebola pamoja na kuzindua mpango wa kupiga vita ugonjwa huo ambao unagharimu dola millioni 10 za Marekani.
Kwa mujibu wa takwimu za WHO, kabla ya mripuko huu wa sasa, ugonjwa wa Ebola umesababisha vifo vya watu wapatao 1,587.
Mwandishi: Anuary Mkama/Reuters/AFP
Mhariri: Mohammed Khelef
Mawaziri wa afya wa nchi 11 za afrika Magharibi na wataalam wa kimataifa wanatathmini kuanzisha mpango maalum wa kukabiliana na ugonjwa hatari wa homa ya Ebola. (02.07.2014)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_2927009' lang='swa' type='mono' source='https://www.dw.com/sw/sw/afrika-katika-magazeti-ya-ujerumani-juma-hili/a-2927009' term='ebola'>
Naam tunaanza na kuzuka kwa mapigano huko Darfur. Gazeti la Neue Zürcher lilisema kuzuka kwa mapigano hayo kunahatarisha mazungumzo ya amani yaliyopangwa kufanyika mwishoni mwa mwezi ujao mjini Tripoli, Libya.
Siku moja baada ya katibu mkuu wa Umoja wa Mataifa, Ban Ki Moon, kuzungumzia ufanisi katika kuifikia amani katika jimbo la Darfur, mashambulio mapya ya mabomu yalifanywa na jeshi la serikali ya Sudan katika eneo la Hanskanita kulipiza kisasi mashambulio dhidi ya kambi ya jeshi hilo ya Wad Banda yaliyofanywa na waasi wa kundi la Haki na Usawa, Justice and Equality Movement, JEM, linaloongzwa na Khalil Ibrahim na kitengo cha kundi la Sudanese Libertaion Army, SLA.
Kwa mujibu wa kamanda wa kundi la JEM, Abdelaziz Ushar, ndege za kivita na helikopta zilitumiwa kufanya mashambulio ya angani huko Haskanita. Afisa wa Umoja wa Afrika katika anayefanya kazi Haskanita amethibitisha kufanywa mashambulio hayo ya mabomu dhidi ya mji huo.
Taarifa ya pili inahusu kuzuka kwa ugonjwa wa ebola katika jimbo la Kasai mashariki mwa Jamhuri ya Kidemokrasi ya Kongo. Gazeti la Frankfurter Rundschau lilisema shirika la afya duniani, WHO, lilisema watu 166 walifariki katika hali isiyoeleweka katika miezi minne iliyopita na wengine 400 wakaambukizwa homa kali pamoja na ugonjwa wa kuendesha na kutokwa na damu.
Serikali ya Jamhuri ya Kidemokrasi ya Kongo mjini Kinshasa ilisema matokeo ya uchunguzi uliofanywa na mahabara ya Atlanta nchini Marekani yalidhihirisha kwamba ugonjwa huo ni ebola. Karantini ilitangazwa katika eneo lililoathirika jimboni Kasai kuzuia kuenea kwa ugonjwa huo.
Gazeti la Tageszeitung lilizungumzia juu ya kuundwa miungano huku kukiwa na usitishwaji mapigano kati ya waasi wa jenerali Laurent Nkunda na majeshi ya serikali mashariki mwa nchi hiyo. Mhariri wa gazeti hilo alisema nchi jirani zinajipanga kuziunga mkono pande hizo zinazopigana mashariki mwa Kongo. Huku Uganda na Angola zikiwa upande wa serikali ya mjini Kinshasa, Rwanda kwa upande wake inawamuunga mkono waasi wanaoongozwa na jenerali Laurent Nkunda.
Taarifa ya tatu inahusu kujiuzulu kwa askofu mkuu wa Bulawayo nchini Zimbabw, Pius Ncube. Gazeti la Neue Zürcher lilisema Pius Ncube ambaye amekuwa mkosoaji mkubwa wa rais Robert Mugabe, alijiuzulu kama askofu wa Bulawayo Jumanne iliyopita. Makao makuu ya kanisa Katoliki huko Vatican yamesema kiongozi wa kanisa Katoliki duniani, Papa Benedict XVI amekubali kujiuzulu kwa askofu Ncube.
Askofu Ncube alichukua aumuzi huo baada ya gazeti la serikali ya Zimbabwe, The Herald, kuripoti kwamba alikuwa na uhusiano wa kimapenzi na mfanyakazi wake mwanamke. Katika taarifa yake askofu Ncube alisema ameamua kujiuzulu ili kulilinda kanisa Katoliki kutokana na aibu nyingine zinazoweza kutokea kufuatia kashfa yake.
Hata hivyo askofu huyo alisema hiyo ni kampeni iliyopangwa na serikali kumchafulia jina na kuliaibisha kanisa Katoliki. Amesisitiza kuwa kampeni hiyo haitamnyamazisha na ingawa amejiuzulu wadhifa wa askofu mkuu wa Bulawayo, anataka kuendelea kubakia askofu. Ili kuwasaidia wanachi askofu Pius Ncube anapanga kuunda shirika jipya la kutoa misaada.
Gazeti la Tageszeitung lilisema ingawa Pius Ncube amepoteza kazi yake kama askofu mkuu wa Bulawayo, baada ya kuhudumu kwa kipindi cha miaka kumi, askofu huyo ameapa hatanyamaa kimya katika kuikosoa serikali ya rais Mugabe.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_2903888' lang='swa' type='mono' source='https://www.dw.com/sw/sw/kinshasa-ugonjwa-wa-ebola-wazuka/a-2903888' term='ebola'>
Maafisa nchini Jamhuri ya Kidemokrasia ya Kongo wamesema matokeo ya mahabara yamethibitisha kuwa ugonjwa uliozuka kusini mashariki mwa nchi hiyo ni homa ya ebola.
Waziri wa afya nchini Jamhuri ya Kidemokrasi ya Kongo, Makenge Kaput, amesema taasisi ya kupambana na kuenea kwa magonjwa ya Atlanta nchini Marekani na mahabara ya nchini Gabon zimethibitisha kuwa ugonjwa huo ni ebola, lakini hakutoa maelezo zaidi.
Watu zaidi ya 160 wamekufa kutokana na ugonjwa huo katika wilaya zilizoathirika za Mweka na Luebo tangu mwishoni mwa mwezi Agosti. Watu wengine takriban 400 wameambukizwa ugongwa huo wa ebola.
Ugonjwa wa ebola ulizuka mara ya mwisho nchini Jamhuri ya Kidemokrasia ya Kongo mnamo mwaka wa 1995 huko Kikwit ambapo watu 245 walifariki dunia.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_51859446' lang='swa' type='mono' source='https://www.dw.com/sw/sw/australia-yaamuru-watu-kuondoka-maeneo-yaliokumbwa-na-moto/a-51859446' term='Janga la Corona'>
Moto huo ulilikumba eneo la kusini mashariki mwa Australia katika mkesha wa mwaka mpya na kusababisha vifo vya watu wapatao wanane na kuteketeza zaidi ya nyumba 1,300.
Waziri Mkuu wa jimbo la New South Wales, Gladys Berejiklian ametangaza hali ya hatari kwa muda wa siku saba ambayo itaruhusu kuwaondoa kwa lazima watu kuanzia kesho Ijumaa. Berejiklian amesema hawauchukulii kwa mzaha uamuzi huo, lakini pia wanataka kuhakikisha wanachukua kila tahadhari kujiandaa kwa kile ambacho kinaweza kuwa kibaya zaidi siku ya Jumamosi.
Wakaazi na watalii katika maeneo ya ndani ndani ambayo yanajumuisha pia hoteli za kifahari kwenye milima ya theluji, wameamriwa kuondoka, huku watu wakipewa muda wa saa 24 kufanya hivyo kabla joto halijasababisha upepo mkali na viwango vya joto kuwa juu ya nyuzi joto 40 za Celsius.
Hali ya hewa itasababisha mazingira ambayo maafisa wanasema yatakuwa mabaya zaidi siku ya Jumamosi kuliko siku ya Jumanne, na hivyo kuwa siku mbaya zaidi tangu kuzuka kwa janga la moto kwenye msitu kwa miezi kadhaa.
Idadi ya waliokufa inahofiwa kuongezeka
Hadi sasa watu wapatao 18 wamekufa tangu kuzuka kwa majanga ya moto Australia na kuwa wasiwasi kwamba idadi hiyo inaweza ikaongezeka, huku maafisa katika jimbo la Victoria wakisema kuwa watu 17 hawajulikani walipo.
Kwa muda wa siku mbili watalii wengi na wakaazi waliishi bila ya umeme wala mawasiliano, kabla ya maafisa leo kutangaza kuwa baadhi ya barabara ni salama na hivyo zinaweza kutumika tena.
Waziri wa Usafriti wa New South Wales, Andrew Constance amesema zoezi la kuwaondoa watu ni kubwa kabisa kuwahi kushuhudiwa katika eneo hilo, huku kukiwa na foleni ndefu ya magari katika barabara inayoelekea Sydney na Canberra kutokana na maelfu ya watu kukimbia.
Meli mbili za jeshi la wanamaji zimewasili Mallacoota ambako watu walijazana katika maeneo ya pwani kwa saa kadhaa katika mkesha wa Mwaka Mpya wakati ambapo moto ulizuka kwenye mji mmoja ulioko ndani ndani, kuanza kuwahamisha hadi watu 4,000 katika operesheni ambayo maafisa wanasema inaweza ikachukua wiki kadhaa.
Janga hilo limechochea maandamano ya kuitaka serikali kuchukua haraka hatua za kukabiliana na mabadiliko ya tabia nchi ambayo wanasayansi wanasema yanasababisha kuongezeka na kuwepo kwa moto wa misituni kuwaka kwa muda mrefu. Waziri Mkuu wa Australia, Scott Morrison amesema leo kuwa juhudi zinafanywa kuhakikisha wanazisaidia jamii zilizoathiriwa.
Vyanzo: AFP, DPA
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_49755893' lang='swa' type='mono' source='https://www.dw.com/sw/sw/wahamiaji-150-wahofiwa-kufa-baada-ya-boti-kuzama-libya/a-49755893' term='Janga la Corona'>
Shirika la Umoja wa Mataifa la kuwahudumia wakimbizi, UNHCR pamoja na walinzi wa pwani nchini Libya wamesema miongoni mwa wahamiaji hao ambao wanahofiwa wamekufa maji ni pamoja na wanawake na watoto.
Msemaji wa walinzi wa pwani ya Libya, Jenerali Ayoub Gassim amesema boti mbili zilizokuwa zimewabeba wahamiaji wapatao 300 zilizama umbali wa kilomita 120 mashariki mwa mji mkuu wa Libya, Tripoli.
Wahamiaji kadhaa waokolewa
Amesema kiasi ya wahamiaji 137 wameokolewa na wamerejeshwa Libya na hadi sasa walinzi wa pwani wamefanikiwa kuupata mwili mmoja.
Msemaji wa UNHCR, Charlie Yaxley amesema kuwa watu 147 wameokolewa hadi sasa na ameielezea ajali hiyo kama 'mbaya zaidi' kuwahi kutokea katika Bahari ya Mediterania kwa mwaka huu.
''Kundi la watu 300 liliondoka Khoms, Libya kwa boti. Tunaelewa kwamba walikuwa katika dhiki kubwa na awali waliokolewa na wavuvi wa eneo hilo na kisha na walinzi wa pwani ya Libya. Maafisa wetu walioko kwenye eneo la tukio wanawapatia msaada pamoja na huduma za matibabu,'' alifafanua Yaxley.
Wahamiaji kwenye kituo cha kuwashikilia wakimbizi Tripoli, Libya
Yaxley amesema kwa mwaka huu mtu, mmoja alifariki akiwa njiani kutoka Libya kuelekea Ulaya kwa kila watu sita ambao walifanikiwa kufika katika mwambao wa Ulaya.
Janga baya kutokea mwaka huu
Mkuu wa shirika la UNHCR, Filippo Grandi amesema hili ni janga baya kuwahi kutokea kwa mwaka huu. Katika ukurasa wake wa mtandao wa Twitter, Grandi amezitaka nchi za Ulaya kurejesha shughuli za uokozi katika Bahari ya Mediterania, ambazo zilisitishwa baada ya uamuzi wa Umoja wa Ulaya na ametoa wito wa kumalizwa kwa suala la kuwashikilia wakimbizi na wahamiaji nchini Libya pamoja na kuongeza njia salama nje ya Libya. Amesema hatua hizo zinapaswa kuchukuliwa sasa, kabla majanga zaidi hayajatokea.
Ajali ya kuzama boti hizo imetokea wiki chache baada ya wahamiaji wengine 68 kufa wakati boti iliyokuwa ikielekea Italia kuzama kwenye pwani ya Tunisia. Boti hiyo iliyokuwa na wahamiaji wengi wa Kiafrika, ilizama muda mfupi baada ya kuondoka kwenye mji wa Zuwara nchini Libya, kwa lengo la kufika Italia.
Mnamo mwezi Januari kiasi ya watu 117 walikufa au hawakujulikana walipo katika pwani ya Libya na wengine wapatao 65 walizama baada ya boti waliyokuwa wakisafiria kuzama kwenye pwani ya Tunisia mwezi Mei.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_48893547' lang='swa' type='mono' source='https://www.dw.com/sw/sw/maoni-mustakabali-wa-mashaka-kwa-serikali-ya-merkel/a-48893547' term='Janga la Corona'>
Hofu ilikuwa kwamba vyama vinavyoupinga Umoja wa Ulaya vingeibuka na ushindi katika uchaguzi wa Ulaya. Nchini Ujerumani, Austria na Uholanzi, angalau hilo halijatokea. Hayo ndiyo matokeo chanya ya uchaguzi wa mwishoni mwa wiki.
Mgawanyiko kati ya wazalendo na waungaji mkono wa Ulaya bila shaka uliwahamasisha watu kujitokeza kwa wingi kupiga kura, ambapo mataifa mengi yameripoti idadi kubwa ya washiriki kuliko kawaida.
Pia, watu zaidi wenye umri wa chini ya miaka 30 wamepiga kura mwaka huu kuliko ilivyokuwa katika miaka ya nyuma - ushahidi zaidi kwamba wanaguswa na mada ya Ulaya na suala la namna tunavyotakwa kuishi pamoja.
Katika tabaka hili la umri, washindi wa wazi ni vyama vya watetzi wa mazingira - yaani Kijani, ambao waliweza kulielezea kwa ufasaha,
Mhariri Mkuu wa DW Ines Pohl
suala la wakati ujao - kuhusu ulinzi wa mazingira - kwa faida yao.
Janga kwa chama cha SPD
Kwa chama cha Social Democratic cha Ujerumani hata hivyo, Jumapili imekuwa janga kubwa. Chama hicho kikongwe zaidi cha kidemokrasia nchini Ujerumani kimeshuka chini ya asilimia 16 katika ya Ulaya.
Na si hivyo tu: Uchaguzi wa serikali za miji ulifanyika pia hiyo Jumapili katika jimbo la Bremen, jimbo la shirikisho ambalo chama hicho kimelitawala kwa miaka 73. Si hivyo tena. Mshindi wa uchaguzi huo ni mgombea wa chama cha CDU kwa mara ya kwanza kabisaa.
Vipigo hivi viwili havitapita bila madhara. Ni dhahiri kwamba chama hicho kinakabiria kuanguka kabisaa, na kujijenga upya ndiyo njia pekee kitakuwa na nafasi ya kuwa na mustakabali mwema.
Uchaguzi wa mapema unawezekana
Kutakuwa na hoja mjini Brussels katika siku zijazo kuhusu chama gani kitapata kujaza nafasi ipi miongoni mwa nafasi za juu. Nchini Ujerumani, utakuwa na msingi zaidi. Swali kuu linaweza kuwa: Ni kwa muda gani zaidi muungano huu tawala unanuwia kuendelea kujitesa wenyewe na taifa kwa ujumla?
Baada ya wikendi hii, inawezekana kabisaa kwamba, baada ya miaka 14, enzi ya Merkel itafikishwa mwisho na chama mshirika katika muungano - SPD - na kutakuwa na uchaguzi wa mapema baadae mwaka huu. Utakuwa uchaguzi wenye maswali mengi ya wazi, na uhakika mmoja: Angela Merkel hatogombea tena.
Mwandishi: Ines Pohl
Tafsiri: Iddi sessanga
Mhariri: Sylvia Mwehozi
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_47371883' lang='swa' type='mono' source='https://www.dw.com/sw/sw/mshukiwa-janga-la-moto-mjini-paris-akamatwa/a-47371883' term='Janga la Corona'>
Picha za vidio kutoka eneo la tukio zimeonesha moshi mkubwa ukifuka kutoka madirisha ya ghorofa la juu ya jumba hilo wakati vikosi vya waokoaji vikijaribu kuwaokoa wahanga walio kwenye taharuki ambao baadhi walikiwa wamevalia mavazi ya kulalia pekee.
Kiasi wazima moto 200 na zaidi gari 100 za kuzima moto zilitumika kwa muda saa tano kujaribu kuudhibiti moto huo uliozuka majira ya saa saba usiku saa za Ufaransa.
Tukio hilo la moto juu ya jumba hilo la ghorofa katika eneo la kusini magharibi ya mji wa Paris ndiyo baya zaidi kutokea tangu mnamo mwaka 2005 wakati watu 24 walipoteza maisha kwa janga la moto kwenye hoteli moja katikati ya mji huo mkuu wa Ufaransa.
Taharuki ilikuwa kubwa
Idara ya kukabiliana na majanga ya moto imesema zoezi la ukoaji kwenye mkasa huo lilikuwa gumu na la kutisha ambapo watu kumi wamekufa ikiwemo wazimamoto 6 na kuwaacha zaidi ya watu wengine 30 wakiwa wamejeruhiwa.
Walioshuhudia mkasa huo wamesema tukio hilo lilikuwa la kuhuzunisha na shughuli za uokozi zilitatizwa na kiwango kikubwa cha moto na hali ya taharuki iliyozuka.
Shuhuda mmoja wa mkasa huo alisema "Tangu mwanzo kulikuwa na watu wakipiga yowe, watu walikuwa tayari kwenye kuta wakijaribu kutoka kwa kuteleza pembezoni mwa roshani. Na wakati huo kikosi cha kuzima moto kilikuwa ndo kwanza kinakaribia ghorofa ya pili na walikuwa wakipata tabu kufikia kila ghorofa kwa kutumia ngazi. Nikajisemea hakuna tena muda wa kutosha.”
Rais wa Ufaransa Emanuel Macron ametuma salamu za pole na rambirambi kupitia ukurasa wake wa twitter na kuutaja mkasa huo kuwa huzuni kwa wakaazi wa Paris na raia wa Ufaransa.
Siyo shambulio la kigaidi.
Mwendesha mashatka mkuu wa mjini Paris Remy Heitz amesema akiwa katika eneo la tukio kuwa mwanamke mmoja mwenye umri  wa miaka 40 aliye na historia ya matatizo ya akili amekatwa kuhusiana na mkasa huo.
Kukamatwa kwake kumeondoa hofu ya hapo kabla kuwa huenda tukio la moto huo lilikuwa la kigaidi.
Uchunguzi umeanzishwa wa kosa la jinai la kujaribu kuua kwa kutumia moto wakati wasiwasi unaongezeka kuwa idadi ya watu waliokufa huenda ikapanda pindi polisi itakamilisha upekuzi katika ghorofa zilizoteketea.
Mkasa huo wa siku ya Jumanne umetokea kiasi mwezi mmoja tangu mripuko ulisababishwa na kuvuja kwa gesi katika duka la kuuza mikate mjini Paris kusababisha moto uliowaua watu wanne.
Mwandishi: Rashid Chilumba/AP/AFP
Mhariri: Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_46428885' lang='swa' type='mono' source='https://www.dw.com/sw/sw/polisi-wazima-moto-kwa-kutumia-barafu-urusi/a-46428885' term='Janga la Corona'>
Kwa mujibu  wa  wizara  ya  mambo  ya  ndani  ya  Urusi, wakati polisi  hao wakiwa  katika  doria katika eneo la  Krasnojarsk, waligundua  kwamba  kuna  moshi unatoka  kutoka  katika  kibanda cha  kuegeshea  magari. Wakati  moto  huo  ukikaribia  kushika katika  nyumba karibu  na  kibanda  hicho, polisi  hao  walichukua barafu  iliyotanda katika  eneo  hilo  na  kufinyanga  kama  mipira midogo  na  kushambulia  moto  huo hadi  kuuzima. Polisi  hao  wawili wamepata  medali  ya  ushujaa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_46104968' lang='swa' type='mono' source='https://www.dw.com/sw/sw/saratani-janga-la-kitaifa-nchini-kenya/a-46104968' term='Janga la Corona'>
Maradhi hayo ya saratani sasa yanatajwa kuwa janga la kitaifa baada ya janga la maambukizi ya Virusi vya Ukimwi, huku wito ukitolewa kwa mataifa ya ulimwengu na wafadhili kuelekeza juhudi zao katika kupambana na kuongezeka kwa visa vya Saratani.
Zoezi la leo linahitimisha matembezi yaliyochukua muda wa mwezi mzima kwa kina mama Watatu ambao wametembea kutoka Mji wa Kisumu ulio mkabala na Ziwa Victoria Magharibi mwa Kenya hadi Mkoani Pwani, yapata umbali wa kilomita 850, lengo kubwa likiwa kuihamasisha jamii kuhusu janga la Maradhi haya Saratani nchini Kenya.
Kwa hakika ni Idadi kubwa sana iliyojitokeza leo kufanyiwa uchunguzi dhidi ya maradhi haya ya Saratani na kwa mujibu wa takwimu zilizotolewa na idara ya Afya nchini Kenya, Zaidi ya visa elfu 39 hurekodiwa kila mwaka na watu 27 alfu kati yao hufariki kutokana na Saratani. Hii ni kiwango cha asilimia 60 ya watu wanapugua Saratani.
Saratani ya Mlango wa kizazi ndiyo husababisha vifo vingi Zaidi nchini Kenya, ikifuatia na ile ya Koo na Matiti akijitika katika kiwango cha asilimia 34 ya visa hivyo.
Tatizo kubwa linalotajwa kuchangia kuongezeka kwa visa vya Ugonjwa wa Saratani nchini Kenya, ni ukosefu wa vifaa katika Hospitali nyingi tu kuwa fanyia uchunguzi wa mapema watu wanaugua maradhi hayo. Tatizo jingine hasa kwa Kinamama wanaougua Saratani ya Mlango wa Kizazi ni ukosefu wa ufahamu kuhusu mpango wa Uzazi.
Akizungumza wakati wa shughuli hiyo ya uchunguzi na matibabu ya bila Malipo, Mke wa Gavana wa Kaunti ya Kisumu Bi Dorothy Nyon'go, alisema kuwa ipo haja ya serikali ya Kenya sasa kutangaza Saratani kuwa janga la kitaifa na kuelekeza rasilimali Zaidi katika kuwahamasisha raia wake athari za Ugonjwa huu.
Akiwa mfadhili mkuu wa Matembezi haya Dorothy Nyong'o ambaye pia ni Mamake Muigizaji maarufu Ulimwenguni Lupita Nyomg'o , Zaidi alisema kuwa mabadiliko ya maisha hususana aina mbali mbali ya vyakula, vimechangia pakubwa kuongezeka kwa visa vya saratani nchini Kenya huku akisikitika kwamba ni asilimia 14 pekee ya Kinamama ambao hufika hospitalini kufanyiwa uchunguzi dhidi ya Saratani kila mwaka.
Hafla hiyo pia ilihudhuriwa na Waziri wa Afya Jimbo la Kilifi Dkt Anisa Omar akisema kuwa kutokana na hali ngumu ya Maisha, jimbo la Kilifi pekee hurekodi jumla ya Visa 15 vya Ugonjwa wa Saratani kila mwezi.
Mwandishi: Eric Ponda
Mhariri:Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_43790734' lang='swa' type='mono' source='https://www.dw.com/sw/sw/idadi-ya-waliouwawa-gaza-yafikia-59/a-43790734' term='Janga la Corona'>
Mauwaji hayo ambayo yameingia katika rekodi ya kuwa mabaya zaidi kutokea kwa siku katika mgogoro huo kwa miaka kadhaa, yanatokana na hatua ya waandamanaji kupinga hatua ya Marekani kufungua ubalozi wake mjini Jerusaleem.
Wapalestina leo hii wanaadhimisha siku wanayoiita Nakba, yaani Janga, siku ambayo  zaidi ya watu 700,000 ambao walikimbia au kufukuzwa katika vita ya mwaka 1948 vilivyozingirwa na uanzishwaji wa taifa la Israel. Kumbukumbu hiyo inakuja siku moja baada ya Marekani kuuhamisha ubalozi wake kutoka Tel Aviv, kwenda katika jiji lenye mgogoro la Jerusalem , hatua mabayo imewakasirishwa Wapalestina na kulaaniwa na jumuiya ya kimataifa.
Mbinu za mauwaji ya Gaza
Binti na mama wakiwa katika kilio
Wizara ya Afya ya Gaza imesema idadi kubwa ya wakazi wa maeneo ya Gaza, ambao waliuwawa jana, vifo vyao vilitokana na wadunguaji. Idadi hiyo ya vifo inajumuisha mtoto mdogo ambae alipoteza maisha baada ya kuvuta gesi ya mabomu ya kutoa machaozi, akiwa miongoni mwa watoto wenghine wa chini ya umri wa miaka 16.
Takribani watu wengine 2,400 wamejeruhiwa katika siku hiyo ya umwagikaji damu zaidi katika mgogoro wa Israel na Palestina tangu vita vya Gaza vya mwaka 2014. Afisa mwandamizi wa kundi la Hamas Khalil al-Hayya ameapa kuwa maandamano ya Gaza yataendelea leo hii. Amesema kundi hilo halitavumilia  uhalifu unaofanywa katika eneo linalokaliwa kwa mabavu la mjini Jerusalem
Katika hatua nyingine China imeitaka  Israel kujizuia na operesheni zake katika eneo la mpaka wake na Gaza baada ya mauwaji ya Wapalestina 59, waliuwawa wakati wa maandamano. Msemaji wa Wizara ya Mambo ya Nje ya China Lu Kang amesema taifa lake linapinga vitendo vya vurugu ambavyo vinawalenga watu wasiokuwa na hatia. Na kuzitaka pande zote katika eneo hilo kuacha kuhasimiana.
Suluhisho la mzozo wa Mashariki ya Kati
Zaidi Lu Kang alisema "China wakati wote ina amini kwamba utatuzi wa suala la Jerusalem, unapaswa kufanyika kwa kuzingatia maazimio yaliopo ya Umoja wa Mataifa, kwa mazungumzo kati ya Palestina na Israel."
China imekuwa ikiipigia chapuo Israel kwa muda mrefu kutokana na mahusiano yao ya kiuchumi, kidiplomasia na kijeshi. Kwa upande mwengine Afrika kusini na Uturuki zimewaita myumbani mabalozi wao walioko Israel.
Kufuatia hali hiyo kwa upande wao Iran imesema maafisa wa Israel wanapaswa kushitakiwa kama waarifu wa kivita kutoka na mauwaji ya waandamanaji.  Msemaji wa wizara ya mambo ya nje ya Iran Bahram Ghasemi ameitaka jumuiya ya kimataifa kuchukua hatua za haraka dhidi ya Israel. Aidha nae Spika wa Bunge la Iran Ali Larijani ameuzungumzia uamuzi wa Israel kuuhamisha ubalozi wake Jerusalem kuwa ni sehemu ya kuzidharau taasisi za kimataifa, ikiwa sawa kabisa na kujiondoa katika mkataba wa mabadiliko ya tabia nchi wa Paris na makubalianbo ya nyuklia ya Iran.
Urusi kwa upande wake imeyataka mataifa na hasa ambayo yanashiriki katika mchakato wa upatanishi wa mgogoro wa Mashariki ya Kati kujiepusha na vitendo ambavyo vinaweza kuchochea zaidi mvutano katika ukanda huo, katika kipindi hiki ambacho pia duru zinaonesha huko marioketi ya Israel yakiwasha taa za tahadhari kwa upande wa kusini mwa taifa hilo ulio karibu na mpaka wa Gaza.
Mwandishi: Sudi Mnette RTR/AFP/APE Mhariri:Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_41960178' lang='swa' type='mono' source='https://www.dw.com/sw/sw/wafuasi-wa-weah-waanza-kusherehekea-ushindi-liberia/a-41960178' term='Janga la Corona'>
Maafisa wa tume ya uchaguzi hawakuthibitisha taarifa hizo kutoka timu yake ya kampeni, na mpinzani wa Weah, makamu wa rais Joseph Boakai, amelimbia shirika la habari la Reuters kuwa hajaona hesabu zozote za kura na kwa hivyo bado ana matumaini ya ushindi.
Matokeo yasiyo rasmi yaliyotolewa na vyombo vya habari vya ndani yameendelea kumuonyesha Weah, mchezaji wa zamani wa klabu za AC Milani na Paris Saint-Germain, akiwa mbele katika kura hiyo ya duru ya pili, ambayo inanuia kuleta mabadiliko ya kwanza ya kidemokrasia tangu mwaka 1944.
Tume ya uchaguzi ya Liberia ilisema ingetangaza matokeo ya kwanza jioni ya Alhamisi, ingawa mchakato huo umekumbwa na ucheleweshaji. Kituo cha Carter cha nchini Marekani kimesema kumekuwepo na maboresho kadhaa katika usimamizi wa kura ya Jumanne kutoka ile ya mwanzo iliyofanyika mwezi Oktoba, kikirejea tathmini chanya iliyotolewa na waangalizi wengine wa kimataifa.
Mpinzani wa Weah, makamu wa rais wa sasa Joseph Boakai anasema bado ana matumaini ya ushindi.
Katibu Mkuu wa chama cha Weah, Janga Kowo, amesema wanatumai kupokea simu ya pongezi kutoka kwa Boakai ingawa hawajasikia chochote kutoka kwake mpaka sasa. Kowo amesema takwimu za timu yake zimekokotolewa kutoka asilimia 60 ya kura zilizopigwa, ambazo zinamuonyesha akiwa mbele katika kaunti 14 kati ya 15.
'Tunasubiri tangazo la ushindi'
"Kwa sasa, nadhani kiongozi wetu George Weah yuko katika nafasi ya ushindi, kwa hivyo tumesimama, tunasubiri tume ya uchaguzi kutupa matuokeo," alisema mfausia wa Weah Francis IT, mfanyabiashara mjini Monrovia.
Katika mahojiano nyumbani kwake nje kidogo ya mji mkuu wa Liberia Monrovia, Boakai alisema anadhani atashinda. Lakini alionyesha wasiwasi iwapo uchaguzi huo utakuwa huru na wa wazi.
Weah, mwanasoka pekee wa Kiafrika aliewahi kuchaguliwa kuwa mwanasoka bora wa shirikisho la Kandanda duniani FIFA, alikuwa akipewa nfasi kubwa ya kuibuka mshindi na kumrithi rais anaemaliza muda wake, mshindi wa tuzo ya Nobel Ellen Johnson Sirleaf.
Liberia ndiyo jamhuri kongwe zaidi barani Afrika, na ilianzishwa na watumwa walioachwa huru kutoka Marekani mnamo mwaka 1847. Makabidhiano yake ya mwisho ya madaraka kwa njia ya kidemokrasia yalitokea mwaka 1944, na yalifuatiwa na mapinduzi ya kijeshi mwaka 1980 na vita vya wenyewe kwa wenyewe vilivyodumu kwa miaka 14, na kumalizika tu mwaka 2003.
Mwandishi: Iddi Ssessanga/rtre,afpe
Mhariri: Daniel Gakuba
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_41669648' lang='swa' type='mono' source='https://www.dw.com/sw/sw/yemen-mashambulizi-zaidi-yafanywa-sanaa/a-41669648' term='Janga la Corona'>
Muungano wa majeshi unaoongozwa na Saudi Arabia umefanya mashambulizi ya angani nchini Yemen mapema leo wakati ambapo wasi wa Kihouthi wakiimarisha udhibiti wao wa mji mkuu, Sanaa, baada ya kumuua rais wa zamani, Ali Abdullah Saleh, ambaye alibadili msimamo katika vita hivyo vya wenyewe kwa wenyewe na kuiunga mkono Saudia.
Siku moja baada ya Ahmed Ali, ambaye ni mwana wa kiume wa marehemu Abdullah Saleh, kuapa kuongoza kampeni dhidi ya waasi wa Kihouthi wanaoungwa mkono na Iran, Saudi Arabia na washirika wake wamefanya mashambulizi makubwa kabisa.
Hatua ya Ahmed Ali, ambaye ni kiongozi wa zamani wa kikosi maalum cha kumlinda rais, Republican Guard, na ambaye awali alitazamwa kuwa mrithi wa baba yake, inawapa wapinzani wa vuguvugu la Kihouthi uwezekano wa kuwa na uongozi mbadala baada ya wiki moja ya mapigano yaliyopelekea kutimuliwa kwa wafuasi wa Saleh kutoka mji mkuu, Sanaa.
Wito umetolewa kwa pande husika kutafuta suluhisho kupitia mazungumzo
Ndege za kivita za muungano unaoongozwa na Saudi Arabia zimefanya mashambulizi kadhaa kulenga maeneo ya Wahouthi ndani na nje ya mji wa Sanaa na katika mikoa ya kaskazini. Kituo cha televisheni kinachoegemea upande wa Wahouthi, Al Masirah, kimesema muungano huo umeripua makaazi ya Saleh na nyumba za watu wa familia yake. Wakaazi pia wameliambia shirika la habari la Reuters kwamba wamesikia miripuko mikubwa mjini Sanaa. Hakukuwa na taarifa kamili kuhusu waliouawa au waliojeruhiwa.
Wito wa suluhisho kupitia mazungumzo
Msemaji wa Umoja wa Mataifa, Stephane Dujarric, amesema mjumbe maalum wa Umoja huo nchini Yemen,  Ismail Ould Cheikh Ahmed, ametaka pande zinazohusika katika vita hivyo kujizuia kushambuliana:
"Mjumbe maalum Ismail Sheikh amelionya baraza la usalama la Umoja wa Mataifa kuhusu jinsi vita hivi vinavyowaathiri raia. Ametilia uzito haja ya mazungumzo kupata suluhisho la haraka na kusisitiza kuwa mchakato wa kushirikisha kila mmoja ndio utakaoleta amani na suluhisho la kudumu kwa Wayemen."
Vita vya Yemen vimetajwa kusababisha janga baya zaidi la kibinadamu katika karne ya sasa
Vita hivi ambavyo vinawashirikisha Wahouthi wanaosemekana kuungwana mkono na Iran na ambao wanadhibiti mji mkuu, Sanaa, dhidi ya muungano wa kijeshi unaoongozwa na Saudi Arabia kusaidia serikali iliyoko kusini mwa Yemen, vimesababisha kile Umoja wa Mataifa ulichokitaja kuwa janga baya zaidi la kibinaadamu.
Janga baya la kibinadamu
Umoja wa Mataifa umesema huenda mamilioni ya watu wakafariki nchini Yemen katika janga baya zaidi katika karne ya sasa ambalo limesababishwa na pande zinazopigana kuzuia usambazaji wa chakula cha misaada.
Hapo jana, Waziri wa Ulinzi wa Marekani, Jim Mattis, alisema kuuawa kwa Ali Abdullah huenda kukaibua changamoto zaidi za kibinaadamu katika hali ambayo tayari ni mbaya.
Saleh aliwasaidia Wahouthi kudhibiti sehemu kubwa ya kaskazini ya Yemen ikiwemo Sanaa, lakini hatua yake ya kubadili msimamo wiki iliyopita na kuachana na Wahouthi ilisababisha mabadiliko makubwa katika vita hivyo vya miaka kadhaa. Kwa haraka, Wahouthi waliwashambulia wafuasi wa Saleh na kumua kiongozi huyo wa muda mrefu.
Waasi hao wamekuwa wakiwashikilia zaidi ya wafanyakazi 40 wa vyombo vya habari mjini Sanaa. Kwa mujibu wa shirika la Waandishi wa Habari Wasio Mipaka, RSF, miongoni mwa waliokamatwa ni wafanyakazi wa kituo kimoja cha televisheni kinachoegemea upande wa Saleh. Shirika hilo limetaka wanahabari hao waachiwe mara moja na bila masharti.
Mwandishi: John Juma/RTRE/APE
Mhariri: Mohammed Khelef
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_41269501' lang='swa' type='mono' source='https://www.dw.com/sw/sw/mahakama-ya-juu-yasimamisha-uchaguzi-wa-marudio-liberia/a-41269501' term='Janga la Corona'>
Mahakama ya juu nchini Liberia imesimamisha duru ya pili ya uchaguzi uliokuwa umepangwa kufanyika leo hadi pale tume ya taifa ya uchaguzi nchini humo itakapokuwa imechungunza madai ya kuwepo kwa kasoro pamoja na udanganyifu katika uchaguzi wa awali. Isaac Gamba anaarifu zaidi katika taarifa ifuatayo.
Jaji Mkuu Francis Saye Korkop amesema hapo jana kuwa  tume ya taifa ya uchaguzi ilikuwa inafanya makosa    na kinyume cha sheria kusimamia uchaguzi wa marudio kati ya nyota wa zamani wa kimataifa wa kandanda George Weah  na Makamu wa wa Rais Joseph Boakai wakati kukiwa bado na malalamiko kuhusiana na uchaguzi wa awali uliofanyika mwezi Oktoba.
Wagombea hao wawili waliokuwa wakitarajiwa kuchuana kuwania nafasi itakayoachwa wazi na  rais wa kwanza mwanamke barani Afrika  hakuna hata mmoja wao aliyepata zaidi ya asilimia 50 kushinda moja kwa moja uchaguzi huo.
Chama cha Liberty, ambacho mgombea wake Charles Brumskine alishika nafasi ya tatu katika uchaguzi wa awali kilikata rufaa mahakamani kikitaka kusimamishwa uchaguzi wa marudio  hadi pale madai ya kuwepo kasoro katika uchaguzi huo yatakapochunguzwa.
Uchaguzi wa awali wadaiwa kugubikwa na kasoro
Mgombea wa chama cha liberty nchini Liberia Charles Brumskine
Brumskine pamoja na chama chake wanahoji kuwa uchaguzi wa Oktoba 10 uligubikwa  na udanganyifu na kuitaka mahakama kuiamuru tume ya uchaguzi kuchunguza malalamikoyao.
Matayarisho kwa ajili ya uchaguzi wa marudio uliokuwa umepangwa kufanyika leo Novemba 7, yaliyoyokuwa yameimamishwa  kusubiri uamuzi wa mahakama sasa yamesiamishwa moja kwa moja hadi itakapotangazwa tena.
Wakili wa tume ya uchaguzi nchini humo  Musa Dean  alilieleza shirika la habari la Associated Press kuwa  mahakama ya juu imeamua na hivyo wanapaswa kutekeleza uamuzi huo.
Jaji Mkuu Korkopr amethibitisha kuwa tarehe ya uchaguzi wa marudio haitapangwa hadi pale tume ya uchaguzi nchini humo itakapokuwa imeshuhughulikia malalamiko ya kasoro zilizowasilishwa mahakamani na chama cha Liberty.
Brumskine hapo jana amesema  chama cha Liberty hakina imani na uwezo wa tume ya uchaguzi kuchunguza malalamiko yake na kuwa hivi karibuni kitashauri  viongozi wa tume hiyo wajiuzulu.
Tume ya uchaguzi nchini humo inakanusha kuwepo  kasoro katika uchaguzi huo na kusema uchaguzi ulifanyika katika mazingira huru na haki huku waangalizi wa kimataifa wakisema hawakuona matatizo makubwa katika uchaguzi huo.
Hata hivyo vyama kadhaa vimeonesha mashaka kuhusiana na uchaguzi  wa awali ikiwa mi pamoja na chama tawala  cha makamu wa rais Boakai ambacho wiki iliyopita kilimshutumu rais anaye ondoka madarakani Ellen Johnson Sirleaf ambaye pia ni mmoja wa wanachama wake kwa kujaribu kuwa na ushawishi katika matokeo ya uchaguzi huo madai ambayo mwanasiasa huyo ameyakanusha.
George Weah mgombea wa chama cha CDC
Janga Kawo ambaye ni Katibu Mkuu wa chama cha George Weah cha CDC alitoa mwito kwa wafuasi wa chama hicho kuendelea kuwa watulivu na kuacha mahakama ifanye kazi yake huku chama cha Unity hakikuwa na kauli ya mara moja kuhusiana na uamuzi huo wa mahakama ya juu.
Hatua ya kuchelewesha uchaguzi nchini humo imezidisha mivutano ambako wengi wanashauku yamabadiliko baada ya utawala wa miaka 12 ya Johnson Sirleaf.
Mwandishi: Isaac Gamba/rtre/ape
Mhariri: Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_39374817' lang='swa' type='mono' source='https://www.dw.com/sw/sw/janga-la-kipindupindu-yemen/a-39374817' term='Janga la Corona'>
Mkuu wa misaada ya kibinaadamu wa Umoja wa Mataifa Stephen O'Brien ameelezea mripuko wa kipindu pindu nchini Yemen ambapo unakaribia kufikia kesi 300,000 kuwa ni janga lililosababishwa na binaadamu kutokana na pande zinazopigana katika vita vya wenyewe kwa wenyewe nchini humo na wanaouwanga mkono kimataifa.
Kesi zinazotuhumiwa za ugonjwa huo ambao husababishwa na kunywa maji yalioingia bakteria au chakula kilichoambukizwa kinyesi zimefikia 179,540 kufikia tarehe 20 Juni na vifo 1,205 kwa mujibu wa shirika la Afya Duniani WHO.
O'brien amesema "Hii ni kwa sababu ya mzozo uliosababishwa na binaadamu ,hali ni mbaya sana,idadi inatisha na inazidi kuwa mbaya na kipengee cha kipindupindu ikiwa ni ziada ya ukosefu wa chakula, ukosefu wa usambazaji wa madawa na kimsingi wahusika wote wanapaswa kulaumiwa."
Ameendelea kusema "iwe wahusika katika maeneo yenyewe au mawakala wao wote inabidi watambuwe kwamba kuna uwajibikaji wa pamoja kwa kusababisha majanga yanayoletwa na binaadamu ambapo ndipo walipo Yemen hivi sasa."
Data za uchambuzi za shirika la Afya Duniani WHO zimeonyesha uzito wa kesi hizo za kipindupindu unaongezeka kwa zaidi ya asilimia 4 kwa siku wakati idadi ya vifo ikiongezeka kwa zaidi ya asilimia 3.5 kwa siku.
Kesi kufikia 300,000
Mkuu wa misaada ya kibinaadamu wa Umoja wa Mataifa Stephen O'Brien.
Kima hicho kinaonyesha kupunguwa kuenea kwa ugonjwa huo kwa kulinganishwa kwa awamu za mwanzo za mripuko huo wa wiki nane lakini bado inaziweka kesi hizo kuwa katika mkondo wa kufikia 300,000 katika wiki ya kwanza ya mwezi wa Julai wakati vifo vikitegemewa kuongezeka na kufikia 2,000.
Hii inamaanisha ugonjwa huo unaenea kwa haraka kama vile ilivyohofia shirika la WHO.Mwakilishi wa shirika hilo nchini Yemen amesema hapo tarehe 19 Mei kwamba kiwango cha 300,000 kinaweza kufikiwa katika kipindi kisichozidi miezi sita.
Serikali zinachangia mzozo
Kundi la waasi la Wahouthi.
Mripuko wa kipindupindu nchini Yemen unafuatia kusambaratika kichumi kwa nchi hiyo na miaka miwili ya vita vya wenyewe kwa wenyewe vilivyosababisha watu milioni 19 wahitaji msaada wa kibinaadamu.
Serikali ilioko uhamishoni ya Rais Abd-Rabbu Mansour Hadi inayoungwa mkono na muungano unaoongozwa na Saudi Arabia inajaribu kulirudisha nyuma kundi la Wahouthi linaloungwa mkono na Iran ambalo linadhibiti takriban eneo zima la kaskazini mwa Yemen.
Nigel Timmins mkurugenzi wa misaada ya kibinadamu wa shirika la hisani la Oxfam ambaye ametowa wito wa kusitishwa kwa mapigano kwa ajili ya kipindupindu ameuambia mkutano wa Umoja wa Mataifa kuwa serikali zinachochea vita badala ya kuupa kipau mbele mzozo wa kibinaadamu.
Amesema nchini Yemen serikali ambazo zinatowa michango mikubwa pia zinatowa fedha kwa ajili ya kusambaza silaha ,risasi zana za kijeshi na teknolojia.Zinatowa misaada ya vifaa na kifedha kwa hatua za kijeshi zinazochukuliwa nchini humo.
Mwandishi : Mohamed Dahman/Reuters
Mhariri : Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_38661687' lang='swa' type='mono' source='https://www.dw.com/sw/sw/sigmar-gabriel-afanya-ziara-ya-ghafla-somalia/a-38661687' term='Janga la Corona'>
Waziri huyo wa mambo ya nje wa Ujerumani pia ameonya juu ya janga la kibinaadamu linaloweza kuwakumba raia zaidi ya milioni 6 nchini Somalia ambao wanakabiliwa na ukosefu mkubwa wa chakula.
Waziri wa mambo ya nje wa Ujerumani Sigmar Gabriel aliwasili mjini Mogadishu huku kukiwa na ulinzi mkali. Waziri Gabriel ametangaza msaada utakaotolewa na serikali ya Ujerumani kwa Somalia ambao ni Euro milioni 70 sawa na Dola milioni 76 za Kimarekani. Waziri wa mambo ya nje wa Ujerumani pia ameitaka jamii ya kimataifa iongeze juhudi za kupambana na njaa ya nchini Somalia. Janga la njaa la mwaka 2011 nchini Somalia lilisababisha vifo vya watu zaidi ya laki mbili na nusu.
Ni ziara ya kwanza ya waziri wa Ujerumani nchini Somalia
Hata hivyo wakati waziri Gabriel alipokuwa akitangaza msaada wa Ujerumani kwa serikali ya Somalia, aliitaka nchi hiyo ijitahidi kupunguza kutegemea misaada.  Gabriel alisema ni jambo la kutia moyo kuona Somalia sasa ina serikali na rais.  Alisema nchi hiyo ina nafasi nzuri sasa ya kufanya mabadiliko. Waziri mkuu wa Somalia Hassan Ali Khaire amesema nchi yake bado inahitaji misaada na hali hiyo ni ya muda mrefu hadi pale itakapoweza kujisimamia vyema.
Ziara ya waziri wa mambo ya nje wa Ujerumani haikutangazwa kutokana na sababu za kiusalama.  Somalia inakabiliwa mara kwa mara na mashambulio kutoka kwa kundi lenye itikadi kali za Kiislamu la Al Shabaab. Mnamo mwaka 1991 aliyekuwa rais wa nchi hiyo Mohamed Siad Barre alipinduliwa na kutokea hapo nchi hiyo imetumbukia kwenye machafuko.  Serikali zilizoundwa kutokea mwaka 2004 zilijaribu kuweka mamlaka yao lakini zilikabiliwa na vitisho vikubwa kutoka kwa kundi la Al Shabaab.
Rais wa Somalia Mohamed Abdullahi Farmajo aliyechukuwa hatamu za uongozi mnamo mwezi Februari ameahidi kuendeleza mapambano dhidi ya kundi hilo la Al Shabaab. Waziri Sigmar Gabriel atakutana na watu waliopoteza makaazi yao na wale waliokuwa zamani wapiganaji wa kundi la Al Shabaab. Ziara ya waziri wa mambo ya nje Sigmar Gabriel nchini Somalia ni ya kwanza katika nchi hiyo ya pembe ya Afrika kuwahi kufanywa na waziri wa Ujerumani.
Mwandishi: Zainab Aziz/DPAE
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_38338609' lang='swa' type='mono' source='https://www.dw.com/sw/sw/janga-la-ukame-mashariki-mwa-afrika-magazetini/a-38338609' term='Janga la Corona'>
Tunaanzia na janga la ukame na jinsi linavyoathiri maeneo ya mashariki mwa Afrika. Gazeti la Berliner Zeitung limezungumzia ziara ya waziri wa misaada ya maendeleo Gerd Müller aliyewazuru wahanga wa janga la ukame linalopiga nchini Ethiopia ambako mvua hazijanyesha tangu juni mwaka jana. Berliner Zeitung linazungumzia kisa cha Amren Mualin, bibi wa miaka 42 aliyelazimika kuyapa kisogo maskani yake pamoja na wanawe 7 kati ya 13 na kukimbilia katika kituo kinachosimamiwa na mashirika ya misaada ya kiutu kusini mashariki mwa Ethiopia. Mumewe na watoto wake waliosalia wamebakia na mifugo iliyokondeana. Mbuzi na kondoo wao kati ya 350 na 400 wamekufa kutokana na ukame.
Balaa la ukame halina dalili ya kumalizika
Waziri wa misaada ya maendeleo Gerd Müller linaandika gazeti la Berliner Zeitung amelitembelea eneo hilo jumatatu na jumanne iliyopita ili kujionea mwenyewe hali halisi namna ilivyo. Gerd Müller ameahidi wizara yake itazidisha kwa Euro milioni 100 misaada yake na kufikia Euro milioni 300. Sehemu kubwa itakabidhiwa shirika la Umoja wa mataifa linaalowahudumia watoto UNICEF. Ukame mbaya kabisa kuwa kulikumba eneo la Mashariki mwa Afrika tangu miaka 30 iliyopita unawaathiri watu wasiopoungua milioni 22 pamoja na mifugo yao na mazao yao ya kilimo. Yanaoathirika zaidi ni maeneo ya Sudan Kusini, Somalia , Ethiopia na Kenya.
Balaa la ukame katika eneo la mashariki mwa Afrika limechambuliwa pia na gazeti la mjini Cologne, Kölner Stadt Anzeiger linasema asili mia 80 hadi 90 ya mifugo wamekondeana na kufa  kwa ukame nchini Ethiopia. Gazeti linasema hata kama mvua itanyesha mwezi huu wa Aprili, patahitajika miezi kadhaa hadi majani yatakapoanza kuota.
Gerd Müller awasilisha mbele ya Umoja wa Afrika mpango wake wa Marshallplan
Berliner Zeitung limezungumzia pia jinsi waziri wa misaada ya maendeleo wa serikali kuu Gerd Müller alivyowasilisha mpango wake wa kuinua maendeleo barani Afrika-Marshal plan, mbele ya halmashauri kuu ya Umoja wa Afrika mjini Addis Abeba mapema wiki hii. Kwesi Quartey, naibu mwenyekiti wa halmashauri kuu ya Umoja wa Afrika ameutaja mpango wa waziri Gerd Müller kuwa ni jibu la kuongezeka wahamiaji kinyume na sheria barani Ulaya. Berliner Zeitung limemaliza kwa kukumbusha kwamba mpango  huo  wa Marshal uliochapishwa january iliyopita unazungumzia juhudi za kuimarisha miradi ya elimu, biashara na uwekezaji.
Wakimbizi wengi wanatokea Afrika
Mzozo wa wakimbizi umezungumziwa pia na mhariri wa gazeti la Der Tagesspiegel linalosema serikali kuu ya Ujerumani imepania kukabiliana na chanzo cha mzozo huo. Gazeti linasema idadi ya wakimbizi wanaoingia Ulaya kutoka Afrika inaongezeka mno. Mnamo miezi mitatu ya mwanzo ya mwaka huu idadi hiyo imeongezeka kwa asili mia 51 ikilinganishwa na idadi ya wakimbizi kama hao kutoka Afrika walioingia mwaka mmoja uliopita katika nchi za Umoja wa ulaya. Idadi hiyo imechapishwa na shirika la uhamaji IOM. Wakimbizi wa Afrika linaandika gazeti la der Tagesspiegel wanapitia Misri na Libya. Huko kuna makundi ya wahalifu wanaowasafirisha wakimbizi hao kupitia bahari ya kati hadi Italia.Takriban wakimbizi wote walioingia katika nchi za Umoja wa ulaya miezi mitatu iliyopita wanatokea Afrika, na wengi wao ni vijana wanaokimbia sio tu vita vya wenyewe kwa wenyewe na machafuko ya kisiasa, bali hasa umaskini na ufisadi. Der Tagesspiegel linazitaja Senegal, Nigeria, Guinea Gambia na Côte d'Ivoire kuwa nchi wanakotokea wakimbizi wengi zaidi.
Mwandishi:Hamidou Oumilkheir/BASIS/PRESSER/ALL/PRESSE
Mhariri: Gakuba, Daniel
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_37882980' lang='swa' type='mono' source='https://www.dw.com/sw/sw/janga-la-njaa-na-matumaini-yanayochomoza-somalia-magazetini/a-37882980' term='Janga la Corona'>
Tunaanzia katika pembe ya Afrika ambako magazeti mengi yamezungumzia wiki hii kuhusu janga la ukame na kitisho cha watu kufa kwa njaa. "Maonyo yote yamepuuzwa", na "balaa lililotoa ishara" ni miongoni mwa  vichwa vya maneno vya ripoti za magazeti ya Ujerumani kuhusu janga la njaa na ukame unaopiga katika  nchi nyingi za Afrika Mashariki. Mamilioni kadhaa ya watu wanakabiliwa na hatari ya ukosefu wa chakula katika eneo hilo. Gazeti la die Tageszeitung linazungumzia onyo la Umoja wa mataifa uliotahadharisha Somalia na mataifa mengineyo ya mashariki mwa Afrika yanaelekea katika janga kubwa la ukosefu wa chakula. Janga hilo lakini dalili zake zimeanza kujitokeza tangu zamani. Ulimwengu unaufumbia macho mzozo wa njaa nchini Somalia amenukuliwa katibu mkuu wa Umoja wa mataifa Antonio Guteress akisema alipokuwa ziarani nchini Somalia.
Mabadiliko ya tabia nchi yaathiri shughuli za kilimo Afrika
Die Tageszeitung linanukuu ripoti ya Umoja wa Mataifa inayosema watu wasiopungua milioni 23 hawatakuwa na chakula cha kutosha Afrika Mashariki kutokana na balaa la ukame. Nchi zinazokumbwa na mizozo ya mtutu wa bunduki ndizo zinazoathirika zaidi, mfano wa Somalia na Sudan Kusini  ambako gazeti linasema watu milioni nne na laki tisa wanakabiliwa na kitisho cha njaa na laki moja wanakaribia kufa kwa njaa. Ukame unapiga pia katika nchi ambayo kawaida ina rutuba ya Burundi linamaliza kuandika gazeti la die Tageszeitung linaloyataja madhara ya mabadiliko ya tabia nchi kuwa mojawapo ya sababu za hali hiyo.
Matumaini ya wasomali
Mapambazuko yachomoza Mogadishu ndio kichwa cha maneno cha gazeti la "Frankfurter Allgemeine" linalozungumzia kuhusu viongozi wepya wa Somalia. Somalia sasa itakuwa ikiongozwa na mnorway na mmarekani , viongozi wawili wenye uraia wa nchi mbili na ambao fikra za kikoo hawanazo hata kidogo.
Uongozi mpya wa Somalia si wa kawaida, linaandika gazeti la Frankfurter Allgemeine, rais Mohammed Abdullahi Mohammed na waziri mkuu Hassan Ali Khaire hawalingani hata kidogo na mifano ya viongozi wa awali wa nchi hiyo inayozoroteshwa  na kudidimizwa kutokana na fikra za kikoo na rushwa. Viongozi hao wawili lakini, mbali na kuwa raia wa Somalia wana uraia wa nchi nyengine jambo ambalo viongozi wa koo haliwafurahishi hata kidogo. Abdullahi Mohammed ana uraia wa Marekani na waziri mkuu Ali Khaire ni raia wa Norway. Wote wawili wamekulia katika mfumo wa demokrasia na kwa namna hiyo mbali kabisa na desturi na mila za koo za nchi yao ya asili.
Rais mpya wa Somalia awasihi wasomali wawe na subira
Frankfurter Allgemeine linazungumzia sifa anazojivunia rais Abdullahi Mohammed mjini Mogadishu, tangu alipokuwa waziri mkuu kati ya mwaka 2010 hadi 2011. Katika kipindi cha miezi minane tu madarakani alifanikiwa kupunguza idadi ya mawaziri ,kupunguza ziara ambazo si muhimu nchi za nje, na kuhakikisha watumishi wa serikali na wanajeshi wanalipwa wakati unapowadia ili kupunguza angalao sababu mojawapo ya rushwa nchini humo. Kwa upande wake waziri mkuu Hassan Ali Khaire ingawa ni mgeni katika majukwaa ya kisiasa nchini Somalia, lakini ana sifa za utu na imani. Kati ya mwaka 2011 hadi 2014 alikuwa akiongoza tawi la shirika la misaada ya kiutu la baraza la wakimbizi la serikali ya Norway  nchini Somalia, kabla ya kuteuliwa mwaka 2015 kuwa mkurugenzi wa kampuni la mafuta na gesi la Uingereza-la Soma. Matumaini ni makubwa mjini Mogadishu tangu Abdullahi Mohammed alipochaguliwa kuwa rais, kwa namna ambayo amelazimika kuingilia kati na kuwatanabahisha wasomali, alipotoa hotuba yake ya kwanza rasmi na kusema miaka minne haitoshi kumaliza uharibifu wa miaka 30.
Kesi dhidi ya wanaharakati wanaoikosoa serikali Zimbabwe yafutwa
Mada yetu ya mwisho katika ukurasa wa Afrika katika magazeti ya Ujeruimani wiki hii inatufikisha Zimbabwe ambako gazeti la die Tageszeitung linaandika kuhusu kufutiliwa mbali kesi dhidi ya vuguvugu la waandamanaji 65 wanaoikosoa serikali , na kuwaachia huru, wengi wao wakiwa vijana. Wanaharakati hao waliteremka majiani julai 4 mwaka jana , wakitia moto mipira ya magari na kuweka vizuwizi majiani, wakilalamika dhidi ya rushwa na ufisadi. Walikamatwa na kutiwa ndani kwa madai ya kuhatarisha usalama na kuvunja nidhamu. Jaji Victoria Mashamba ameikataa hoja hiyo akisema polisi haijawahoji vizuri watuhumiwa, na hakuna mashahidi waliotajwa. Kesi imefutwa linamaliza kuandika die Tageszeitung lililokumbusha Mugabe, mwenye umri wa miaka 93, anapanga kugombea tena wadhifa huo uchaguzi utakapoitishwa mwakani.
Mwandishi:Hamidou Oummilkheir/BASIS/PRESSER/ALL/presse
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_36388460' lang='swa' type='mono' source='https://www.dw.com/sw/sw/umoja-wa-ulaya-waijadili-uturuki/a-36388460' term='Janga la Corona'>
Hata hivyo baadhi ya mawaziri hao wanataka kuwepo kwa uvumilivu na wengine wakitaka kuchukuliwa kwa hatua dhidi ya serikali na namna inavyoshughulika na mkwamo kwenye masuala yahusuyo vyombo vya habari na upinzani nchini humo.
Hatua zinazochukuliwa na rais wa Uturuki, Recep Tayyip Erdogan baada ya mapinduzi yaliyofeli, mnamo mwezi Julai zimeibua wasiwasi juu ya mahusiano kati ya Umoja wa Ulaya na Uturuki, kufuatia kufungwa kwa wanachama kutoka vyama vya siasa vya upinzani, pamoja na kile kinachoelezwa kuwa ni kulisafisha jeshi na mashirika ya umma kumetajwa kuongeza ukosoaji kutoka kona mbalimbali.
Umoja wa Ulaya umekuwa ukifanya jitihada za kuzungumza na Uturuki, ambayo tangu mwaka 1999 imekuwa ikiwania uanachama ndani ya jumuiya hiyo. Hata hivyo mchakato wa kuipatia nafasi hiyo umekuwa ukisuasua. Hatua za hivi karibuni ambazo zimekuwa zikichukuliwa na Uturuki zimetoa msukumo mpya kwa baadhi ya wanachama wa bunge la Umoja huo wa kutaka kuahirishwa kwa mazungumzo na nchi hiyo ya kuomba uanachama wa umoja wa Ulaya.
Linapokuja suala la haki za bianadamu, Uturuki na utawala wa sheria, Uturuki imeendelea kujisogeza mbali zaidi na Ulaya, amesema waziri wa mambo ya nje wa Austria Sebastian Kurz, kabla ya kuanza kwa mkutano huo leo hii mjini Brussels. "Uturuki haina nafasi ndani ya Umoja wa Ulaya", ameongeza Kurz.
Mkuu wa sera za kigeni wa Umoja wa Ulaya Federica Mogherini amesema mazungumzo dhidi ya Uturuki yanaendelea, ingawa tayari wamekwishatoa mtizamo wao juu ya hali ya mambo ambayo tayari yamejitokeza nchini humo. Mawaziri hao watapata nafasi ya kubadilisha mawazo juu ya namna hali ya mambo ilivyo nchini humo.
Waandamanaji wakiwa mitaani kupinga baadhi ya hatua zinazochukuliwa na Rais Erdogan nchini Uturuki.
Ulaya imekwishaionya Uturuki kwa hatua zake.
Wiki iliyopita, Umoja wa Ulaya ulitoa onyo kali dhidi ya Uturuki kuhusiana na hatua zake zinazokwenda kinyume na masuala muhimu ya utawala wa sheria na uvunjwaji wa haki za binadaamu, huku watendaji wa juu ya Umoja huo wakihoji kuhusu mazunguzmo kuhusu nia ya Uturuki ya kuomba uanachama kwenye Umoja wa Ulaya.
Mahusiano kati ya Uturuki na Umoja wa Ulaya yalitiwa msukumo zaidi kupitia makubaliano kuhusiana na masuala ya uhamiaji, ambapo Uturuki inasaidia kupunguza idadi ya wahamiaji wanaoingia Barani Ulaya. Hata hivyo Uturuki, mara kwa mara imetishia kujiondoa kwenye makubaliano hayo kutokana na kuzuiwa kwa raia wake kusafiri bila visa ndani ya nchi wanachama wa Umoja wa Ulaya. Wanachama wa umoja huo wanachukulia hatua hiyo kama kitisho kinachpoweza kuruhusu wahamiaji wengi zaidi kuingia Ulaya, baada ya wengine Milioni moja, pamoja na waomba hifadhi kuingia barani humo mwaka uliopita.
Katika hatua nyingine, mawaziri hao wa mambo ya nje wamethibitisha tena mpango wao wa kuiunga mkono Iran kwenye makubaliano juu ya nyuklia, ambayo rais mteule wa Marekani Donald Trump ameyeita kuwa ni makubaliano mabaya zaidi kufikiwa duniani, na kuapa kutoyaunga mkono.
Mawaziri hao wamesema Umoja wa Ulaya utaendelea kusisitiza bila ya kubadilika kuhusiana na msimamo wake huo ambao unaungwa mkono na mataifa yenye nchuvu ndani ya Umoja huo ambayo ni pamoja na Uingereza, Ujerumani, Ufaransa, pamoja na China, Marekani na Urusi.
Trump, kwenye kampeni zake aliuita mkataba huo kama "Janga, na makubaliano mabaya ambayo hayajawahi kufikiwa duniani" na kueleza wazi kuiondoa Marekani kwenye makubaliano iwapo atakuwa rais, ingawa amekiri itakuwa vigumu kujiondoa kwenye mkataba huo uliopo kwenye makubaliano ya Umoja wa Mataifa.
Mwandishi: Lilian Mtono. Mhariri: Saumu Yusuf
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_19201595' lang='swa' type='mono' source='https://www.dw.com/sw/sw/janga-la-dawa-za-kulevya-lajadiliwa-un/a-19201595' term='Janga la Corona'>
Katika mkutano wa kwanza wa kimataifa kujadili suala la dawa za kulevya kuwahi kuandaliwa katika kipindi cha miongo miwili iliyopita, baraza kuu la Umoja wa Mataifa hapo jana lilipitisha rasimu inayobadili mfumo unaotumika wa kupambana na dawa za kulevya ulioanzishwa miaka ya sabini ambapo hatua kali za kutumia nguvu za kisheria na kulifanya tatizo la dawa za kulevya kuwa uhalifu.
Mkurugenzi mkuu wa shirika la afya duniani WHO Margaret Chan amesema sera kuhusu matumizi ya dawa ambazo zinatuama zaidi katika matumizi ya mfumo wa kulikabili janga hilo kama uhalifu unahitaji kupanuliwa na kujumuisha sasa mtazamo wa afya ya umma.
Mkutano huo maalum uliitishwa na Colombia, Mexico na Guatemala ambazo zinakumbwa na athari za matumizi na biashara ya dawa za kulevya ambazo zimechochea uhalifu mkubwa na ghasia katika nchi hizo.
Sera zilizopo zimefeli
Rais wa Mexico, Enrique Pena Nieto amesema vita dhidi ya dawa za kulevya sharti vitizamwe kwa jicho la kuzingatia haki za binadamu na kuonya kuwa adhabu kali kwa watumiaji wa dawa hizo unasababisha mkondo usiokoma wa watu kuhisi kutengwa na kusababisha uhalifu.
Rais wa Mexico Enrique Pena Nieto
Nieto anaunga mkono kutoharamishwa kwa matumizi ya bangi inapotumika kama tiba na kwa masuala ya tafiti za kisayansi. Pakistan imesema inatiwa wasiwasi mkubwa na hatua ya kutaka kuhalalisha matumizi ya bangi na dawa nyingine za kulevya.
Uruguay ndiyo ilikuwa nchi ya kwanza kuhalalisha kikamilifu matumizi ya bangi mnamo mwaka 2013 na Canada ni miongoni mwa nchi zinazopanga pia kuhalalisha matumizi yake.
Wajumbe kutoka Umoja wa Ulaya, Uswisi, Brazil, Costa Rica na Uruguay wametaka kuondolewa kwa adhabu ya kifo kwa wanaopatikana na hatia ya kuhusika katika biashara ya dawa za kulevya, adhabu inayotumika sana China, Iran na Indonesia.
Kulingana na WHO, takriban watu milioni 27 duniani wanaishi na athari za kiafya za matumizi ya dawa za kulevya na wengine laki nne wanakufa kila mwaka kutokana na matumizi ya dawa hizo.
Kujidunga dawa za kulevya kwa kutumia sindano kunachangia kwa asilimia 30 ya maambukizi mapya ya virusi vya HIV na inachangia pia katika maambukizi ya Hepatatis B na C duniani.
Matumaini yapo kwa waraibu wa dawa za kulevya
Chan amesema kuna matumaini kwa wanaotumia dawa hizo kwani wanaweza kusaidiwa kupata matibabu na ushauri nasaha na kurejeshwa katika jamii kuchangia katika kuleta maendeleo.
Dawa ya kulevya ya Cocaine
Wiki iliyopita, mawaziri wa zamani wa Mexico, Colombia na Nigeria walijumuika na watu mashuhuri Sting na Mochael Dougals pamoja na mwekezaji Warren Buffet kutoa wito wa kukomeshwa kwa kampeni ambayo imeleta athari zaidi kuliko manufaa katika vita dhidi ya dawa za kulevya.
Barua waliyoiandika kwa Katibu mkuu wa Umoja wa Mataifa Ban Ki Moon imesema mtazamo mpya wa dunia kuhusu namna ya kushughulikia tatizo la dawa za kulevya unazingatia kuwa na huruma, haki za binadamu, sayansi na afya unahitajika.
Licha ya makubaliano mapana ya haja ya kuwa na mtazamo mpya, kuna migawanyiko mikubwa miongoni mwa nchi 193 wanachama wa Umoja wa Mataifa kuhusu ni njia ipi bora ya kulikabili janga hilo.
Nchi kadhaa za Amerika ya Kusini zinasema hatua za kutumia adhabu na sheria kali imeshindwa, na imesababisha vifo na kuwaharibu maelfu ya watu duniani.
Mwandishi: Caro Robi/Reuters/afp
Mhariri: Grace Patricia Kabogo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18980752' lang='swa' type='mono' source='https://www.dw.com/sw/sw/who-janga-la-ebola-halipo-tena/a-18980752' term='Janga la Corona'>
Mlipuko huo mkubwa wa Ebola kuwahi kushuhudiwa katika historia ulivuruga uchumi na mifumo ya afya katika nchi tatu zilizoathirika kwa kiasi kikubwa katika eneo la Afrika Magharibi baada ya kuzuka kusini mwa Guinea mnamo Desemba 2013.
Katika kilele chake, Ebola ilisambaa nchini Guinea, Liberia na Sierra Leone, huku miili ikitapakaa mitaani na hospitali zikifurika wagonjwa kutokana na mamia ya visa vipya vya maambukizi ya virusi hivyo kila wiki. Rick Brennan, mkuu wa Shirika la Afya Duniani – WHO anayehusika na misaada ya kiutu amesifu mafanikio hayo lakini akasema “kazi bado haijakwisha kabisa”. "WHO inawapongeza watu, serikali na wahudumu wa afya katika Afrika Magharibi katika juhudi hii kubwa. Huu umekuwa mlipuko mkubwa wa virusi vya Ebola na uliochukua mda mrefu. Kumekuwa na visa 28,000, karibu vifo 11,300 na hii ilihitaji juhudi kubwa ya pamoja".
Kumekuwa na mchanganyiko wa maoni ya wenyeji wa Monrovia ambao wengine wao wanasema kuwa wamezoea kusikia habari nzuri zikitangazwa kuhusu ugonjwa huo na kisha kufuatwa na visa vipya vya maambukizi.
Wahudumu wa afya wakishughulikia mgonjwa wa Ebola
Katibu mkuu wa Umoja wa Mataifa Ban Ki Moon ameonya kuwa eneo hilo la Afrika magharibi linaweza kutarajia matukio ya hapa na pale katika mwaka ujao lakini akaongeza kuwa tunatarajia kuona uwezekano na viwango vya visa hivyo vikipungua baada ya muda.
Daktari Peter Graaff ni mkurugenzi mkuu wa kitengo cha WHO cha kupambana na Ebola "Tunahitaji kuendelea kushirikiana, kabla ya mlipuko wa Ebola, nchi tatu za Afrika magharibi zilikuwa na raslimali chache, hazikupata msaada wa kutosha wa kiufundi wa kuiwezesha sekta ya kiafya. Tutatumia ujuzi tuliopata katika kukabiliana na Ebola ili kuwa waangalifu zaidi na kuweza kuyashughulikia matatizo yoyote yatakayotukumba katika siku za usoni"
Athari za kiuchumi zilizotokana na janga hilo bado zinaonekana. Benki kuu ya Dunia inakadiria kuwa uharibu wa kiuchumi kutokana na mipuko huo ambao uliathiri kabisa sekta za madini, kilimo na utalii nchini Liberia, Sierra Leone na Guinea ni dola bilioni 2.2 katika mwaka wa 2014-2015.
Mkurugenzi mkuu wa WHO Margaret Chan ameitaja miezi mitatu ijayo kuwa “muhimu zaidi” wakati mashirika ya kigeni ya matibabu yakifunga shughuli zake katika eneo la Afrika Magharibi na wizara za afya katika nchi hizo kuchukua usukani.
Umoja wa Ulaya, kwa pamoja na michango kutoka kwa mataifa binafsi wanachama, zilichangisha karibu euro bilioni 2 kwa ajili ya kuushughulikia ugonjwa huo, na umesema sasa utaachana na msaada wa dharura na badala yake kuangazia maendeleo ya mataifa yaliyoathirika
Mwandishi: Bruce Amani Mhariri: Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18712082' lang='swa' type='mono' source='https://www.dw.com/sw/sw/ujerumani-yaemewa-na-wakimbizi/a-18712082' term='Janga la Corona'>
Mpango wa Halmashauri ya Umoja wa Ulaya kuwagawa waomba hifadhi katika nchi za Umoja wa Ulaya yumkini ukapelekea mjadala mkali wakati wa mazunguzo ya mawaziri wa mambo ya ndani hapo Jumatatu mjini Brussels ambapo nchi za Ulaya mashariki wanachama wa umoja huo zinatarajiwa kukabiliwa na shinikizo jipya la kukubali utaratibu wa kugawana wahamiaji hao kwa mafungu.
Munich kituo kikuu cha reli kuingia Ujerumani kutokea Hungary kwa kupitia Austria Jumapili kimewapokea wahamiaji wapya 3,000 baada ya kupokea wengine 13,000 Jumamosi usiku.
Kwa mujibu wa kiongozi wa utawala wa Jimbo la Bavaria ya Juu Christoph Hillenbrand shirika la reli la Ujerumani imebidi liwapeleke wakimbizi Berlin kwa kutumia treni ya kasi ya safari ya kawaida na kuwatafutia nafasi wateja wao katika safari nyengine za treni.
Munich ukingoni kusambaratika
Wahamiaji wanaowasili Munich.
Jarida la Ujerumani la kila Jumapili Bild am Sonntag katika makala yake ilioipa kichwa cha habari "Munich ukingoni kusambaratika " imemkariri Hillenbrand akisema hafahamu tena namna ya kukabiliana na wimbi hilo la wahamiaji.Hapo Ijumaa meya wa Munich Dieter Reiter ametowa wito kwa majimbo 16 ya Ujerumani kujiunga nayo kutowa msaada.
Wakimbizi 500 wameondoka Munich Jumapili asubuhi kwa kutumia treni maalum kuelekea Dortmund mji wa jimbo la North -Rihine Wastphalia lenye idadi kubwa ya watu nchini Ujerumani.
Janga lanyemelea
Polisi na wahamiaji wanaosubiri treni kuja Ujerumani kutoka Vienna Austria.
Kituo cha televisheni cha taifa cha jimbo la Bavaria BR kimesema watafuta hifadhi kadhaa wameachwa kulala kwenye mikeka mjini Munich wakati wa usiku wa kuamkia Jumapili baada ya mji mkuu huo wa jimbo kukaribia kutumbukia kwenye janga la kibinaadamu.
Polisi ya Munich imesema uwezo wao umefikia kikomo wakati maafisa wa serikali wakifikiria kuufunguwa uwanja uliotumika kwa michezo ya Olympiki mwaka 1972 kama kituo cha ziada cha kuhifadhi wahamiaji.
Kwa mujibu wa gazeti la Jumapili la Welt am Sonntag polisi wa shirikisho la Ujerumani BKA imeemewa na suala la ukaguzi wa vitambulisho na kuchukuwa alama za vidole kulikofikia 360,000 mwaka huu.
Michezo ya jeshi yaahirishwa
Wahamiaji mpakani mwa Hungary na Austria.
Jeshi la Ujerumani Bundeswehr limefuta michezo yake ya wanajeshi wa akiba ili kuwezesha kupatikana kwa vitanda 200 katika kambi yake ilioko kwenye mji wa kaskazini wa Bavaria wa Roth.
Askofu wa Kiprotestanti wa Bavaria Heinrich Befdord -Srohm katika ujumbe alioutuma wakati wa usiku amewataka waumini kufunguwa vituo vya parokia zao katika jamii kuwapokea wakimbizi.
Baraza la kanisa la jimbo hilo linapanga kutowa euro milioni 20 kwa ajili ya matumizi ya dharura.Hapo Jumamosi Kansela Angela Merkel ameitaka Ugiriki ambayo bado inakabiliwa na matatizo yake yenyewe kuchukuwa hatua zaidi kulinda mipaka ya nje ya Umoja wa Ulaya na Uturuki.
Waziri wa Uchukuzi wa Ujerumani Alexander Dobrindt wa chama cha kihafidhina cha Christian Demokratik (CSU) cha Bavaria ameutuhumu Umoja wa Ulaya kwa kushindwa kabisa kulinda mipaka yake ya nje.Amesema ni muhimu kuchukuliwa kwa hatua zinazopasa hivi sasa ili kuzuwiya mmiminiko huo wa wahamiaji.
Repoti nyengine zenye kuzingatia duru zilizo karibu na mawaziri wa Ujerumani zinasema wasi wasi unaongezeka kwa vitisho vya usalama vya magaidi wanaotoka maeneo ya vita nchini Syria na Afrika Kaskazini kujipenyeza miongoni mwa wakimbizi.
Mazingira hatari kambi ya Röszke
Wahamaji na polisi karibu na kituo cha kupokea wahamaji cha Rozske nchini Hungary.
Wafanyakazi wa Shirika la Madaktari Wasio na Mipaka katika kambi ya wakimbizi wanaowasili Hungary iliozungushwa uzio kwenye mpaka na Serbia wamesema kambi hiyo yenye utata haina huduma za msingi za usafi na zana za matibabu.
Msemaji wa shirika hilo Sarah Schroeder amesema magonjwa ya kuambukiza yamekuwa yakiongezeka kutokana na kwamba kambi hiyo haina maji ya bomba na mahala pa kukoga.
Hungary inapanga kukaidi onyo la Shirika la Kuhudumia Wakimbizi la Umoja wa Mataifa na inaanzisha sheria mpya kuanzia Jumanne kuwashtaki kwa makosa ya jinai wahamiaji wapya wanaowasili kwenye uzio wake wa kilomita 175 ambao unaendelea kujengwa pamoja na watu wanaowasaidia wahamiaji hao.
Wakati Hungary ikifunga mpaka wake huo na Serbia kituo kipya cha kupitia wahamiaji hao kinaweza kuwa Croatia.
Mwandishi : Mohamed Dahman /dpa/AFP/DW
Mhariri : Isaac Gamba
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18541182' lang='swa' type='mono' source='https://www.dw.com/sw/sw/janga-la-njaa-lainyemelea-yemen/a-18541182' term='Janga la Corona'>
" Tuko hatua moja,hatua moja kutoka hali ya kukabiliwa na njaa Tuna zaidi ya Wayemen milioni 21 wanaohitaji msaada wa kibinadamu hivi leo. Ukilinganisha kiwango hicho na wakati nilipokuwa mratibu wa misaada ya kiabinaadamu ilikuwa ni milioni saba na tena miaka miwili tu iliopita.Sasa tuna milioni 21." Hii ni kauli iliyotolewa na mjumbe maalum wa Umoja wa Mataifa kwa Yemen Ismail Ould Sheikh Ahmed wakati akizungumza na waandishi wa habari mjini New York makao makuu ya Umoja wa Mataifa baada ya kukutana kwa faragha na Baraza la Usalama la Umoja wa Mataifa kuliarifu juu ya hali ya Yemen.
Mjumbe huyo amezilaumu pande zote mbili katika mzozo wa Yemen kuhusika na mateso makubwa yanayowakabili wananchi wake hadi hapo nchi hiyo itakapoweza kuwa na usitishaji wa mapigano wa kweli.
Janga la kibinaadamu
Mtoto wa Yemen.
Janga la kibinaadamu nchini Yemen limezidi kuongezeka wakati mzozo nchini humo ukipamba moto.Mapigano ya ardhini na mashambulizi ya anga yanayoongozwa na Saudi Arabia dhidi ya waasi wa Kishia wa jamii ya Wahouthi Jumatano yameuwa takriban watu 100.
Mzozo huo umesababisha watu milioni 20 kukosa maji safi ya kunywa na kuwapotezea makaazi wengine zaidi ya milioni moja.
Kuzifungia badari za Yemen imefanya iwe vigumu sana kufikisha misaada ya kibinaadamu nchini humo.Lakini Kamati ya Kimataifa ya Chama cha Msalaba Mwekundu imesema meli yenye kubeba tani 1,000 za chakula na magenereta matatu makubwa imefunga gati katika bandari ya Hodeida hapo Jumatano.
Wakati kuwasili kwa meli hiyo ni habari za kutia moyo nadra kusikika nchini humo, mapigano yameanza mapema alfajfiri hapo Jumatano katika miji ya Ibb, Aden, Taiz, Marib, Dhale na ngome kuu ya Wahouthi huko Saada na kuuwa takriban watu 100 wakiwemo raia wengi.
Juhudi za usuluhishi
Katibu Mkuu wa Umoja wa Mataifa Ban Ki-moon wakati wa mazungumzo ya amani ya Yemen mjini Geneva.
Mjini Aden makombora kadhaa yameangukia kwenye vitongoji vyenye wakaazi wengi wakati mashambulizi ya mizinga yamekuwa yakiutingisha mji wa Taiz.
Katika juhudi za kutafuta suluhu maafisa wa usalama wa Yemen wamesema wawakilishi wa vuguvugu linalotaka kujitenga la kusini mwa nchi hiyo wanakutana na Wahouthi katika mji mkuu wa Oman,Muscat.
Ujumbe kutoka chama cha Rais wa zamani wa nchi hiyo Ali Abdullah Saleh pia inatajwa kwamba umeelekea Moscow kukutana na maafisa wa serikali ya Urusi.Zaidi ya watu 2,600 wameuwawa nchini Yemen tokea mwezi wa Machi na takriban asilimia 80 ya idadi ya watu wa nchi hiyo milioni 20 wanahitaji msaada wa kibinaadamu wa dharura.
Mazungumzo ya amani yaliyodhaminiwa na Umoja wa Mataifa kati ya waasi na maafisa wa serikali yalimalizika Geneva wiki iliopita bila ya kufikiwa kwa makubaliano.
Mwandishi : Mohamed Dahman/AP/Reuters
Mhariri : Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18426936' lang='swa' type='mono' source='https://www.dw.com/sw/sw/janga-la-wakimbizi-magazetini/a-18426936' term='Janga la Corona'>
Tunaanzia katika bahari ya Mediterenia ambako kila kukicha ripoti za kuhuzunisha zinagonga vichwa vya habari kuhusu mikururo ya wakimbizi wanaoyatia hatarini maisha yao ili kusaka amani na maisha bora barani Ulaya.Gazeti la "Emder Zeitung" linaandika:"Balaa halina mwisho":Kwa mara nyengine tena wakimbizi kadhaa kutoka Afrika Kaskazini wameokolewa katika bahari ya Mediterenia.Kwa mwisho wa wiki hii tuu idadi yao inasemekana kufikia watu 4500.Watu walioyapa kisogo maskani yao kwa matumaini ya kujipatia maisha bora barani Ulaya.Katika mataifa yale yale ambako haki za binaadam ni adhimu,hali hii inawafanya watu wasijue la kufanya.Umaskini,vita na kuandamwa kisiasa ndio sababu kwanini watu wengi wanajikuta hawana njia nyengine isipokuwa moja tu:kuihama nchi yao.Umoja wa Ulaya-Ujerumani na Ufaransa zikikamata mstari wa mbele- unabidi uwajibike.Uwajibike kwa namna mbili:Pamoja na washirika wao,wasaidie kupunguza vita na vitisho ili maisha yarejee kuwa ya kawaida katika nchi husika,na wakati huo huo kuwafungulia milango wenye shida wanaotutaka tuwasaidie.
Rais Gauck na madai ya fidia ya Ugiriki
Mada nyengine iliyogonga vichwa vya habari magazetini hii leo ni kauli ya rais wa shirikisho la jamhuri ya Ujerumani Joachim Gauck kuhusu mgogoro wa madeni ya Ugiriki na madai yake ya kutaka ilipwe fidia na Ujerumani.Gazeti la "Baldische Neueste Nachrichten" linahisi rais amebadilisha msimamo wake kuhusu suala hilo.Gazeti linaendelea kuandika:"Ni mabidiliko makubwa ya maoni ya rais wa shirikisho Joachim Gauck haya-na ni jambo geni pia.Mwaka kama mmoja uliopita,alipokuwa ziarani nchini Ugiriki,rais wa shirikisho alijibu miito ya kulipwa fidia kwa maovu waliyotendewa wagiriki wakati wa vita vikuu vya pili vya dunia kwa kusema utaraatibu wa kisheria umeshakamilishwa.Hivi sasa lakini anatatanisha anapozungumzia kuhusu "uwezekano wa kulipwa fidia"na kuwapa kichwa wale ambao wanachokitafuta zaidi sio makosa yaliyofanywa na Ujerumani wakati ule bali uwezo wao wa kisiasa.
Kashfa ya upelelezi
Mada yetu ya mwisho magazetini inahusu kashfa ya upelelezi inayolihusu shirika la upelelezi la Ujerumani BND.Gazeti la "Thüringische Landeszeitung" linaandika:"Kansela Angela Merkel atalazimika kujieleza.Kupelelezana kati ya marafiki,hilo haliwezekani kamwe-aliwahi kusema wakati mmoja.Kipeo cha kashfa hii ambapo yadhihirika bara lote la Ulaya lilimulikwa na shirika la ujasusi la Marekani NSA ni cha juu.Kupelelezana kati ya marafiki ni jambo linalowezeklana tena sana!Kisichowezekana kwa sasa ni hali ya kutosema chochote kansela.
Mwandishi:Hamidou Oummilkheir/Inlanmdspresse
Mhariri: Gakuba Daniel
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_18384429' lang='swa' type='mono' source='https://www.dw.com/sw/sw/boti-yazama-mediterrania-400-wahofiwa-kuangamia/a-18384429' term='Janga la Corona'>
Shirika la kimataifa la uhamiaji IMO na lile la hisani la Save the Children yamesema kati ya manusura 144 na 150 waliwasili katika mji wa Reggio Calabria uliyoko kwenye ncha ya kusini kabisaa mwa Italia Jumanne asubuhi.
Save the Children ilisema katika taarifa ikiwanukuu manusura hao, kwamba kulikuwepo na wahanga 400 wa ajali ya boti hiyo, na kufafanua kuwa miongoni mwa waliookolewa ni pamoja na wavulana na watoto wadogo.
Msemaji wa IMO nchini Italia Flavio Di Giacomo aliliambia shirika la habari la Ufaransa AFP, kwamba manusura kadhaa waliliambia shirika lake kuwa kulikuwepo na watu kati ya 500 na 550 kwenye boti hiyo wakati ilipozama. Uchunguzi wa awali unaashiria kuwa boti hiyo huenda ilizama baada ya abiria kuanza kutembea baada ya kuiona timu ya uokozi ya Italia.
Wakimbizi waliookolewa wakiwasili katika bandari ya Porto Empedocle katika jimbola Sicily siku ya Jumatatu.
Mjadala waibuka upya Italia
Janga hilo la karibuni linakuja wakati maafisa nchini Italia wakisema karibu wahamiaji 8,500 waliokolewa baharini kati ya Ijumaa na Jumatatu, na hivyo kuwasha upya mjadala nchini Italia, juu ya iwapo nchi hiyo ina wajibu wa kuwapokea na kuwahifadhi wahamiaji wote wapya wanaowasili.
Kuboreka kwa hali ya hewa katika bahari ya Mediterrania hivi karibuni kumesababisha ongezeko la wahamiaji wanaojaribu kuwasili nchini Italia kwa kutumi boti. Hali inayozidi kuwa ya machafuko nchini Libya, eneo muhimu wanakoanzia safari wakimbizi, pia imechochea ongezeko la watafuta hifadhi wanaojaribu kufika barani Ulaya.
Serikali ya Italia inasema zaidi ya wahamiaji 15,000 wamewasili mpaka sasa katika mwaka huu wa 2015. Wizara ya mambo ya ndani ya Italia imeziamuru wilaya zote za kanda kutafuta makaazi ya dharura kwa ajili ya wahamiaji 6 500 -- hatua iliyokosolewa na upinzani, ambao unahoji kuwa sera ya kuwaokoa wahamiaji inawapa moyo wengine kujaribu safari hiyo hatari.
Wahamiaji wakiwa kwenye boti ya kikosi cha ulinzi wa pwani cha Italia baada ya kuokolewa.
Wapinzani Italia watishia kugoma, Ugiriki yajiandaa
Kiongozi wa chama kinachopinga wahamiaji cha Northern League Matteo Salvini, aliwataka viongozi wa serikali za wilaya kutoka chama chake kukataa kuwapokea wahamiaji wapya, akiandika kwenye ukurasa wake wa facebook kuwa chama hicho kiko tayari kuzikalia hoteli, mabweni, shule na hata kambi zilizoandaliwa kwa ajili ya wimbi jipya la wakimbizi.
Ugiriki ilisema siku ya Jumanne kuwa inapanga kuunda vituo vya mapokezi bara, kushughulikia wimbi jipya la wahamiaji kutoka visiwani. Uamuzi huo katika kikao cha dharura cha baraza la mawaziri kilichoongozwa na waziri mkuu Alexis Tsipras, ulifikiwa baada ya wahamiaji na wakimbizi zaidi ya 700 hasa kutoka Syria na Waafrika kuwaili nchini Ugiriki kati ya Ijumaa na Jumanne.
Mwandishi: Iddi Ssessanga/afpe,dpae Mhariri: Grace Patricia Kabogo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_18155649' lang='swa' type='mono' source='https://www.dw.com/sw/sw/ndege-iliotoweka-yaendelea-kutafutwa/a-18155649' term='Janga la Corona'>
Ndege hiyo ya Airbus chapa A320-200 inayomilikiwa na shirika la Air Asia la Indonesia ilitoweka baada ya rubani wake kushindwa kupata ruhusa ya kupaa juu zaidi kutokana na hali mbaya ya hewa, wakati ilipokuwa angani ikitokea mji wa Surabaya nchini Indonesia na kuelekea Singapore siku ya jumapili.
Maafisa wanasema Ndege hiyo yenye nambari ya usajili QZ8501 haikutuma mawasiliano yoyote ya kuwa na matatizo, ilitoweka tu katika eneo la bahari ya Java dakika tano baada ya kuomba kubadili njia ili kukwepa hali mbaya ya hewa, lakini ombi hilo lilikataliwa kutokana na msongamano wa ndege angani.
Ngege za shirika la ndege la Air Asia
Hata hivyo timu ya uokozi inaendelea kuitafuta ndege hiyo katika kisiwa cha Belitung mahali ambapo ndege hiyo inaaminika kuanguka. Mkuu wa oparesheni hiyo Joni Superiadi amesema kwa sasa hawajafanikiwa kupata mabaki ya ndege hiyo lakini bado oparesheni zinaendelea.
"Hadi wakati huu bado tunaendelea na shughuli za kuitafuta ndege hiyo iliopoteza mawasiliano, kwa sasa tunaelekea katika kisiwa cha Nangka. Boti nyengine za uokozi pia zinaendelea na shughuli hii ya kutafuta ndege hiyo katika maeneo mengine yalioko karibu, lakini mpaka sasa bado hatujapata mabaki yoyote ya ndege hiyo," alisema Mkuu wa oparesheni hiyo Joni Superiadi.
Raia wengi waliokuwa katika ndege iliotoweka wanatokea Indonesia
Ndege hiyo iliotoweka siku ya Jumapili ilikuwa na abiria 155 kutoka Indonesia, Raia watatu wa Korea Kusini, raia mmoja kutoka Singapore, Mmalasia mmoja na Muingereza mmoja, huku rubani msaidizi wa ndege hiyo akitokea nchini Ufaransa.
Baadhi ya familia ya watu waathirika wa mkasa wa ndege
Kutoweka kwa ndege hii kunaufanya mwaka huu wa 2014 kuwa mwaka mbaya uliokumbwa na majanga makubwa ya ndege kwa mashirika ya ndege yaliona ushirika na mashirika ya ndege ya Malaysia.
Awali ndege ya Malasia MH370 ilitoweka tarehe 8 mwezi Machi ilipokuwa inatokea Kuala Lumpur kuelekea mjini Beijing, ndege hiyo ilikuwa na abiria 239 pamoja na wafanyakazi wa ndege, mpaka leo haijafanikiwa kupatikana.
Janga jengine lilitokea tarehe 17 mwezi wa Julai ndege ya shirika hilo hilo la Malaysia ilipodunguliwa ikiwa angani nchini Ukraine na kusababisha mauaji ya abiria wote 298 waliokuwa ndani.
Makundi ya ndege za Air Asia wakiwemo washirika wake kutoka Thailand, Ufilipino na India, hawajakuwa na majanga yoyote tangu ndege shirika hilo lilipoanzishwa mwaka wa 2002. Hata hivyo hisa za kundi hilo mjini Kuala Lumpur zimeshuka kwa asilimia nane kuanzia mapema leo asubuhi.
Mwandishi: Amina Abubakar/afp
Mhariri: Iddi Ssessanga
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17983739' lang='swa' type='mono' source='https://www.dw.com/sw/sw/janga-la-ebola-lazidi-kusambaa/a-17983739' term='Janga la Corona'>
Rais wa Guinea Alpha Conde,Ellen Johnson Sirleaf wa Liberia na Ernest Bai Koroma wa Sierra Leone leo wanakutana na katibu mkuu wa Umoja wa Mataifa Ban Ki Moon,mkuu wa shirika la fedha duniani Christine Lagarde na Rais wa benki ya Dunia Jim Yong Kim.
Nchi hizo tatu za magharibi mwa Afrika zimeathirika vibaya na ugonjwa wa Ebola ambao umewaua takriban watu 3,900 na viongozi wa nchi hizo wametoa wito wa misaada zaidi kutolewa kwa nchi zao kwa kujengwa kwa vituo vya afya,vifaa vya kuvaliwa na wahudumu kujilinda dhidi ya kuambukizwa,fedha za kuwalipa wahudumu hao wa afya.
Marekani na Canada zachukua tahadhari
Mkutano huo unakuja huku Marekani na Canada zikitangaza kuwa zitaimarisha uchunguzi wa kimatibabu katika viwanja vikuu vya ndege unaowalenga abiria kutoka nchi za magharibi mwa Afrika zilizoathirika na Ebola.Naibu Waziri wa usalama wa ndani wa Marekani Alejandro Mayorkas amesema uchunguzi huo utajumuisha mambo kadhaa wa kadhaa
Thomas Eric Duncan aliyefariki Marekani kutokana na Ebola
Hii ni baada ya raia wa Liberia Thomas Eric Duncan ambaye alisafiri kutoka Liberia yapata wiki mbili zilizopita akiwa ameambukizwa Ebola kuwasili mjini Dallas kufariki hapo jana baada ya kuugua kwa muda wa siku kumi na moja na kusababisha hofu jimboni Texas hofu kuwa visa zaidi vitaripotiwa baada ya kukutana na watu wengine katika jamii.
Hatua hiyo iliyochukuliwa na Marekani itaanza kutekelezwa Jumamosi hii huku waziri wa afya wa Canada Rona Ambrose akisema itabidi abiria kutoka nchi zilizoathirika na ugonjwa wa Ebola wafanyiwe uchunguzi wa kina zaidi katika viwanja vya ndege lakini hakusema hatua hiyo itaanza kutekelezwa lini.
Huko Uhispania, watu watano wamewekwa karantini na wengine kadhaa wanachunguzwa baada ya kutengamana na mhudumu wa afya aliyeambukizwa Ebola alipokuwa akiwahudumia wamisionari wawili walioletewa mjini Madrid kwa matibabu baada ya kuugua Ebola.
Nchi za magharibi pia zimeathirika
Huku maafisa nchini humo wakijaribu kuwatambua watu waliowasiliana na mhudumu huyo Teresa Romero,Waziri mkuu wa Uhispania Mariano Rajoy ametaka kuwe na utulivu na kuahidi kutakuwa na uwazi kuhusu suala hilo.
Teresa Romero mhudumu wa afya wa Uhispania anayeugua Ebola
Na hapa nchini Ujerumani, mgonjwa mwingine wa Ebola amewasili katika hospitali moja mjini Leipzig leo asubuhi. Mgonjwa huyo ni mfanyakazi wa umoja wa Mataifa kutoka Liberia na ni mgonjwa wa tatu kuletwa Ujerumani kwa matibabu.
Mwanamke mmoja raia wa Australia anafanyiwa uchunguzi wa kimatibabu baada ya kupata homa baada ya kurejea kutoka Sierra Leone alikokuwa akiwahudumia wagonjwa wa virusi vya Ebola.
Uingereza nayo imetangaza inapanga kuwatuma wanajeshi 75,meli yenye vifaa vya matibabu na helikopta tatu nchini Sierra Leone.Wizara ya ulinzi ya Marekani pia imetangaza inawatuma wanajeshi 100 wa majini na ndege sita kuimarisha juhudi za kuudhibiti ugonjwa huo nchini Liberia
Mwandishi:Caro Robi/dpa/afp/ap
Mhariri: Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_17864390' lang='swa' type='mono' source='https://www.dw.com/sw/sw/liberia-yatangaza-amri-ya-kutotoka-nje-usiku/a-17864390' term='Janga la Corona'>
Rais wa Liberia Ellen Johnson Sirleaf ametangaza amri ya kutotoka nje usiku na kuviweka karantini vitongoji viwili, kimoja cha mji mkuu Monrovia cha West Point, katika juhudi za kudhibiti kuenea kwa ugonjwa wa Ebola. Amri hiyo itaanza kutekelezwa leo saa tatu usiku hadi saa kumi na mbili asubuhi. Rais Sirleaf amesema maeneo yote ya burudani yatafungwa na vituo vyote vya video vitatakiwa kufungwa saa kumi na mbili jioni.
Shirika la Mpango wa Chakula la Umoja wa Mataifa, WFP, linaongeza juhudi za kupeleka msaada wa dharura wa chakula kwa maeneo yaliyowekwa katika karantini, yanayojumuisha maeneo yaliyoathirika sana kama vile Bomi na Foya nchini Liberia.
Afisa wa kitaifa wa uratibu wa shirika hilo, Etienne Christopher Saint Jean alisema, "Operesheni imekuwa kubwa na tunapanga kuitanua kukiwa na haja ya kufanya hivyo. Ukienda nchi nyingine utakuta operesheni kama hii ikiendelea na tunataka kuchukua hatua za tahadhari badala ya kusubiri tatizo litokee ndio tuchukue hatua."
Sierra Leone yatangaza maambukizi mapya
Wakati haya yakiarifiwa Sierra Leone imeripoti visa takriban 200 vya maambukizi mapya ya Ebola. Mjumbe wa shirika la Mpango wa Chakula la Umoja wa Mataifa, WFP, Glen Myers, amesema watu hao walioambukizwa wamewekwa karantini, wengi wao wakiwa katika hali ya kutia wasiwasi. Myers aidha amesema visa hivyo maambukizi vilikuwa tayari vimeripotiwa wiki hii katika mji wa Lunar katika wilaya ya Port Loko.
Wagonjwa wa Ebola, katika kitongoji cha West Point
Wizara ya afya ya Sierra Leone imesema kijana aliyeambukizwa Ebola katika mji mkuu Freetown, alikimbia kutoka hospitali ya Connaught,ambako alikuwa akitibiwa. Kijana alipatikana saa chache baadaye katika nyumba ya wazazi wake na kulazwa tena katika kituo maalumu kinachowashughulikia wagonjwa wa Ebola. Wizara hiyo imesema inawatafuta watu wote waliokutana na kijanahuyo.
Nchini Nigeria, daktari bingwa aliyemtibu mgonjwa wa kwanza wa Ebola katika taifa hilo amekufa hivyo kuongeza idadi ya watu waliokufa kutokana na ugonjwa huo nchini humo kufikia watano.
Umoja wa Mataifa wamtuma mjumbe maalumu wa Ebola
Wakati huo huo, Umoja wa Mataifa unamtuma mjumbe mpya atakayeshughulikia Ebola, mtaalamu wa afya ya jamii na daktari wa Uingereza, David Nabarro, kwenda Afrika Magharibi kusaidia kupambana na ugonjwa wa Ebola katika nchi nne zilizoathiriwa na janga hilo. Akizungumza mjini New York Nabbaro alisema, "Nitaanzisha mpango madhubuti Afrika Magharibi pamoja na wenzetu wanaofanya kazi na serikali na wadau wengine kutathimini njia nzuri ambazo mfumo wetu mzima wa Umoja wa Mataifa unaweza kuwasaidia watu, jamii na serikali zilizoathiriwa na ugonjwa wa Ebola."
Mjumbe maalumu kuhusu Ebola, David Nabarro
Nabarro atafanya mikutano leo na maafisa wa Benki ya Dunia na Taasisi za kudhibiti na kuzuia magonjwa za Marekani mjini Washington na baadaye jioni atasafiri kwenda Dakar, Senegal kabla kuelekea Monrovia, Freetown, Conakry na Abuja. Katika safari yake ataandamana na Keiji Fukuda, naibu mkurugenzi mtendaji wa masuala ya afya wa shirika la afya duniani, WHO.
Nabarro amewaambia waandishi wa habari mjini New York atafanya mazungumzo na tume ya Umoja wa Mataifa nchini Liberia kuhusu njia ambazo wanajeshi wa kulinda amani wa tume hiyo wanaweza kusaidia kukabiliana na athari za ugonjwa huo.
Benki ya Maendeleo ya Afrika yatoa msaada
Kwa upande mwingine, benki ya maendeleo ya Afrika imeahidi kutoa dola milioni 60 kusaidia mapambano dhidi ya Ebola. Rais wa benki hiyo, Donald Kaberuka, amesema msaada huo utazisadia serikali za Guinea, Liberia, Sierra Leone na Nigeria kuimarisha ufuatiliaji na mifumo ya kuchukua hatua kukomesha kuenea ugonjwa huo hatari.
"Janga la Ebola sio tatizo la kiafya tu bali pia ni janga la kiuchumi linaloziathri sekta nyingi," akasema Kaberuka wakati wa mkutano na waandishi wa habari mjini Abidjan, Cote d'Ivoire.
Janga la Ebola Afrika Magharibi ndilo baya zaidi tangu kirusi kinachosababisha ugonjwa huo kilipogunduliwa kwa mara ya kwanza miingo minne iliyopita katika Jamhuri ya Kidemokrasia ya Kongo. Shirika la Afya duniani, WHO, limesema siku ya Jumanne kirusi cha Ebola kimewaua watu 84 katika kipindi cha siku tatu, na hivyo kuifanya idadi ya vifo kutokana na ugonjwa huo kufikia 1,229. Watu wapatao 2,240 wamethibitishwa au wameshukiwa kuuguwa ugonjwa huo.
Mwandishi: Josephat Charo/AFPE/DPAE
Mhariri: Daniel Gakuba
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_17857438' lang='swa' type='mono' source='https://www.dw.com/sw/sw/afrika-katika-magazeti-ya-ujerumani/a-17857438' term='Janga la Corona'>
Janga la ugonjwa hatari wa Ebola ambalo lilihanikiza katika magazeti ya Ujerumani wiki hii. "Afya Taabani" limeandika gazeti la Frankfurter Allgemeine na kusema shirika la afya duniani, WHO limetumia mamlaka yake kuutangaza ugonjwa huo kama janga la kiafya la kimataifa. Hii ina maana shirika hilo lina haki kupata na kusambaza taarifa na data kuhusu kuenea kwa ugonjwa, kuyapa fursa kadhaa mashirika ya misaada, kuweka watu karantini, kutangaza mipango ya dharura ya kitaifa, kufutilia mbali kwa uangalifu haki za uhuru wa watu, biashara na kutafuta njia salama za usafiri kwa lengo la kuyalinda maisha ya binadamu.
Kuhusu Ebola gazeti la Süddeutsche Zeitung liliripoti juu ya hatua ya shirika la WHO kuridhia dawa ya majaribio dhidi ya ugonjwa huo, iitwayo ZMapp, kutumika barani Afrika. Mhariri amesema dawa hiyo "Ni majaribio kwa Afrika Magharibi" lakini haijajulikana kama matumzi yake yatakuwa na matokeo gani. Liberia, Sierra Leone na Guinea zimeathiriwa sana na ugonjwa huo huku zaidi ya watu 900 wakiwa wamekufa. Tanzania imethibitisha kisa kimoja cha maambukizi ya Ebola, huku Uganda na Rwanda zikiripoti kisa kimoja cha watu walioshukiwa kuwa na dalili za ugonjwa huo.
Harakati za Boko Haram Nigeria
Gazeti la Neues Deutschland liliripoti kuhusu hujuma za kundi la wanaitikadi kali za kiislamu la Boko Haram nchini Nigeria. Gazeti hilo lilisema katika taarifa yake kwamba kundi hilo haliko peke yake na linapata msaada kutoka ndani na nje ya nchi. Zaidi ya siku 100 tangu kutekwa nyara wasichana zaidi ya 200 wa shule na kundi hilo, bado hakujapatikana ufanisi wowote katika juhudi za kuwakomboa. Bado hawajasaulika, lakini bado matumaini ya wasichana hao kuwa huru ni madogo.
Maandamano yalifanyika kutaka wasichana hao waachiwe huru
Gazeti limeendelea kusema kundi hilo linapata msaada kutoka kwa magavana wa baadhi ya majimbo ya Nigeria, ima kwa kutoza fedha kwa ajili ya ulinzi au kupandisha kodi. Kwa upande mmoja Boko Haram inapata pia msaada kwa kitengo cha mtandao wa kigaidi wa Al Qaeda katika eneo la Maghreb, AQIM, kundi la al Shabaab kutoka Somalia na makundi mengine kama vile Ansar Dine au Vuguvugu la Umoja wa Jihad katika eneo la Afrika Magharibi, MUJAO. Boko Haram pia inapatiwa msaada na wakfu kutoka Qatar na Saudi Arabia zinazopata fedha zake kutokana na biashara ya silaha, dawa za kulevya na biashara ya kuuza binadamu.
Wake wa wanajeshi waandamana Nigeria
Nalo gazeti la Neue Zürcher liliripoti kuhusu maandamanao ya wake wa wanajeshi wa Nigeria kaskazini mwa nchi hiyo kupinga utawala mzima wa jeshi hilo. Wanawake hao walianza kukusanyika Jumatatu wiki hii katika kambi ya jeshi mjini Maiduguri, mji ambao umeshuhudia mashambulizi mengi ya Boko Haram kaskazini mwa Nigeria.
Gazeti hilo limesema kwa mujibu wa vyombo vya habari vya Nigeria waandamanaji hao waliyazingira malango ya kambi hiyo kuwazuia wanajeshi wasitoke kwenda kushiriki operesheni ya kuukomboa mji wa Gwoza, kiasi kilometa 100 kusini mashariki mwa Maiduguri unaodhibitiwa na wanamgambo wa Boko Haram. Boko Haram iliuteka mji huo ulio karibu na mpaka wa Cameroon, wiki moja iliyopita. Wake hao wa wanajeshi wanalalamika wanajeshi hawana silaha nzuri za kisasa kuliko adui wao na harakati hiyo iliyopangwa yumkini ikawatia waume zao katika hatari ya kupoteza maisha.
Utalii mashakani katika pwani ya Kenya
Mada nyingine iliyoripotiwa katika magazeti ya Ujerumani ni ugaidi katika pwani ya Kenya, ambako watalii wengi wa kigeni hupenda kwenda likizo. Gazeti la Tageszeitung lilikuwa na kichwa cha habari kilichosema "Mustakabali wa eneo la utalii uko mashakani." Tangu mwezi Juni mwaka huu matukio ya kigaidi yamekuwa yakishuhudiwa katika maeneo mbalimbali ya pwani, hususan katika kaunti ya Lamu ambako zaidi ya watu 100 wameuwawa. Kundi la al Shabaab lilidadi kuhusika na mauaji hayo, lakini serikali ikawabebesha dhamana wanasiasa wa eneo hilo.
Shambulizi la kigaidi Mpeketoni, kaunti ya Lamu
Mhariri wa Tageszeitung amesema kuna uwezekano sababu zote mbili zina ukweli. kundi la Al Sahabaab lina kitengo chake nchini Kenya kinachojulikana kama al Hijra na kimekuwa kikiwasajili vijana wa Kenya wenye asili ya kisomali, waislamu wa eneo la pwani na vijana kutoka maeneo masikini, kwa miaka kadhaa sasa. Vijana huenda kupigana Somalia na kisha kurejea Kenya wakiwa na silaha hatari na ujuzi wa kupigana vita.
Gazeti hilo limemnukuu Gabriel Dolan, padri wa Ireland na mwanaharakti wa haki za binadamu ambaye amekuwa akiishi Kenya kwa zaidi ya miaka 30, akisema anahofia mashambulizi yatazidi kuongezeka ilimradi serikali haichukui hatua zozote madhubuti kulitatua tatizo la adhi katika pwani ya Kenya, hasa Lamu, au kwingineko.
Wimbi la wakimbizi laweka rekodi Uhispania
Wakimbizi katika mlango bahari wa Gibraltar
Gazeti la Frankfurter Allgemeine liliripoti juu ya wimbi kubwa la wakimbizi kusini mwa uhispania. Tangu mwanzo wa wiki hii zaidi ya wakimbizi 2,000 wamevuka mlango bahari wa Gilbraltar bila vibali na kufaulu kuingia Ulaya. Sehemu kubwa walifika pwani ya kusini mwa Uhispania kwa kutumia boti ndogo.
Nalo gazeti la Neue Zürcher kuhusu mada hii lilikuwa na kichwa cha habari kilichosema "Wengi kuliko ulivyoshuhudiwa kabla" - Mhariri alisema nchini Italia hali ya wasiwasi inaongezeka kutokana na wimbi kubwa la wakimbizi kutoka Afrika kaskazini. Tangu mwanzoni mwa mwaka huu zaidi ya wakimbizi 100,000 wamefaulu kufika Italia. Idadi hii imevunja rekodi na serikali ya Italia imeomba msaada kutoka kwa Umoja wa Ulaya na imetaka sera na sheria za uhamiaji zifanyiwe mageuzi.
Mwandishi: Josephat Charo/Deutsche Zeitungen
Mhariri: Saumu Yusuf
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_16665334' lang='swa' type='mono' source='https://www.dw.com/sw/sw/homa-ya-kujua-papa-anatokea-wapi/a-16665334' term='Janga la Corona'>
Tuanzie lakini Vatikan ambako hii leo makadinali 115 wanatarajiwa kuanza zoezi la kumchagua kiongozi mpya wa kanisa katoliki.Gazeti la "Hannoversche Allgemeine" linaorodhesha masuala anayoweza kuyashughulikia kiongozi mpya wa kanisa katoliki ulimwenguni.Gazeti linaandika:
Papa mpya anaweza kwa mfano kubatilisha haraka au angalao kuregeza makali ya hali ya Utawa.Hata katika mkabala wa wajane walioamua kuowa au kuolewa tena ambao kwasasa wanatengwa katika sakramenti,kuna upenu wa marekebisho.Lakini wapenda mageuzi wasifurahie mapema:Kanisa halitoanza upya kujaa kwasababu ya mageuzi.Katika kanisa la kiinjili marekebisho yametekelezwa lakini hata hivyo idadi ya waumini wanaolipa kisogo ni kubwa kulike ile ya kanisa katoliki.Benedikt wa 16 hakukosea aliposema "tatizo halikutikani pekee katika mzozo kanisani,bali katika mzozo wa imani.
Wahariri wa magazeti ya Ujerumani wamejishughulisha pia na mbinu za waziri mkuu wa Hungary za kuifanyia marekebisho katiba kwa lengo la kung'ang'ania madaraka.Gazeti la "Lausitzer Rundschau" linaandika:
La kusikitisha zaidi ni ile hali kwamba kundi la wahafidhina katika bunge la Ulaya wakiwemo pia wana CDU/CSU,daima limekuwa likiwaepushia lawama washirika wao wa chama cha Fidesz kinachoongozwa na Viktor Orban.Upande wa upinzani mjini Budapest umekasirishwa na kuzungumzia kuhusu "Aibu ya Ulaya."Msimu wa kiangazi mwakani,Orban anataka achaguliwe tena.Anaweza kuchochea mambo kupitia mageuzi ya utaratibu wa kupiga kura au sera zake kuelekea vyombo vya habari.Lakini kughoshi matokeo ya uchaguzi hatoweza.Kwa hivyo upande wa upinzani hauna nafasi kubwa ya kuweza kumzuwia Orban asisonge mbele.
Janga la moto laangamiza watu wanane
Mashada ya mauwa na mishumaa kuwakumbuka wahanga wa ajali ya moto huko Backnang
Ajali ya moto iliyoangamiza maisha ya watu wanane.wote wa kutoka familia moja huko Backnang imewahuzunisha wengi nchini Ujerumani.Gazeti la "Stuttgarter Nachrichten" linaandika.
Watu wanane wamepoteza maisha yao katika ajali hiyo ya moto.Binaadam.Sio watu wa taifa fulani.Ukweli kwamba wahanga hao wanane,wakiwemo watoto sabaa,wana uraia wa Uturuki,haubadilishi chochote katika msiba huo.Hata hivyo uraia unachangia kwa njia moja au nyengine katika kutathmini ajali hiyo.Jibu rasmi kutoka Uturuki linaashiria ukosefu wa hali ya kuaminiana.Kuna mengi yaliyowahi kutokea.Au kama wataalam wa Uturuki wanavyosema:"Kuna suala la kuulizwa linalowekwa baada ya tukio kama hili la Backnang."
Ajenda 2010
Mwenyekiti wa chama cha SPD Sigmar Gabriel (kulia)na mgombea wa kiti cha rais Peer Steinbrück wakitangaza mpango wa chama chao
Na mada yetu ya mwisho inahusiana na chama cha upinzani cha Social Democratic na juhudi zake za kuwavutia wapiga kura.Gazeti la "Neue Presse" linaandika:
Kulingana na utafiti wa maoni ya umma,chama cha SPD kiko nyuma ya CDU na mgombea wake ndo kabisa,anaburura mkia nyuma ya Angela Merkel.Hata hivyo SPD hawana sababu yoyote ya kutaharuki.Katika mipango yao kuelekea uchaguzi mkuu,wanatanguliza mbele masuala ya jamii ambayo yanaonyesha kuwavutia wapiga kura.Na pindi Peer Steinbrück akifanikiwa kutoteleza mara kwa mara,anaweza kuwafanya wapiga kura wathamini anachokipigania.Pengo linalomtenganisha na Angela Merkel hadi september linaweza kupungua.
Mwadishi :Hamidou Oummilkheir/Inlandspresse
Mhariri: Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_15905849' lang='swa' type='mono' source='https://www.dw.com/sw/sw/vettel-ashinda-mbio-janga-bahrain/a-15905849' term='Janga la Corona'>
Kiu cha Sebastiana Vetter kimekamilika baada ya kushinda mashindano haya akiwakilisha kampuni yake ya Red Bull. Wakati mashindano hayo yalipokuwa yakiendelea waandamanaji walitumia nafasi hiyo kuelezea ulimwengu juu ya mgogoro baina ya waandamanaji na utawala wa Bahrain chini ya familiya Al-Khalifa.
Mashindano hayo mwaka huu yalioingiwa na mtafaruku na kugeuka kuwa mchanganyiko wa burudani na janga kwa taifa hilo. Hapo awali mfalme Hamad aliyatakia kheri mashindano haya na kusema hii inaonyesha imani kubwa kwa taifa lao.
Mashindano ya magari ya Bahrain Grand Prix yapewa kisogo
Waandamanaji wakipambana na polisi nchni Bahrain
Hali ikiendelea kuwa tete na waandamanaji wakiendelea na maandamano yao serikali hiyo ikasema inaunda tume huru kuchunguza kilichotokea, ikiwa ni pamoja na mauaji ya mtu mmoja ambapo waandamanaji walidai aliuawa na polisi. inasemekana alipigwa risasi akiwa juu ya paa la nyumbani kwake, Mfalme huyo akasema hali ya usalama itarudi hivi karibuni.
Waandamanaji waliyapa kisogo mashindano hayo lakini walitumia nafasi hiyo kuueleza ulimwengu wa kimataifa juu ya kinachoendelea katika taifa lao kwa kuwatumia waandishi wa habari za michezo waliofika kuripoti mashindano hayo ya mbio za magari.
Vijana wakiwa wameficha nyuso zao kwa vitambaa, wakibeba mabomu ya petroli walikuwa wakizunguka katika mji huo usiku kucha huku polisi wakitumia mabomu ya machozi na silaha kukabiliana na waandamanaji.
Waandamanaji hao wanadai kuwa mashindano ya magari ya Grand Prix ni ya kifahari na ni matumzi mabaya ya fedha za umma. Hali hii inayojirudia tena mwaka huu ilitokea mwaka jana ambapo waandamanaji walifanya maandamano kudai mabadiliko zaidi ndani ya utawala wa Bahrain.
Serikali ya Bahrain inawalaumu wanaharakati kuwa kitendo chao kimeonyesha taswira mbaya nje ya taifa hilo. Nchini humo kuna waislamu wa madhehebu ya Shia wakidai kukandamizwa na waislamu wa madhehebu ya Suni ambao ni wachache na ndiyo wenye mamlaka ya kiutawala.
Waandamanaji wakiendelea na harakati zao nchni Bahrain
Maandamano ya mwaka jana
Mwaka jana vyombo vya dola viliwaondoa waandamanaji hao ambao waliweka maskani pembezoni mwa barabara, sawa na hali inayotokea hivi sasa na watu 35 waliuawa wakiwemo wanajeshi .
Kulingana na taarifa ya tume maalumu iliyoundwa na serikali ya taifa hili imedai kuwa watu kadhaa waliokamatwa katika maandamano ya mwaka jana walipigwa wakati wakiwa rumande.
Vyama vya upinzani vikiwakusanya waislamu wa madhehebu ya Suni, Shia na pia waumini wa dini nyengine vinapigania kuwepo na mabadiliko ya kidemokrasia na kulipa mamlaka bunge kuunda serikali ili kumaliza utawala wa kimabavu wa familia ya Al-Khalifa.
Mwaka jana inadaiwa utawala wa Kifalme uliwaalika wanajeshi kutoka Saud Arabia kupambana na waandamanaji nchini Bahrain. Mpaka sasa watu zaidi 80 wamefariki kutokana na maandamano na mapambano na polisi na vifo vyote vinatokana na matumizi makubwa ya nguvu ya vyombo vya usalama. Serikali ilipoulizwa juu ya matukio hayo ikawaeleza wahanga kama ni wafanya fujo na wahuni tu wa mitaani.
Marekani imekuwa ikitoa matamshi kwa tahadhari kuhusu kinachoendelea Bahrain, kuhofia kuharibu uhusiano wake na falme hiyo pamoja na Saudi Arabia, ambazo ni washirika wa Marekani katika kuzuia kile wanachokiona kuwa ni ushawishi waIran katika eneo hilo.
Mwandishi:Adeladius Makwega/RPT-analysis.
Mhariri:Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_6663180' lang='swa' type='mono' source='https://www.dw.com/sw/sw/njaa-yapungua-somalia-lakini-magonjwa-yasambaa/a-6663180' term='Janga la Corona'>
misaada iliotolewa imeshindwa kufika kwa baadahi ya wahitaji.
Waliolazimika kukimbilia kwenye makambi baada ya kuyahama makaazi yao,wanasema misaada katika baadhi ya kambi imepungua mno au imesita kabisa.
Daktari Abdi Ahmed ambaye ni mkuu wa kikundi cha madaktari wa Kisomali wanaojitolea wakiwasaidia wahanga wa baa la njaa wanaoishi katika makambi nje ya mji mkuu-Mogadishu anasema hali ya usafi ikiwa ni pamoja na uhaba wa vyoo katika kambi hizo ni moja wapo ya mambo yanayozusha wasiwasi na kuwa watu wengi wanashindwa kupata maji safi.
"Hali katika kambi hizo imefikia kiwango cha kuwa wakati wowote ule, yanaweza kuzuka magonjwa yanayouawa," amesema daktari huyo huku akiitaka serikali ya Somalia ilizingatie kwa makini onyo lao.
Ameongeza tayari kuna watu waliotawanyika baada ya kuyakimbia makaazi yao na sasa wanaishi katika kambi hizo walioambukizwa magonjwa mbali mbali kama matatizo ya kupumuwa,surua, malari na homa ya uti wa mgongo. Amesisitiza kwa hivyo kwamba ,Uboreshaji wa usafi ni muhimu katika kuepusha kuzuka kwa magonjwa.
Kambi ya Sigale nje ya Mogadishu na ambayo ndiyo pekee katika sehemu hiyo, ina wakimbizi zaidi ya 3,0000 na hawajapata msaada wowote tangu mwezi Agosti. Mkuu wa kambi hiyo Mohamed Hassan Sheikh Abdi amesema shehena ya mwisho ya msaada iliwasili kambini humo wakati wa mwezi wa Ramadhani ikitoka Qatar na tangu wakati huo hakuna aliyefika na msaada wa aina yoyote.
Mapema asubuhi, akina mama na akina baba katika kambi hiyo huelekea mjini, kuomba chakula na misaada mengine na kurudi kambini jioni wakiwa na kile walichojaaliwa kukipata, ili kuwalisha watoto wao ambao hubakia siku nzima bila chakula.
Kwa mujibu wa Daktari Abdi, watu 10 na hasa watoto walio chini ya umri wa miaka mitano, wamekufa katika kambi ya Sigale tangu Septemba kwa sababu ya kuharisha na kifaduro.
Janga hilo nchini Somalia limesababishwa na ukame unaosemekana kuwa mbaya zaidi kuwahi kutokea Afrika mashariki kwa miaka 60 iliopita.
Mkurugenzi wa Shirika la misaada la Qatar nchini Somalia Duran Ahmed Farah ameliambia shirika la habari la IPS kwamba shirika lake limetoa msaada wa chakula kwa maelfu ya Wasomali na sasa linakusudia kuyatatua matatizo ya usafi na mengineyo yanayohusiana na afya katika makambi.
Akasema kwamba baada ya kwanza kujaribu kufanya kampeni ya kuokoa maisha kwa sababu watu walikuwa wakifariki kwa njaa na walitaka kupata chakula, hivi sasa wataanza kuwa na vikundi vya matabibu watakaohusika ana huduma za afya katika makambi.
Pamoja na hayo alisisitiza kwamba mahitaji makubwa yaliopo hayawezi kutimizwa katika kipindi kifupi.
Wakati huo huo shirika la misaada linalojulikana kama kituo cha kijamii cha Usmani, nalo limeanza mradi muhimu wa kuchimba visima katika kambi za wakimbizi hao wa ndani. Tayari vimeshachimbwa visima katika kambi za wilaya ya Hamar Weyne na Abdel Aziz .
Msemaji wa serikali ya Somalia Mohamed Abdullahi Arig, alisema serikali nayo inachukua juhudi kusaidia kuhakikisha unaepushwa uwezekano wa kuripuka magonjwa hatari kama kipindupindu katika kambi hizo za wakimbizi wa ndani. Lakini pamoja na kujizatiti kwa serikali, uwezo wake ni mdogo na hivyo akaitaka jumuiya ya kimataifa isaidie zaidi katika sekta hiyo.
Kwa upande wake Umoja wa mataifa unasema janga la njaa na ukame yanapungua nchini Somalia lakini watu 250,000 bado wanakabiliwa njaa kubwa.Taarifa ya Umoja wa mataifa ilisema njaa imepunguwa kidogo katika mikoa mitatu ya Bakool,Bay na Shabelle ya chini, lakini usalama wa chakula bado ni wa kiwango cha chini.
Juhudi za usambazaji misaada zinaendelea kukwamishwa katika baadhi ya maeneo yanayodhibitiwa na waasi wa Al-Shabaab wanaoendelea kupigana na serikali ya mpito, inayoungwa mkono na kikosi cha kusimamia amani cha Umoja wa Afrika.
Mwandishi:Mohammed Abdul-Rahman/IPS
Mhariri:Josephat Charo
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_15460300' lang='swa' type='mono' source='https://www.dw.com/sw/sw/uhaba-wa-chakula-ni-miongoni-mwa-vyanzo-vya-migogoro-duniani/a-15460300' term='Janga la Corona'>
Robert Malthus alikuwa mchungaji na mwanauchumi kutoka Uingereza aliyeishi katika karne ya 18. Baada ya kuona ghasia zikizuka katika miji ya London na Paris kutokana na uhaba wa chakula, Malthus alitoa nadharia inayosema kwamba rasilimali zilizopo duniani zinatosha kulisha idadi fulani tu ya watu. Idadi hiyo inapoongezeka, njaa, majanga na vita hutokea ili kupunguza idadi ya watu hadi kufikia kiwango kinachotakiwa.
Wakati huu idadi ya watu ulimwenguni imefikia billioni saba na inatarajiwa kufikia billioni tisa ifikapo mwaka 2050. Mbinu za kisasa za upandaji wa mazao pamoja na mifumo ya kibiashara inayoiunganisha dunia nzima inatoa ishara potofu kwamba idadi ya watu inaweza kuongezeka tu, bila kuleta madhara yoyote. Ukweli ni kwamba kila mtu wa saba duniani anakabiliwa na kitisho cha janga la njaa. Janga hilo pamoja na athari zake zinatishia usalama wa watu binafsi na hata wa mataifa kwa ujumla.
Wolfgang Heinrich, mtaalamu wa masuala ya kilimo wa shirika la misaada ya maendeleo la Kanisa la Kiinjili Ujerumani anaeleza:
"Kwa kawaida njaa hutokea katika maeneo ya vijijini. Mara nyingi serikali zinafanikiwa kukidhi mahitaji ya watu wanaoishi mijini kwa mfano kwa kupunguza bei na kutoa ruzuku kwa ngano inayonunuliwa kutoka nje. Pia, serikali nyingi hujaribu kuwanyamazisha kwa nguvu watu wanaozusha ghasia katika maeneo ya vijijini. "
Watunisia wakiandamana kupinga kupanda wa bei ya vyakula
Wakati wa mgogoro wa chakula uliotokea mwaka 2008 jambo hilo lilitokea tena. Maandamano ya kupinga kupanda kwa bei ya vyakula yalizuka katika nchi za Afrika na za Karibik. Baadhi ya serikali zilianza kuyumba na wakati mwengine serikali hizo hizo zilijikuta katika migongano na makundi mengine ya kisiasa katika nchi zao. Joachim von Braun ni mkuu wa taasisi ya utafiti wa masuala ya maendeleo iliyopo mjini Bonn, Ujerumani.
"Uchunguzi tuliofanya unaonyesha kwamba katika kipindi cha mgogoro wa chakula wa mwaka 2008 palikuwa na vurugu na maandamano zaidi ya mara 50. Wakati mwingine utawala ulipinduliwa. Hili lilikuwa jambo jipya. Vurugu hizo zilizuwa wasiwasi mkubwa kwa wanasiaisa duniani kote," anaeleza von Braun. "Tangu wakati huo suala hili linajadiliwa hata na Umoja wa Mataifa na nchi za G20. Mpaka sasa bado bei za vyakula ziko juu sana na vurugu zinaendelea lakini si kwa kiwango kikubwa kama ilivyokuwa mwaka 2008."
Ni vigumu kuonyesha kwamba kuna uhusiano wa moja kwa moja baina ya uhaba wa rasilimali na migogoro. Inaweza kusema kwamba upungufu wa rasilimali katika nchi na maeneo ambayo hayana amani ya kutosha unaweza kuwa chanzo cha vurugu. Lakini mara nyingi njaa au uhaba wa chakula ni chanzo kimoja tu kati ya vingi. Kutokuwepo kwa mgawanyo wa haki pamoja na utawala mbaya pia vinachangia kuzua tatizo hilo ambalo si la kijamii tu, bali pia la kiusalama. Mara nyingi maandamano ya kupinga bei kubwa za vyakula hugeuka na kuwa maandamano dhidi ya serikali tawala.
Nchini Kenya ukodishwaji na uuzaji wa mashamba makubwa kwa wawekezaji kutoka nje unawatia watu wengi uchungu. Wakati mwingine watu hao hutumiwa na makundi ya magaidi wa kiislamu. Wolfgang Henrich anaeleza kuwa shughuli za makundi hayo katika nchi za pembe ya Afrika zimeongezeka katika miaka michache iliyopita.
Meli iliyotekwa na maharamia wakisomali
"Kaskazini mwa Kenya yapo makundi yanayohusika na migogoro ya nchini Somalia. Wapo wasomali wanaoishi Kenya. Jinsi jumuiya ya kimataifa ilivyokuwa ikiushughulikia mgogoro wa Somalia katika miaka 20 iliyopita, imesababisha wapiganaji wa kisomali wanaoishi katika nchi mbali mbali nao kuamua kuunda mtandao wa kimataifa tangu mwaka 2006, hasa kuwa na mafungamanao na ushirikiano na makundi ya Al-Qaeda na Wataliban," anaeleza Heinrich.
Mara nyingi watu walioathirika na janga la njaa hawako tayari kupigana kwa kutumia silaha. Wako radhi kukimbia makazi yao wakiwa wanatafuta chakula. Matatizo ya mgawanyo wa chakula barani Afrika yanatokea mara nyingi katika kupokea wakimbizi. Wakati mwingine watu wanaoshindwa kuzilisha familia zao hutafuta njia mbadala ya kupata riziki. Uharamia katika nchi za pembe ya Afrika ulisababishwa na uvuvi uliopita kiasi uliokuwa ukifanywa karibu na pwani ya Somalia. Hivi sasa maharamia wameamua kujinufaisha na meli zinazovua katika pwani hiyo.
Wataalamu wanatabiri kwamba hapatakuwa na vita vya kupigania chakula katika siku za usoni, licha ya kwamba kuna dalili nyingi zinazoashiria hilo. Hata hivyo, mtafiti wa masuala ya maendeleo anaeleza kwamba wasiwasi juu ya uhaba wa chakula utasababisha kuongezeka kwa athari za kiusalama na za kisiasa ulimwenguni kote.
"Ninatarajia kwamba migogoro inayosababishwa na uhamiaji pamoja na migogoro kuhusu umiliki wa ardhi itaongezeka na kuyumbisha serikali mbali mbali,"
Mwandishi: Scheschkewitz, Daniel/Shoo, Elizabeth
Mhariri: Josephat Charo
ENDE
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_15386539' lang='swa' type='mono' source='https://www.dw.com/sw/sw/janga-la-moto-nchini-kenyaserikali-yatangaza-maombolezo-ya-kitaifa/a-15386539' term='Janga la Corona'>
Nchini Kenya idadi ya watu waliokufa kutokana na mripuko wa bomba la mafuta imeongezaka na kufikia 87.
Mratibu wa Shirika la Msalaba Mwekundu Pamela Indiaka amearifu kwamba watu watano zaidi wamekufa hospitalini wakati wakitibiwa majeraha yaliyotokana na kuungua sana.
Kutokana na maafa hayo serikali ya Kenya imetangaza maombolezo ya kitaifa kwa muda wa siku mbili.
Serikali ya Kenya pia imeahidi kuwasaidia wahanga kifedha.
Maafa hayo ya moto yalitokea juzi kwenye mtaa wa mabanda katika kitongoji kimoja cha Nairobi.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_15314562' lang='swa' type='mono' source='https://www.dw.com/sw/sw/magazeti-ya-ujerumani-juu-ya-pembe-ya-afrika/a-15314562' term='Janga la Corona'>
Janga la njaa kwenye eneo la Pembe ya Afrika linaendelea kuzingatiwa katika kurasa za mbele za magazeti ya Ujerumani vile vile. Lakini magazeti hayo pia yanatilia maanani kwamba kwa jumla kilimo kinazidi kuwa cha ufanisi barani Afrika.
Gazeti la die tageszeitung limeinukulu wizara ya mambo ya nje ya China ikikanusha madai yaliyotolewa na mshauri wa serikali ya Ujerumani juu ya masuala ya Afrika,kwamba China inasababisha njaa barani Afrika kutokana na sera yake ya kununua ardhi ya waafrika.
Gazeti la Frankfurter Allgemeine linakumbusha juu ya tahadhari zilizotolewa na Mkurugenzi Mtendaji wa Shirika la chakula la Umoja wa Mataifa WFP Josette Sheeran ambazo hazikutiliwa maanani na jumuiya ya kimataifa. Gazeti hilo linakumbusha kwamba mkurugenzi huyo Josette Sheeran alifanya ziara kwenye eneo la pembe ya Afrika mnamo mwezi wa Aprili. Wakati huo alitahadharisha kwamba watu milioni tano tayari walikuwa wanasibika na njaa na kwamba palikuwa na hatari ya idadi hiyo kuongezeka.
Lakini hakuna alietaka kumsikiliza na tokea wakati huo idadi ya watu wanaosibika na njaa imeongezeka kwa zaidi ya milioni moja na laki nne. Mnamo mwaka 2008 Mkurugenzi huyo alishatahadharisha juu ya hatari ya kupanda bei ya vyakula muhimu kama mahindi na ngano. Aliifananisha hali hiyo na Tsunami ya kimyakimya.Athari za kupanda bei hadi asilimia 160 zimelikumba pia shirika na chakula la WFP . Dunia ilitanabahi baada ya Umoja wa Mataifa kupiga la mgambo wiki tatu zilizopita juu ya hali ya pembe ya Afrika.
Hata hivyo hali siyo ya kukatisha tamaa kabisa barani Afrika. Huo ni ujumbe wa gazeti la Die Welt. Gazeti hilo linasema katika makala yake kwamba licha ya maafa ya njaa kwenye eneo la Pembe ya Afrika, nchi nyingi barani Afrika zinaendesha sera za kilimo za ufanisi. Gazeti hilo limewakariri watalaamu wakisema kwamba siku moja bara la Afrika litakuwa na uwezo wa kulilisha bara la Asia. Gazeti la Die Welt linatilia maanani katika makala yake,kwamba katika nchi 20 za Afrika, ikiwa pamoja na Tanzania uwekezaji katika kilimo umeongezeka kwa kiwango kikubwa.
Gazeti la die tageszeitung limelikunuku tamko la wizara ya mambo ya nje ya China linalokanusha madai yaliyotolewa na Mshauri wa masuala ya Afrika wa serikali ya Ujerumani, bwana Günther Nooke kwamba sera ya China ya kununua ardhi barani Afrika inasababisha maafa ya njaa katika bara hilo.
Gazeti la die tageszeitung limeeleza kwamba bwana Nooke aliyasema hayo katika mahojiano ya hivi karibuni. Gazeti hilo limeinukulu taarifa ya wizara ya mambo ya nje ya China ikisema kwamba China haijawahi kununua ardhi barani Afrika. Hata hivyo mshauri wa serikali ya Ujerumani juu ya masuala ya Afrika bwana Nooke ameyasahihisha matamshi yake.
Katika mahojiano na Gazeti la die tageszeitung bwana Nooke amesema kuwa China haina hatia juu ya njaa barani Afrika. Ameliambia gazeti hilo kwamba alichosema ni kuwa wote wanaonunua ardhi barani Afrika wanapaswa kufuata sera ya uwazi.
Gazeti la Frankfurter Allgemeine wiki hii limechapisha makala juu ya harakati za Eritrea nchini Somaliana katika sehemu zingine za Pembe ya Afrika. Gazeti hilo linaiita nchi hiyo kuwa mfadhili wa kimya kimya wa al-shabaab. Frankfurter Allgemeine linaarifu kuwa Kundi la al- shabaab nchini Somalia siyo la kigaidi tu, bali pia sasa linaendesha shughuli za kiuchumi. Kwa mujibu wa wataalamu wa Umoja wa Mataifa kundi hilo linaingiza kati ya dola milioni 70 na Milioni 100 kwa mwaka kutokana na ushuru wa forodha na kusafirisha mkaa Saudi Arabia.
Katika makala yake gazeti la Frankfurt Allgemeine pia limearifu kwamba magaidi wa al -Shabaab wanapewa fedha na Eritrea.Kwa mujibu wa gazeti hilo wataalamu wa Umoja wa Mataifa wanahoji kuwa nchi hiyo inahatarisha usalama wa eneo la Pembe ya Afrika. Gazeti la Frankfurter Allgemeine linakumbusha kwamba hivi karibuni nchi hiyo ilihusishwa na tuhuma za kula njama za kupanga mashambulio kwenye makao makuu ya Umoja wa Afrika mjini Addis Ababa.
Mwandishi/ Mtullya Abdu/Deutsche Zeitungen/
Mhariri/- Josephat Charo/
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_15297886' lang='swa' type='mono' source='https://www.dw.com/sw/sw/janga-jengine-la-wahamiaji-lampedusa/a-15297886' term='Janga la Corona'>
Watu walionusurika katika mkasa huo walisema wao walikuwa mia tatu katika mashua hiyo, lakini watu mia moja, hasa wanawake hawajanusurika, na wanawaume ilibidi wazitupe maiti hizo baharini. Katika bahari ya Mediterranean sarakasi hiyo ya wakimbizi haionekani mwisho wake.
Baada ya kundi la mwanzo la watu walionusurika kuletwa katika kisiwa cha Lampedusa kilioko Kusini mwa Italy, watu hao walianza kuhadithia kuhusu maafa hayo yaliotokea katika Bahari ya Mediterranean. Mwanamke mmoja aliarifu kwamba watu mia moja, wengi wakiwa ni wanawake, walikufa kutokana na machofu. Na hiyo iliotokana na safari ya wiki nzima kutokea Libya, wakiwa katika mashua ambayo injini yake ilishindwa kufanya kazi. Walinzi wa mwambao wa bahari huko Italy hawajaweza kuhakikisha habari hiyo. Msemaji wa walinzi hao, hata hivyo, alisema kulipatikana nguo za watu majini, na huenda kulikuweko maiti zinazoelea. Lakini utafutaji wa watu ilibidi usimamishwe kutokana na kiza kilichoingia. Nahodha Vittorio Alessandro wa kikosi cha walinzi wa baharini aliiambia redio ya serikali ya Italy:
"Ilikuwa operesheni ngumu, kwanza kutokana na umbali mkubwa, kisa hicho kilitokea kilomita 160 kutoka Lampedusa, na kwa upande mwengine kilihusiana na mashua ambayo ilikuwa baharini kwa muda mrefu."
Mashua hiyo iliobeba wakimbizi ilianza safari yake ijumaa iliopita. Kwa jumla, wasaidizi wa kikosi cha walinzi wa baharini waliweza kuwaokoa watu waliokuwa hai kutoka mashua hiyo ilioharibika, na jana jioni watu hao walipelekwa Lampedusa. Wasaidizi hao pia katika mashua hiyo ilioanzia safari yake Libya waligundua maiti. Wengi wa wakimbizi katika mashua hiyo walionekana wamepungukiwa sana maji miilini, kwa masiku hawajanywa maji wala kula chakula. Hamsini kati yao ilibidi wapelekwe kutibiwa katika hospitali ya Lampedusa. Wanawake wawili ni mahututi, na walikuwa wanavuta pumzi kwa kusaidiwa na mashine, huku wakisafirishwa na helikopta kupelekwa Palermo huko Sicily.
Kuna habari kwamba janga hilo angalau lingeweza kuepukwa. Mashua hiyo iliokuweko katika bahari ya Libya iligunduliwa na tishali. Nahodha wa tishali hilo aliwagutusha kwa njia ya dharura polisi wa Italy na akatupa majini vifaa vya uokozi. Kwa mujibu wa shirika la habari la Italy, ANSA, ni kwamba wizara ya mambo ya ndani ya Italy, kutokana na masafa makubwa hadi mahala palipotokea ajali hiyo, iliigutusha kwa njia ya dharura moja kati ya meli za kivita za Jumuiya ya NATO zilizokuwa karibu na hapo na ambazo zinashiriki katika vita vya Libya. Inasemakana NATO ilikataa kufanya operesheni ya uokozi. Hivyo mashua za walinzi wa baharini zikapelekwa kutokea Lampedusa. Jana jioni kutoka wizara ya mambo ya kigeni ya Italy ilitajwa kwamb tuhuma hizo lazima zichunguzwe na NATO. Pindi tuhuma hizo zitadhihirika kuwa ni kweli, basi mkasa huo utakuwa mbaya sana. Katika safari za hatari katika Bahari ya Mediterranean, watu wakiwa katika mshua ndogo,mara nyingi wamekufa. Laura Boldrin, msemaji wa Shirika la Umoja wa Mataifa la wakimbizi:
"Tangu mwisho wa mwezi wa Machi hadi leo, si chini ya watu 1,500 walioanzia safari zao kutokea Libya, kwa bahati mbaya hawajawasili katika upande wa pili wa Bahari ya Mediterranean."
Ni jumatatu iliopita ambapo maiti 25 za watu waliokufa kutokana na kukosa hewa waligunduliwa katika sehemu ya mizigo ya mashua ya uvuvi iliowasili huko Lampedusa. Tangu kuanza uasi wa wananchi katika nchi za Afrika Kaskazini na pia Vita vya Libya zaidi ya watu 45,000 wamekimbia kutoka nchi hizo kupitia bahari ya Mediterranean.
Mwandishi:Troendle, Stefan/Othman, Miraji/ZR/AFP
Mhariri. Mohammed Abdulrahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_6588802' lang='swa' type='mono' source='https://www.dw.com/sw/sw/magazeti-ya-ujerumani/a-6588802' term='Janga la Corona'>
Basi tutaanza na gazeti la DER NEUE TAG linalosema:
"Rais wa zamani wa Misri alie na miaka 83 amepelekwa mahakamani, akiwa katika kitanda cha hospitali na amesema kuwa yeye hana hatia. Lakini hayo yote hayabadili ukweli kuwa hata madikteta, wanapaswa kuwajibika kwa vitendo vyao. Jukumu la kuwajibisha wale waliohusika na mauaji ya Yugoslavia ya zamani na nchini Rwanda, limebebwa na Mahakama ya Kimataifa ya Uhalifu wa kivita. Wamisri wanaweza kutekeleza jukumu hilo, bila ya msaada wa mahakama hiyo ya kimataifa. Vyo vyote itakavyoamuliwa kwa jina la umma, mradi isiwe adhabu ya kifo. Mapinduzi ya kidemokrasia wala hayastahili hilo."
Gazeti la DRESDNER NEUESTE NACHRICHTEN likiendelea na mada hiyo hiyo linasema:
"Kesi ya rais wa zamani wa Misri, Hosni Mubarak haitokuwa rahisi. Kwani huenda ikawa shida kuthibitisha iwapo baba huyo wa taifa, alietawala kwa miaka 30, kweli alitoa amri ya kuwaua waandamanaji. Na kuhusu mashtaka ya kutumia vibaya madaraka na kujitajirisha kwa njia zisizo halali, hata waziri wa zamani wa ulinzi na mkuu wa zamani wa idara ya upelelezi wanaweza kutuhumiwa makosa hayo. Lakini wote wawili, wapo katika serikali ya mpito. Kwa hivyo, itategemea iwapo mahakama na viongozi wapya mjini Cairo, wanataka kutoa funzo au wanataka upatanisho."
Shirika la Mpango wa Chakula Duniani WFP lapeleka msaada Somalia
Janga la njaa katika Pembe ya Afrika ni mada nyingine inayoendelea kushughulikiwa na wahariri wa magazeti ya Ujerumani. DIE ZEIT linaeleza hivi:
"Hakuna fedha za kinga kwani msaada wa aina hiyo hautogonga vichwa vya habari na hukana harakati za kuokoa wala picha za kusikitisha. Kunakosekana jukwaa la mashindano ambako wafadhili wa kimataifa hupata fursa ya kujipigia debe. Hiyo ni sababu ya misaada kukawia kufika Afrika Mashariki.
Tukigeukia mada nyingine, gazeti la FLENSBURGER TAGEBLATT limeshughulikia ripoti mpya iliyotolewa na ofisi kuu ya takwimu ya Ujerumani kuhusu idadi ya watoto nchini humu. Limeandika:
"Ujerumani ni miongoni mwa nchi tajiri kabisa duniani, lakini ni masikini katika mambo matatu: kwanza ni kuwa licha ya tarakimu kuonyesha pato kubwa kwa kila mtu nchini, watoto wanazidi kuishi katika hali ya umasikini, hivi sasa ni watoto milioni mbili. Pili ni kwamba idadi ya watoto na vijana walio chini ya miaka 18, inazidi kupungua kwa hivyo hata furaha ya maisha hupungua. Tatu, wanasiasa hawakufanikiwa kuleta mazingira ya kuvutia watu kuwa na familia."
Mwandishi: Martin,Prema/dpae
Mhariri:Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_15271005' lang='swa' type='mono' source='https://www.dw.com/sw/sw/wasomali-kupelekewa-msaada-wa-chakula-kwa-ndege-kuanzia-leo/a-15271005' term='Janga la Corona'>
Maafisa wa Shirika la Chakula Duniani la Umoja wa Mataifa, WFP wamesema wanatumai kwamba kazi ya kupeleka misaada mjini Mogadishu kwa ndege, itaanza leo baada ya kuchelewa kutokana na sababu za kiurasimu nchini Kenya. Msaada huo ni pamoja na chakula kilichotiwa lishe nzito kwa ajili ya idadi kubwa ya watu waliomo katika hatari ya kufa njaa kwenye eneo la Pembe ya Afrika.
Janga la njaa katika eneo hilo limesababishwa na ukame mbaya usiokuwa na mithili katika kipindi cha miaka 60 iliyopita. Kwa mujibu wa taarifa maalfu ya watu wanaikimbia Somalia ili kutafuta chakula na maji kwingineko
Juhudi za mashirika ya misaada za kuwapelekea watu chakula na mahitaji mengine zinazuiwa na wapiganaji wa kundi la waislamu wenye itikadi kali- al Shabaab. Maeneo ya kati na ya kusini mwa Somalia yanadhibitiwa na kundi la watu hao.
Umoja wa Mataifa umesema Wasomali zaidi ya milioni tatu na nusu sasa wamo katika hatari ya kufa njaa. Maalfu tayari wamekimbilia Kenya na maalfu wengine wanatarijiwa kuwasili nchini humo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_15264805' lang='swa' type='mono' source='https://www.dw.com/sw/sw/un-yauomba-ulimwengu-utoe-michango-ya-dharura-kwa-pembe-ya-afrika/a-15264805' term='Janga la Corona'>
Kauli hizo zimetolewa katika kikao cha dharura cha FAO kilichoandaliwa mahsusi kwasababu ya tatizo hilo. Kulingana na takwimu rasmi, kiasi ya Wasomali milioni 3.7 wanakabiliwa na kitisho cha njaa. Ifahamike kuwa njaa ukame umeliathiri eneo la Pembe ya Afrika zikiwemo nchi za Ethiopia na Kenya.
Hali ni mbaya
Akizungumza katika ufunguzi rasmi wa kikao hicho cha dharura, Mkurugenzi Mkuu wa Shirika la Umoja wa Mataifa la Kilimo na Chakula, FAO, Jacques Diouf, alisema kuwa hali ni mbaya na hatua za dharura zinahitajika ili kuwanusuru wakaazi wa eneo hilo la Pembe ya Afrika.
Mapema mwezi huu, Umoja wa Mataifa ulitangaza rasmi kuwa maeneo mawili ya Somalia yanakabiliwa na njaa. Ifahamike kuwa maeneo hayo yanayodhibitiwa na wapiganaji wa Al Shabaab wanaoaminika kuwa na mafungamano na kundi la kigaidi la Al Qaeda. Kwa upande wake, Naibu Waziri Mkuu wa serikali ya mpito ya Somalia aliye pia Waziri wa Mambo ya Nje alikihudhuria kikao cha leo, Mohamud Ibrahim anaelezea kuwa, " Wasomali wanakabiliwa na njaa kwasababu kadhaa ikiwemo mvua chache kwa kipindi cha miaka miwili iliyopita, harakati za kundi la Al Shabaab zilizoweka amri ya kuyazuia mashirika ya msaada kusambaza vyakula, pamoja na usalama duni katika eneo hili."
Mtoto wa Ethiopia anayekabiliwa na Utapia mlo sugu.
Mifuko ya Chakula
Wakati huohuo, katika kikao hicho hicho Mpango wa Chakula wa Umoja wa Mataifa, WFP, umetangaza pia kuwa shirika hilo litaanza kudondosha kwa ndege mifuko ya chakula cha msaada. Shughuli hiyo imepangwa kuanza hapo kesho katika mji wa Mogadishu pamoja na eneo la mashariki mwa Ethiopia na eneo la Kaskazini mwa Kenya linalopakana na Somalia. Itakumbukwa kuwa mkurugenzi mkuu wa WFP, Josette Sheeran aliizuru Mogadishu wiki iliyopita na akiwa mkutanoni hii leo alitahadharisha kuwa hali ni mbaya sana na kwamba, " Janga hili linaweka bayana kuhusu umuhimu wa kuwa na ushirikiano katika nyanja za kimataifa, kitaifa na kikanda ili kuuimarisha uwezo wa kuhakikisha kuwa chakula kinatosha kwa minajili ya kulipiga vita tatizo la njaa na utapia mlo.Naamini hilo linawezeka. Kwa sasa hali ni mbaya sana."
Kitisho na michango
Duru zinaeleza kuwa hali hii ya ukame haijawahi kushuhudiwa katika kipindi cha miaka 60. Kwa sasa, Umoja wa Mataifa tayari umepokea kiasi ya euro milioni 696 tangu iwasilishe rasmi mwezi Novemba mwaka uliopita ombi la mchango. Hata hivyo kiasi ya euro bilioni moja nyengine zinahitajika ifikapo mwishoni mwa mwaka ili kukabiliana na hali ya dharura iliyopo.
Wanawake wa Kisomali wakisubiri chakula Mogadishu
Benki ya Dunia hii leo imeahidi kutoa kiasi ya euro milioni 500 ambazo zitatumika kuifadhili miradi ya ufugaji na kiasi ya euro milioni 12 kati ya hizo zitatumiwa kununua bidhaa za msaada kwa wanaokufa njaa.
Ili kuzipa msukumo harakati hizo, Waziri wa Kilimo wa Ufaransa, Bruno Le Maire alisema kuwa mataifa wahisani watakutana mjini Nairobi siku ya Jumatano ili kulijadili tena suala la njaa.
Mwandishi: Mwadzaya, thelma-AFPE/DPAE/ FAO-Multimedia
Mhariri:Yusuf Saumu
Ukame mbaya umelikumba eneo la Pembe ya Afrika na kusababisha tishio kubwa la njaa pia nchini Ethiopia. Wakati huo huo juhudi za kuyaokoa maisha ya mamilioni ya watu zitaimarishwa kwenye kikao cha FAO. (25.07.2011)
Baada ya miaka miwili ya kuyazuwia mashirika ya misaada yasihudumu ndani ya ardhi ya Somalia, hatimaye wanamgambo wa Al-Shabbaab wameyaruhusu kwa mara ya kwanza mashirika hayo kuyafikia maeneo yanayokabiliwa na njaa. (18.07.2011)
Umoja wa mataifa umetoa wito wa kufanyika mkutano wa dharura mjini Rome wiki ijayo kuweza kupata msaada kwa ajili ya mataifa ya Afrika mashariki. (22.07.2011)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_6580763' lang='swa' type='mono' source='https://www.dw.com/sw/sw/vita-dhidi-ya-ugaidi-vyapata-sura-mpya/a-6580763' term='Janga la Corona'>
Basi tunaanza na gazeti la MITTELBAYERISHE ZEITUNG linalosema:
Wahanga wa kitendo hicho cha ugaidi nchini Norway walikuwa na ndoto ya kuishi pamoja kwa amani. Vijana hao waliamini kuwa rangi tofauti ya ngozi au dini tofauti sio pingamizi bali ni faida kwa jamii. Kila taifa huru, lapaswa kujivunia kuwa na vijana kama hao. Ukweli kwamba watu kama hao, ndio walioteketezwa kwa sababu za chuki, ni jambo linalovunja moyo kabisa. Kitendo hicho kisicho na maana, kitupe nguvu ya kukabiliana na ugaidi. Njia, ni kupigania uhuru, uvumilivu na uwazi. Kufanya vingine ni kuwapa ushindi wafuasi wa itikadi kali.
Gazeti la HEILBRONNER STIMME likiandika kuhusu mada hiyo hiyo linaeleza hivi:
Watu wote wa Ulaya wanapaswa kutafakari kufuatia kile kilichotokea huko Norway. Na hasa, Wajerumani. Kwani, jamii yenye mchanganyiko wa tamaduni mbali mbali, ndio mustakabali wa nchi hii. Anaeamini vingine, anakwenda kinyume kabisa na wale walio na ujuzi bora zaidi. Kupuuza matamshi ya chuki na ubaguzi dhidi ya wageni, ni kuwapa uwanja wale waliopotelewa na akili.
Gazeti la SCHLESWIG-HOLSTEIN AM SONNTAG linasema kuwa kufuatia mashambulizo ya Septemba 11 2001, rais wa wakati huo wa Marekani alitoa mwito kwa jumuiya ya kimataifa, kupiga vita ugaidi katika kila pembe ya dunia.
Lakini sasa vita hivyo vinaingiza sura yake ya pili - yaani vita dhidi ya itikadi kali, dhidi ya sera kali za mrengo wa kulia na wa kushoto, dhidi ya chuki ya wageni na ukosefu wa uvumilivu katika jamii. Kuna haja ya kuwa macho zaidi ili kuweza kukabiliana na maadui wa ustaarabu.
Sasa tunageukia mada nyingine inayoendelea kugonga vichwa vya habari katika magazeti ya Ujerumani. Janga la njaa katika Pembe ya Afrika. Gazeti la DER TAGESSPIEGEL linauliza, kwanini ulimwengu hukawia kuchukua hatua mizozo inapoibuka kama vile hivi sasa katika Afrika Mashariki?
Kwa maoni ya gazeti hilo, sababu ni kuwa daima, habari za kitisho cha njaa zinapoibuka kwanza hutathminiwa iwapo kitisho hicho kitatoweka. Halafu michango ya fedha hutolewa kusaidia kuimarisha kilimo. Lakini msaada huo ni mdogo sana kulinganishwa na ule unaohitajiwa kwa msaada wa dharura, mtoto wa kwanza anapofariki kwa njaa. Ionekanavyo, serikali hufanya kazi kama binadamu wote. Huchukua hatua pale mzozo unapokuwa mkubwa kupindukia kiasi.
BERLINER ZEITUNG linasema hata ikiwa hatua zimekawia kuchukuliwa, leo mashirika ya misaada ya kimataifa yanayokutana mjini Rom nchini Italia, yanatazamia kupata michango ya fedha za kuwasaidia wahanga wa janga la njaa katika Pembe ya Afrika.
Mwandishi:Martin,Prema/dpea
Mhariri: Yusuf Saumu
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_6573602' lang='swa' type='mono' source='https://www.dw.com/sw/sw/mabomu-yaendelea-kuripuka-nigeria/a-6573602' term='Janga la Corona'>
Msemaji wa kikosi kinachosimamia operesheni katika mji huo ulioko kakskazini mashariki mwa Nigeria, Kanali Victor Ebhaleme, amesema kuwa ishara zinaonesha bomu hilo lilitegwa na wanamgambo wa kundi la Boko Haram, ambalo limekuwa likihusika na mashambulizi na namna hiyo.
Mji wa Maiduguri umekuwa ukikumbwa na matukio ya miripuko ya mabomu pamoja na mashambulio ya risasi, karibu kila siku mnamo wiki za hivi karibuni, ambapo kundi la Boko Haram linashutumiwa kufanya mashambulio hayo. Boko Haram lilianzisha uasi mwaka 2009.
WHO yaonya kipindupindu Ethiopia
Mama akimbeba mtoto wake mwenye dalili za kipindupindu
Shirika la Afya Duniani (WHO) limeonya kwamba kiasi ya watu milioni 5 wako katika hatari ya kukumbwa na maradhi ya kipindupindu nchini Ethiopia, kutokana na ukame mbaya kuikumba nchi hiyo. Kutokana na uhaba wa maji, ugonjwa wa kuhara umeripuka katika maeneo ya watu wengi.
Akizungumza mjini Geneva, msemaji wa WHO, Tarik Jasarevic, amesema kwa ujumla kiasi ya watu milioni 8.8 nchini Ethiopia wanakabiliwa na tishio la ugonjwa wa malaria, ambapo milioni 5 miongoni mwao wanakabiliwa pia na tishio la kipindupindu.
Shirika hilo limesema ukame mbaya kabisa umelikumba eneo la pembe ya Afrika, ambapo hivi sasa zaidi ya watu milioni 11 wa nchi za Ethiopia, Kenya, Djibout na Somalia, wanakabiliwa na kitisho cha maradhi ya kuambukiza kama vile kipindupindu, surua na ugonjwa wa kupooza.
Mbali ya kukimbia mapigano katika nchi yao, wakimbizi kutoka Somalia wamekuwa wakimiminika katika kambi ya Dadaab nchini Kenya kutokana hali mbaya ya ukame nchi mwao.
Waziri Mkuu wa Kenya, Raila Odinga, jana alitangaza kufunguliwa kwa kambi nyingine huko Dadaab kukabiliana na wimbi hilo.
Kamishna wa Shirika la Wakimbizi la Umoja wa Mataifa (UNHCR), Antonio Guterres, amempongeza Odinga kwa hatua hiyo.
Maandamano makubwa yaendelea Misri
Mwandamanaji akichoma picha ya kiongozi wa zamani wa Misri, Hosni Mubarak
Maelfu ya waandamanaji leo wamekusanyika katika uwanja wa Tahrir mjini Cairo katika kuendeleza mbinyo wao dhidi ya Baraza Kuu la Kijeshi la Misri, kulitaka kuharakisha mageuzi na pia kumfikisha mahakamani rais wa zamani wa nchi hiyo, Hosni Mubarak.
Hata hivyo, kundi maarufu la upinzani nchini Misri la Ikhwanul-Muslimin (Udugu wa Kiislamu), limesema halishiriki katika mbinyo huo na kusisitiza kuwa utawala huo wa kijeshi unahitaji muda ili kwanza utekeleze matakwa ya mwanzo.
Waandamanaji pia wamekusanyika katika maeneo mengine ya Alexandria na Suez. Wandamanaji hao pia wanataka askari polisi wote wanaotuhumiwa kuhusika na utesaji na mauaji dhidi ya waandamanaji, ama kabla au wakati wa vuguvugu la umma la Januari 25 wafikishwe mbele ya sheria.
Waziri Mkuu wa Misri, Essam Sharaf, alikwishatoa amri ya kutimuliwa kwa maafisa wa juu wa jeshi la polisi wanaotuhumiwa kwa vitendo hivyo tokea wiki moja iliyopita, ambapo Waziri wa Mambo ya Ndani, Mansur Essawy, ametangaza kuundwa upya kwa idara zilizo chini ya wizara yake.
NATO yakutana na Kundi la Mashauriano na Libya wakutana
Viongozi wa Jumuiya ya Kujihami ya NATO wakikutana na Kundi la Mashauriano la Libya, Istanbul
Kiasi ya mawaziri na wanadiplomasia wa juu 15 leo wanakutaka mjini Istanbul, Uturuki, kujadiliana jinsi ya kupatikana kwa suluhisho la kisiasa katika mzozo wa Libya.
Waziri wa Mambo ya Nje wa Marekani, Hillary Clinton, William Hague wa Uingereza, pamoja na mawaziri wengine wa nje wa Ufaransa, Alain Juppe, na Franco Frattini wa Italia wanashiriki katika mkutano huo.
Mpango wa kumtaka kiongozi wa Libya, Kanali Muammar Gaddafi, aondoke madarakani kwa amani, unatarajiwa kuwa miongoni mwa ajenda kuu za kikao hicho.
Mapema wiki hii, Ufaransa ilisema kuwa suluhisho la kisiasa za mzozo huo wa Libya uliodumu kwa muda wa miezi minne sasa huenda likawa njiani kufikiwa.
Mzozo wa Libya ulioanza kama uasi dhidi ya utawala wa miongo minne wa kiongozi wa nchi hiyo, hivi sasa umegeuka na vita vya umwagaji mkubwa wa damu.
Vita hivi vimeyaweka mataifa ya Magharibi katika hatua ngumu kuliko yalivyotarajia kuwa yangeliweza kumuondoa kwa urahisi madarakani Kanali Gaddafi.
Kenya yaridhia bilioni 9 kupambana na janga la njaa
Ukame na njaa vyawakimbiza watu Somalia kuingia Kenya
Baraza la Mawaziri la Kenya limesema limeidhinisha matumizi ya dharura ya shilingi bilioni 9 sawa na dola milioni 100, kununua chakula kwa wahanga wa ukame nchini humo.
Janga kubwa kabisa la chakula duniani linaziandama nchi za eneo la pembe ya Afrika zikiwemo Kenya, Ethiopia na Somalia, ambapo inakadiriwa zaidi ya watu milioni 10 wanaweza kukumbwa na njaa.
Marekani yapongeza makubaliano ya Darfur
Mkutano wa kutafuta suluhu ya Darfur nchini Qatar
Marekani imepongeza kufikiwa kwa mkataba wa amani kati ya serikali ya Sudan na kundi la waasi wa Darfur, na kutoa wito kwa makundi mengine kuingia majadiliano ya amani.
Marekani imeishukuru Qatar iliyosimamia kutiwa saini kwa mkataba huo kati ya Rais Omar Hassan al-Bashir wa Sudan na kundi la Liberation and Justice Movement.
Katika taarifa yake, msemaji wa Wizara ya Mambo ya Nje ya Marekani, Mark Toner, amesema kutiwa saini kwa makubaliano hayo ni hatua moja mbele katika kuelekea kwenye suluhisho la kudumu la mzozo wa Darfur.
Hali ya magereza nchini Uganda inatisha
Rais Yoweri Kaguta Museveni wa Uganda
Ripoti ya Shirika la Kutetea Haki za Binaadamu Human Rights Watch inasema magereza nchini Uganda yanawatumikisha wafungwa kazi ngumu zinazofanana na utumwa.
Ripoti hiyo imesema wafungwa huandamwa na vitendo vya kubughudhiwa na unyonyaji, vinavyofanywa na maafisa wa magereza.
Kwa mujibu wa Shirika hilo, wafungwa huchapwa viboko au kuchomwa moto wanapojaribu kuepuka kufanya kazi ngumu.
Mtafiti wa Human Rights Watch, Katherine Todrys, amesema wafungwa nchini Uganda, ambao wengi hawajahukumiwa kwa uhalifu wowote, hupigwa vibaya.
Kiasi ya wafungwa 17,000, ambao ni zaidi ya nusu ya wafungwa wote nchini humo, bado hawajahukumiwa, wakati wafungwa kwa jumla wakilazimishwa kulala kwa zamu, kwa sababu ya kujaa kwa magereza. Hali zao ni mbaya na hakuna matibabu wala chakula bora.
Todrys amesema ni wafungwa chache tu wanaougua Ukimwi na kifua kikuu ambao hupewa huduma ya kutosha.
Mambo si shwari kwenye serikali ya pamoja ya Zimbabwe
Rais wa Zimbabwe, Robert Mugabe, na Waziri Mkuu wake, Morgan Tsavingarai
Chama cha Waziri Mkuu wa Zimbabwe, Morgan Tsvangirai, (MDC), kimeyapuuza madai ya chama cha Rais Robert Mugabe ZANU-PF kutaka uchaguzi mkuu ufanyike mwaka huu, licha ya Mugabe kukubali hapo awali ratiba ya mwaka 2012.
Msemaji wa MDC, Douglas Mwozorta, amepuuza wito huo na kuongeza kuwa kwanza chama cha ZANU PF ni lazima kikamalishe mageuzi ya demokrasaia waliyokubaliana.
Mwonzora ameliambia Shirika la Habari la Ujerumani (DPA), kwamba uchaguzi utafanyika tu chini ya katiba mpya.
Wiki iliyopita wawakilishji kutoka MDC na ZANU-PF walikubaliana ratiba ya kufanyika uchaguzi mwaka 2012 na kurefusha muda wa serikali yao ya muungano hadi mwaka ujao.
Kwa mujibu wa makubaliano ya kugawana madaraka kati ya Mugabe na Tsvangirai ya mwaka 2008, Zimbabwe inapaswa kuwa na katiba mpya kabla ya uchaguzi mkuu utakaomaliza kuwepo kwa serikali ya muungano. Kura ya maoni kuhusu katiba mpya sasa imepangwa kufanyika Septemba mwaka huu, badala ya mpango wa awali wa kutaka kuitisha kura hiyo Novemba mwaka jana.
Mwandishi: Aboubakar Liongo
Mhariri: Mohammed Abdul-Rahman
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
DW Kiswahili sasa inapatikana kupitia mtandao wa Instagram
</doc>
<doc docid='dw_14913526' lang='swa' type='mono' source='https://www.dw.com/sw/sw/vinu-bado-vimoto-japan/a-14913526' term='Janga la Corona'>
Wataalamu wa kampuni inayokisimamia kinu hicho, Tokyo Electric Power, wanasema vyuma vya mafuta katika eneo la kupoesha la kinu nambari 4 cha Fukushima kilichoathiriwa na tetemeko la ardhi lililotokea nchini Japan, huenda vikawa wazi kutokana na moto huo na vikatowa miale zaidi ya nyuklia hewani.
Hapo jana maafisa wa serikali nchini humo waliwaomba wakaazi waliopo umbali wa kilomita 30 kutoka kwenye kinu hicho, wahame au wajifungie ndani baada ya viwango vyenye athari vya miale hiyo ya nyuklia, kugunduliwa, kufuatia miripuko katika vinu nambari 1 na 4.
Janga lililopo Japan limesababisha kushuka kwa masoko ya hisa kote ulimwenguni, huku faharasha ya Nikkei ya Japan ikishuka kwa kiwango kikubwa tangu mwaka 2008 na DAX ya Frankfurt ikishuka kwa asilimia 3. Wakati huohuo hapo jana matetemeko mengine madogo ya ardhi yalidhihirika mashariki mwa nchi hiyo, siku nne baada ya eneo hilo kuathirika na tetemeko kubwa la ardhi lenye viwango vya magnitudi 9.0, na kusababisha kutokea tsunami.
Wafanyakazi wa kampuni inayosimamia vinu vya nyuklia Japan, Tokyo Electric Power.
Idadi ya watu waliofariki inatarajiwa kuzidi watu 10,000, huku maafisa wa uokowaji wakiendelea kutafuta maiti.
Mwandishi:Maryam Abdalla/Afpe,Ap,Dpa,Rtre
Kuripuka kwa vinu vya nyuklia nchini Japan, kulikotokana na janga la tetemeko la ardhi na tsunami, kumezua mjadala mkali hapa Ujerumani, juu ya hatima ya vinu vya nyuklia vya taifa hili, huku wanasiasa wakitafautiana. (15.03.2011)
Viwango vya miale ya nyuklia vimezidi kufuatia mripuko mwingine uliotokea hii leo (Jumanne) katika kinu cha Fukushima Daiichi. (15.03.2011)
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_5300332' lang='swa' type='mono' source='https://www.dw.com/sw/sw/zilzala-nchini-chile-na-kadhia-ya-cdu-kupokea-fedha-za-wafadhili-kichini-chini/a-5300332' term='Janga la Corona'>
Tetemeko la ardhi nchini Chile, wafadhili wa vyama vya kisiasa na homa ya uchaguzi katika jimbo la North Rhine Westfalia ni miongoni mwa mada zilizotangulizwa mbele na wahariri wa magazeti ya Ujerumani hii leo.
Tuanzie lakini na tetemeko la ardhi nchini Chile ambapo gazeti la "Badische Zeitung" linaandika:
"Salama kwamba balaa la kwanza halijafuatiwa na la pili: Tsunami haikufikia kiwango kilichokua kikihofiwa na wakaazi wa maeneo yanayopakana na Bahari ya Pacific walikua wameshajiandaa. Cha kusisimua ni ule ukweli kwamba katika hali kama hii ya maafa, walimwengu wanaonyesha mshikamano, hata kama ni kwa muda mfupi. Jambo ambalo, kawaida na kwa bahati mbaya, ni nadra kushuhudiwa."
Gazeti la DRESDNER NEUESTE NACHRICHTEN linafungamanisha zilzala iliyopiga Chile na ile ya Haiti.Gazeti linaendelea kuandika:
"Janga lililotokea Chile linakumbusha lile lililotokea Januari mwaka huu nchini Haiti. Nchi zote mbili zinakutikana katika eneo la kitisho kikubwa zaidi cha matetemeko ya ardhi. Lakini badala ya watu zaidi ya laki mbili na 20 elfu waliofariki dunia nchini Haiti, nchini Chile, kwa bahati nzuri, waliopoteza maisha yao ni watu mia kadhaa tuu.Majumba mengi yamejengwa kwa kuzingatia kinga dhidi ya tetemeko la ardhi. Kuna mipango ya dharura na idara maalum inayosimamia maafa pindi yakitokea. Si makosa ya wananchi wa Haiti kama hali haikua hivyo nchini mwao. Ndio maana watahitaji msaada kutoka nje kwa muda mrefu hadi watakapofarajika kidogo."
Mada yetu ya pili inahusu kisa cha kupokea fedha chama cha CDU katika jmaimbo ya North Rhine Wesfalia na Sachsen.Gazeti la "Bild Zeitung la mjini Berlin linaandika:
Waziri mkuu wa jimbo la North Rhine Westfalia Jürgen Rüttgers
Katika jimbo la North Rhine Westfalia, sawa na katika jimbo la Sachsen, chama tawala cha CDU kinawavutia wafadhili wenye kutoa fedha nyingi kwa ahadi za kupata nafasi ya kuzungumza na mawaziri wakuu. Hapo hapo kuna wanaodhania kwamba wanasiasa wote wanaweza kununuliwa. Upuuzi mtupu. Bila ya shaka, hata katika siasa kuna wenye dosari, lakini nani anaeamini kwa dhati kwamba waziri mkuu au waziri tuu angepitisha uamuzi wake eti kwa sababu ya kumridhisha mfadhili tuu? Si hayo tuu,Jürgen Rüttgers au Stanislaw Tilich hawatawali kimabavu. Bila ya bunge,hawawezi kupitisha uamuzi wowote. Hata hivyo, hapa hakuna wa kumuonea huruma. Kwa sababu wao wenyewe ndio waliowaleta kazini wafuasi hao wa chama ambao kwa mkumbo mmoja wamewaharibia sifa zao viongozi wa chama chao na wanasiasa kwa jumla. Kinachoweza kusaidia hapo ni kimoja, nacho ni kupiga marufuku mitindo ya kugharimia vyama vya kisiasa kichini chini.
Mada yetu ya mwisho magazetini inaturejesha katika jimbo la North Rhine Westfalia ambako homa ya uchaguzi imeshaanza kupanda. Gazeti la "WESTDEUTSCHE ZEITUNG la mjini Düsseldorf linaandika:
Awamu moto moto ya kampeni ya uchaguzi itaanza baada ya siku kuu ya pasaka. Hapo macho ya wananchi wote wa shirikisho la jamhuri ya Ujerumani yatakodolewa katika jimbo la North Rhine Westfalia. Yule ambae hakumbwi na shinikizo lolote na hakufanya makosa makubwa ndie atakaeibuka na ushindi.
Mwandishi: Hamidou Oummilkheir
Imepitiwa na Othman, Miraji
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
Kuwa shabiki wetu kwenye Facebook, tuchangiane mawazo.
Bonyeza hapa kupata mukhtasari wa habari muhimu duniani katika video fupi za 'Papo Kwa Papo'
Vijana Mubashara - 77 Asilimia
</doc>
<doc docid='dw_4012680' lang='swa' type='mono' source='https://www.dw.com/sw/sw/zaidi-ya-watu-130-wauawa-na-moto-australia/a-4012680' term='Janga la Corona'>
Moto huo uliyotokea mwishoni mwa wiki umeteketekeza vitongoji kadhaa vinavyozungukwa na misitu katika jimbo la Victoria kusini kaskazini mwa Australia.
CLIP: SHEPHERD 1
´´watu ambao walidhani ya kwamba wamesalimika, chini ya sekunde chache tu nyumba zao zilizingirwa na moto na hakukuwa na nafasi hata ya kutoka nje kwa mlango wa mbele au nyuma au kukimbilia kwenye magari yao´´
Ni msemaji wa polisi katika Jimbo la Victoria Phil Shepherd akielezea namna watu walivyokumbwa na maafa hayo.
Moto huo ambao chanzo chake inaarifiwa kuwa ni hali ya joto kali pamoja na upepo, umeteketeza zaidi ya nyumba 750 ambapo miji katika jimbo hilo yote imeteketea.Mji wa Kinglake sasa umebaki jina tu katika ramani.
Zaidi ya hekta laki tatu za msitu nazo pia zimeketekezwa na moto huo unaoendelea kuwaka, huku maelfu ya wafanyakazi wa kupambana na moto pamoja na waokoaji wakiendelea na juhudi za kuuzima na kuwakoa wahanga.
Waziri Mkuu wa Australia Keniv Rudd ameelezea tukio hilo kama ni maafa ya halaiki, na kutangaza msaada wa kiasi cha dola millioni 6.8 na kwamba juhudi zaidi za kuwasaidia wahanga zinafanyika.
CLIP:RUDD
´´Tunalazimika kufanya kile kinachotakiwa kufanywa kuisaidia kila jamii ili irejee katika maisha ya kawaida haraka iwezekanavyo´´
Zaidi ya watu elfu nne wameachwa bila ya makazi wala mavazi baada ya nyumba na vitu vyao vyote kuchomwa na moto huo.
Ronny Macpherson ambaye alinusurika katika janga hilo amesema kuwa amebakiwa na nguo alizovaa tu pamoja na mbwa wake aliyemudu kukimbia naye.
Hapa tukimnukuu anasema
´´Nilikuwa nakwenda tu nakwenda hakuna kusimama, kama kulikuwa na kichaka chenye moto au mti nilipita, nikatoka pamoja na mbwa wangu´´mwisho wa kumnukuu
Mkazi mmoja Sam Gents alipiga kelele akiuliza kama kuna yoyote aliyemuona mkewe na wanawe watatu ambao walizingirwa na moto katika nyumba yao, yumkini waliteketea.
Miongoni mwa watu waliyouawa na moto huo ni mtangazaji wa mstaafu wa televisheni katika jimbo hilo, Brian Naylor pamoja na mkewe ambaye miaka 26 iliyopita aliripoti juu moto mkubwa uliyolikumba jimbo hilo na kuua watu 75.
Kwa mujibu wa msemaji wa polisi wa jimbo hilo la Victoria ambalo liko karibu na mji wa Melbourne ambao ni wa pili kwa ukubwa,Phil Shepherd watu waliyojaribu kukimbia kwa kutumia magari yao walikufa baada ya kuangukiwa na miti pamoja na kugongana na magari mengine kutokana na moshi.
CLIP: SHEPHERD 2
´´Wale ambao walifanikiwa kuingia katika magari yao kukimbia waliangukiwa na miti, magari mengine yalitumbikia katika mashimo na mengine yaligongana na baadaye wakazingirwa na moto´´
Baadhi ya waliyonusurika walikimbilia katika mabwawa ya kuongelea na kukaa ndani ya maji.
Dr De Villers Smit ambaye anawahudumia majeruhi anasema kuwa wengi wao asilimia 30 ya miili yao imeungua, ambapo baadhi wako katika hali mbaya zaidi ya wale waliungua katika shambulizi la bomu katika kisiwa cha Bali mwaka 2002.
Janga hilo la moto ni baya kabisa kwa janga la kiasili kuwahi kuikumba Australia katika kipindi cha miaka 110 iliyopita. Mwaka 1899 zaidi ya watu 400 waliuawa kutokana na kimbunga Mahina kilichoipiga Australia.
Mmoja wa manusura katika janga hilo Chris Harvey amekiambia kituo kimoja cha radio nchini humo ya kwamba hali ya jimbo hilo la Victoria itakuwa kama Hiroshima Japan ilipopigwa na bomu la atomik.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_3862896' lang='swa' type='mono' source='https://www.dw.com/sw/sw/majirani-wa-zimbabwe-wabakia-kimya/a-3862896' term='Janga la Corona'>
Wazimbawe walio uhamishoni na jumuiya za wafanya kazi kusini mwa Afrika,wana msimamo mmoja tu yaani Robert Mugabe lazima aondoke madarakani,kwani yeye ndio alieitumbukiza Zimbabwe jangani.Akiendelea kushika wadhifa muhimu serikalini hakuna kitakachosuluhishwa kisiasa wala kiuchumi.Kwa maoni ya raia hao mizozo ya njaa na afya haiwezi kusuluhishwa ikiwa Mugabe atabakia madarakani.
Lakini wao si peke yao kuamini hivyo,kwani sasa hata baadhi ya viongozi wa Kiafrika katika duru za kidiplomasia wameanza kujitenga na mkongwe wa vita vya ukombozi wa Afrika Robert Mugabe.Na hasa ni viongozi wa kizazi kijana kama Waziri Mkuu wa Kenya Raila Odinga na Rais Ian Khama wa Botswana wanaothubutu kuzungumza wazi wazi na kutoa mwito wa kumtaka Rais Mugabe mwenye miaka 84 kuondoka madarakani.Kizazi kingine ndio kimebakia kimya na chini chini huunga mkono msimamo wa Mugabe dhidi ya nchi za Magharibi.Kwa mfano miezi michache iliyopita, Mugabe alipigiwa makofi alipohudhuria mkutano wa viongozi wa Kiafrika. Lakini kiongozi huyo anaposhambuliwa,hakosi la kujibu kama alivyofanya Julai mwaka huu.Mugabe alisema:
"Nataka kuona kidole kitakacho-ni-nyoshea mimi katika Umoja wa Afrika,ambacho hakina madhambi. "
Hapo hajakosea -miongoni mwake nani asie na madhambi?Janga la ugonjwa wa kipundupindu ulioripuka nchini Zimbabwe unadhihirisha jinsi serikali ilivyosambaratika.Lakini hakuna kilichotamkwa waziwazi na Jumuiya ya Maendeleo ya Kusini mwa Afrika wala Umoja wa Afrika.
Mito ya kumuondosha Mugabe madarkani iliyotolewa na Odinga na mshindi wa zawadi ya amani ya Nobel Askofu Mkuu Desmond Tutu hivi karibuni, imepingwa na Umoja wa Afrika.
Kuhusika na suala la kutumiwa nguvu kumuondosha Mugabe,msemaji wa mwenyekiti wa Umoja wa Afrika,Rais wa Tanzania Jakaya Kikwete alijibu kwa kuuliza iwapo ugonjwa wa kipindupindu unaweza kudhibitiwa kwa silaha.Na Waziri wa Mambo ya Nje wa Afrika Kusini amesema,kutuma majeshi nchini Zimbabwe si suluhisho.
Kwa hivyo kama kawaida,mbinyo unatoka upande wa jamii za kiraia,vyama vya wafanyakazi na makanisa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_3366576' lang='swa' type='mono' source='https://www.dw.com/sw/sw/nepal-yasubiri-kwa-hamu-kuondolewa-kwa-utawala-wa-kifalme-na-kuanzishwa-upya-kwa-jamhuri-ya-kidemokrasia/a-3366576' term='Janga la Corona'>
Baraza jipya la wanasheria lenye wafuasi wengi wa falsafa ya Mao linapanga kuondoa miaka 240 ya utawala wa kifalme na kuanzisha jamhuri ya kidemokrasia ya Nepal.
Hata hivyo kumekuwa na mabishano makali miongoni mwa waasi hao wa zamani na vyama vikuu vya kisiasa kuhusu kiongozi atakaekuwa rais wa kwanza wa Taifa la Nepal.
Wanasiasa wa Nepal tayari wamewasili katika kikao hicho cha kihistoria kinachotarajiwa kushuhudia wanasheria wakipiga kura ya kuundoa utawala wa kifalme katika ardhi ya Nepal.
Akiingia katika jumba la mkutano waziri wa amani wa Nepal Ram Chandra ameambia wanahabari kwamba nchi hiyo itabadilishwa na kufanywa jamhuri ya kidemokrasia na kwamba mfalme wake ataondolewa ili nafasi hiyo ichukuliwe na rais.
Wafuasi wa falsafa ya Mao ambao wamejaribu kwa miaka 10 kuundoa utawala wa kifalme nchini humo walishinda viti vingi zaidi vya ubunge katika uchaguzi uliofanyika mwezi uliopita.
Mkutano wa leo unafanyika kufuatia mkataba wa amani uliotiwa sahihi mwaka wa 2006 kati ya vyama vya kisiasa na kundi hilo la waasi.
Kulingana wafuasi wa falsafa ya Mao Mfalme Gyanendra atapewa siku 7 -15 aondoke katika kasri ya kifalme mjini Kathmandu.
Jiji kuu la Nepal limejaa waandamanaji wanaosubiri kwa hamu kutangazwa kwa taifa jipya la Nepal na kumalizika kwa utawala wa kifalme.
Ripota wa shirika la habari la AFP ambaye yumo jijini humo amesema polisi wamelazimika kutumia vitoa machozi kwa waandamanaji hao wanaoshinikiza kuondolewa kwa Mfalme Gyanendra.
Licha ya kukatazwa kujumuika nje ya jengo ambalo tume mpya ya kuunda katiba inatarajiwa kukutana waandamanaji walikusanyika wakisherehekea siku ya kwanza ya Taifa la Nepal.
Utawala wa ufalme wa Nepal umekuwa ukikabiliwa na matatizo mbali mbali tangu wakati wa Prithvi Narayan Shah ambaye ni wakwanza katika jamii ya Shah miaka 240 iliyopita.
Kulingana na mwanahistoria Manjushree Thapa tangu alipofariki Mfalme Narayan Shah mwaka wa 1775, Nepal imekuwa ikitawaliwa na wafalme ambao walikuwa wadogo au wasiofaa kuongoza au wendawazimu, au labda vyote vitatu.
Wafalme wa zamani waliabudiwa na wafuasi wao kama miungu ya Ki-hindu na walikuwa na tabia za kuoa bibi wengi na kuzaa watoto chungu nzima ambao baadaye walikuwa wakizusha vita vya kung'ang'ania ufalme.
Mtaalamu wa historia za kifalme Sanu Bhai Dangol amesema wengi wa wafalme hawakufa vifo vya kawaida.
Karne moja baada ya ufalme wa Nepal kukumbwa na masaibu mengi utawala wa jamii ya Shah ulijikuta ukishirikiana na kabila lengine lenye siasa kali la Ranas.
Baada ya karne ya ishirini jamii ya Shah ilikuwa tayari imewekwa mikononi mwa ile ya Ranas maharajas ambao walikuwa wamejitangaza mawaziri wakuu.
Ranas walichukua uongozi na kuipatia wakati mgumu jamii ya Shah hadi mwaka wa 1950 wakati Mfalme Tribhuvan alidanganya anafunga safari ya kuenda kuwinda kumbe alikuwa anaelekea India kuanza maisha mapya.
Mfalme huyo alimuacha nyuma mjukuu wake Gyanendra, ambaye alikabidhiwa ufalme mara moja na wa-Ranas waliokuwa na nia ya kumtumia kwani alikuwa angali mchanga.
Majadiliano kati ya jamii ya Shah, ya Ranas na vyama vya kisiasa yalipelekea kurejea kwa mfalme Trbhuvan mwaka mmoja akiwa angali mfalme kikatiba; Ubembei na demokrasia ambao ulipelekea kupinduliwa kwa ufalme huo mwaka wa 1960.
Jamii ya Shah ilikumbwa na mizozo zaidi mwaka wa 2001. Mwanae Mfalme Dipendra ambaye alikuwa anapenda kutumia bunduki na ambaye alikuwa amekatazwa kumuua mwanamke aliekuwa amempenda aliamua kunywa pombe na madawa mengine ya kulevya katika sherehe zilizokuwa zinafanyika ndani ya kasri. Baadaye aliwapiga risasi na kuwauwa watu tisa katika jamii ya kifalme akiwemo Mfalme Birendra alikuwa anapendwa na wengi. Baada ya kuwamaliza wote aligeuza bunduki na kujitoa uhai.
Janga hilo lililopewa jina "palace massacre" lilipelekea kuanzishwa kwa utawala wa Gyanendra nduguye Mfalme alieuwawa. Gyanedra hakupendwa na wengi kwani alihusishwa na njama iliyopelekea kuuwawa kwa watu tisa katika kasri ya mfalme.
Mfalme huyo alichukiwa zaidi pale alipochukua mamlaka kamili mwaka wa 2005 kwa nguvu akidai kwamba anajaribu kukabiliana na wafuasi wa falsafa ya Mao.
Utawala wake ulichukua miezi 14 hadi pale vyama vya kisiasa na waasi wa kundi la Maoist walipomlazimisha aondoke mamlakani Aprili 2006.
Isitoshe mwanae Paras ambaye alikuwa anatarajiwa kuchukua ufalme baada yake alikuwa anashutumu kwa kuhusika katika ufyetulianaji risasi, kusababisha ajali za barabarani na kutoweka na pia kujihusisha na wanawake wengi kimapenzi.
Paras aliugua ugonjwa wa moyo mwaka jana akiwa na umri wa miaka 36.
Gyanendra na mwanae sasa wanatarajiwa kuanza kufikiria jinsi watakavyoishi kama raia wa kawaida wa Nepal kwani wafuasi wa falsafa ya Mao wametishia kuwapatia adabu kali iwapo watakataa kuondoka mamlakani kwa amani.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_3253530' lang='swa' type='mono' source='https://www.dw.com/sw/sw/miaka-mitano-ya-vita-vya-irak-yaadhimishwa-leo/a-3253530' term='Janga la Corona'>
Vita nchini Irak kimsingi havijamalizika rasmi. Lakini inachukuliwa vita hivyo vilimalizika siku kama hii ya leo miaka mitano iliyopita wakati sanamu ya kiongozi wa zamani wa Irak, marehemu Saddam Hussein, ilipoangushwa mjini Baghdad. Jinsi Marekani ilivyoahidi wakati huo na ukweli halisi wa mambo yalivyo nchini Irak ni tofauti.
Tarehe 9 mwezi Aprili mwaka wa 2003 katika mji mkuu wa Irak, Baghdad.
Ni sauti ya watu na kuanguka kwa sanamu ya rais wa zamani wa Irak, hayati Saddam Hussein. Mbele ya kamera za televisheni Wairaki pamoja na Wamarekani walishuhudia kuanguka kwa sanamu hiyo.
Takriban majuma matatu tangu vita vya Irak kuanza wanajeshi wa Marekani walifaulu kuingia katikati ya mji mkuu Baghdad na kuuangusha utawala wa kidikteta wa Irak. Serikali ya Saddam hatimaye ilipoteza udhibiti wa mji huo.
Hisia
Nchi jirani za kiarabu zilishangazwa sana na jinsi utawala wa Saddam ulivyoangushwa kwa haraka. Marekani lakini ilishangilia hata serikali ya mjini Washington ikaonya kwamba wanajeshi wa Irak walikuwa wakikabiliwa na kitisho ambacho kilikuwa bado hakijawatokea.
Makamu wa rais wa Marekani, Dick Cheney, alisema wakati huo.
"Katika mji wa Baghdad asubuhi ya leo tumeona ushahidi wa kuanguka kwa utawala wa ndani wa Saddam Hussein. Barabara zimejaa watu wanaoshangilia. Na ingawa bado kuna maafisa kadhaa wa vikosi vya usalama ambao wamesalia, wanaonekena hawana nguvu ya kuendeleza upinzani."
Rais George W Bush (kulia) na makamu wake Dick Cheney
Makamu wa rais Dick Cheney alikuwa na maono kwa wakati uliofuata baada ya kuondolewa madarakani Saddam Hussein. Alisema wanajeshi wa Marekani walitakiwa kukaa Irak kama wangelazimika kufanya hivyo.
"Nina matumaini watu wa eneo hilo watatuhukumu kulingana na kitakachotokea Irak kuanzia sasa. Tunataka kwa haraka kuanzisha serikali mpya ya Irak yenye kasi mpya, inayojumulisha Wairak wote na yenye demokrasia. Na tunataka pia kuwaondoa wanajeshi wetu haraka iwezekanvyo. Hatuko nchini Irak kuikalia."
Ukweli kwamba wanajeshi wa Marekani walitakiwa waondoke Irak haraka iwezekanavyo, alithibitisha pia rais wa Marekani, George W Bush. Akiwahutubia moja kwa moja wananchi wa Irak aliwaahidi matatizo yangemalizika.
"Na watu wote wanaoishi nchini mwenu wakiwemo Wakurdi, Washia, Wairaki wenye asili ya kituruki, Wasunni na wengineo, watakuwa huru kutokana na mauaji ya kinyama ambayo wengi wameyavumilia. Janga ambalo Saddam Hussein amelileta nchini mwenu litakwisha hivi karibuni."
Katiba hotuba yake hiyo kwa Wairak, rais Bush aliwasifu sana na kuwaahidi wangekuwa huru.
"Nyinyi ni watu wazuri na wenye vipawa. Warithi wa utamaduni mkubwa unaochangia katika ubinadamu wetu. Mna haki ya kupata vitu vizuri zaidi kuliko udhalimu, ufisadi na vyumba vya mateso. Mna haki kuishi kama watu walio huru na ninamhakikishia kila mwananchi kwamba taifa lenu litakuwa huru hivi karibuni."
Miaka mitano
Leo hii miaka mitano baadaye, Saddam Hussein alikamatwa, akahukumiwa kunyongwa na kweli akatiwa kitanzi mwishoni mwa mwaka wa 2006. Lakini mpaka sasa bado giza limetanda nchini Irak huku Marekani na washirika wake waliosalia katika jeshi la muungano wakijadiliana mara kwa mara kuhusu kuongeza wanajeshi zaidi nchini Irak.
Saddam akitiwa kitanzi
Wanajeshi takriban 300,000 wako Irak, wakiwemo wanajeshi 250,000 wa Marekani. Wanajeshi zaidi ya 4,300 wameuwawa huku idadi ya raia waliouwawa ikikadiriwa kufikia maelfu.
Na tangazo la rais Bush kwamba hakungekuwa tena na vyumba vya mateso imekuwa upuuzi mtupu hususan baada ya kashfa ya wanajeshi wa Marekani kuwatesa wafungwa wa Irak katika jela ya Abu Ghraib.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_3008454' lang='swa' type='mono' source='https://www.dw.com/sw/sw/mkuu-wa-shirika-la-wakimbizi-duniani-unhcr-azuru-kongo-mashariki/a-3008454' term='Janga la Corona'>
Mkuu wa shirika la Umoja wa Mataifa linalohusiana na wakimbizi la -UNHCR- Antonio GUTERRES anakamilisha jumatatu ziara yake ya siku tano katika jamhuri ya kidemokrasi ya Kongo.
Katika ziara yake hii ameweza kutembelea maeneo ya mashariki mwa nchi hiyo kujionea hali ya wakimbizi ilivyo huko.
Mkuu huyo wa tume ya wakimbizi,ametoa masikitiko yake kutokana na kile kinachoweza kuitwa janga la kiutu mashariki mwa jamhuri ya Kidemokrasi ya Kongo. Eneo hilo limekumbwa na mateso pamoja na mapigano mabayo yanafikia mwezi sasa kati ya vikosi vya serikali vikipambana dhidi ya vile vya Generali muasi Laurent Nkunda.
Akiwa mjini Goma –mji mkuu wa mkoa wenye matatizo wa kaskazini –mashariki, mwa Congo, kamishna amewaambia wandishi habari kuwa Umoja wa Mataifa ukishirikiana na mashirika mengine utaimarisha msaada zaidi katika eneo la Kivu Kaskazini kwa minajili ya kuboresha maisha ya watu waishio katika kambi za wakimbizi ambao wameachwa bila ya makazi na mapigano hayo.
Aidha ameongeza kuwa amani ni nyenzo muhimu ya kukomesha janga hilo.
Inakadiriwa watu zaidi ya laki 8 wamekimbia makazi yao katika mkoa huo kutokana na ghasia za miaka kadhaa. Karibu nusu ya watu hao imekimbia miezi 12 tu iliopita.
Kauli ya kamishana Guterres, imekuja wakati maofisa kutoka Congo,Rwanda,Umoja wa Mataifa pamoja na mashirika mengine ya kimataifa wakikutana mjini Goma kwa lengo la kujadilia mzozo huo,ambao wachunguzi wanahofia ,sio tu unatishia kujikakamua kwa kwa Congo kutoka vita vya wenyewe kwa wenyewe, lakini pia kutishia amani ya kanda hiyo.
Na baada ya mkutano huo, afisa wa Umoja wa Mataifa, amesema kuwa wameamua kuunda kamati ya pamoja itakayo kuwa na makao ya ke makuu mjini Goma.Jukumu kuu la kamati hiyo ni kuhakikisha amani na ushwari katika eneo la maziwa makuu.Naibu katibu mkuu wa umoja wa Mataifa-Haile Menkerios- amewaambia wandishi habari kuwa manai ya eneo hilo hayawezi kufikiwa hadi pale makundi yenye silaha,yawe ya wakongo ama raia wa kigeni yawe yamenyimwa nafasi ya kufanya shughuli zake huko.Amesema kuwa kazi ya tume hiyo itakuwa kuhakisha jamhuri ya Kidemokrasi ya Kongo pamoja an Rwanda zinatekeleza mkataba wa nairobi wa mwezi Novemba.
Katika makubaliano hayo utawala wa Kinshasa ,uliahidi kukabiliana na waasi wa Kihutu wa Rwanda ambao wamejificha Kongo.Kigali kwa upande wake ilisema haitayaunga mkono makundi yoyote ya uasi ya wakongo,likiwemo lile la Generali mtoro,Laurent Nkunda.Mwishoni mwa juma kikosi cha kulinda amani nchini Kongo cha MONUC, kimeripoti kuwa wapiganaji wa Laurent Nkunda, wamerudi nyuma kutoka milima inayouzunguka mji wa Sake. Kiongozi wao ametaka mazungumzo na serikali.
Mapigano katika eneo hilo pia yanavihusisha vikundi kama vile wanamgambo wa Mai-Mai na wa wahutu kutoka Rwanda ambao ni maadui wa Nkunda.
Guterres amelaani kuwahusisha watoto katika makundi ya wapiganaji na kwa mujibu wa Umoja wa Mataifa wengi wao hupelekwa katika mstari wa mbele wa mapigano.
Kamishna huyo ameweza kutembelea kambi kadhaa za watu waliokimbia makazi yao. Na ziara yake nchini Kongo inakamilishwa leo.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2887312' lang='swa' type='mono' source='https://www.dw.com/sw/sw/moto-mkubwa-waendelea-kuitafuna-marekani/a-2887312' term='Janga la Corona'>
Baada ya kufanikiwa kuokoa wastani wa watu laki tano hadi sasa, serikali ya Marekani imewaagiza raia wake wanaoishi katika maeneo mengine yanayoweza kukumbwa na moto huo kuondoka mara moja.
Leo hii ikiwa ni siku ya nne tangu kutokea kwa moto mkubwa uliokwisha sababisha hasara kubwa katika jimbo la Calfornia na kwingineko, uzimaji wake umeendelea kuwa mgumu pamoja na serikali ya Marekani kupekelea askari wa kuzima moto wanaofika elfu kumi.
Kwa mujibu wa taarifa, zaidi ya nyumba elfu moja zimeshateketea kutokana na moto huo, pamoja na kuunguza eneo linalokadiriwa kufika kilometa za mraba elfu 1 na 220, huku ukisababisha kifo cha mtu mmoja.
Kusambaa zaidi kwa moto huo kunatokana na kasi ya upepo unaovuma kutokea maeneo ya Magharibi hivyo kuusambaza hadi sehemu ya kusini karibu na mpaka wa Mexico.
Rais George Bush amepanga kutembelea jimbo hilo la Calfornia hapo kesho baada ya kuutangaza moto huo kuwa janga la kitaifa miongoni mwa taifa saba.
Janga la moto huo linasemekana kuwa na athari kubwa kwa Wamarekani kama ilivyokuwa kwa janga la kimbunga aina ya Katrina kilichoitikisa nchi hiyo miaka miwili iliyopita, kwa kuathiri maisha ya watu na mali zao, pamoja na kuharibu miundombinu mingi.
Awali Gavana wa Jimbo la Calfornia Bwana Anold Schwarzenegger amesema kuwa moto huo umesababisha hasara ya mamilioni ya dola na utaathiri uchumi wa nchi kiasi kikubwa.
Bwana Schwarzenegger aliyekuwa kwenye eneo la tukio amesema hali hiyo inasikitisha na isiyoweza kusahaulika katika hisia za Wamarekani.
Wataalamu wa masuala ya hali ya hewa wanasema huenda moto huo unaweza kupunguza makali ikiwa kasi ya upepo katika maeneo ya Santa Anna itapungua, hali wanayoitegemea kutokea kuanzia sasa.
Wanasayansi hao wameongeza kwa kusema kwamba matumaini mengine yanaweza kutokea ikiwa maeneo ya kusini mwa jimbo la Calfornia lenye unyevunyevu mwingi yatapeleka mkondo wa unyevunyevu kwenye ukanda unaoungua.
Wakati jimbo la Calfornia likihaha kutokana na moto huo, wakazi wa San Diego pia wako katika harakati nyingine, kutokana na moto ulioyakumba maeneo manne na kusababisha maelfu ya raia kuyakimbia makazi yao.
Maeneo mengine yaliyokumbwa na moto huo unaosemekana kuwa mkubwa na wa kihistoria nchini Marekani ni Santa Barbara, Ventura, Los Angeles, Malibu, Ramona na Tijuana.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2925828' lang='swa' type='mono' source='https://www.dw.com/sw/sw/uhariri-kuachiwa-huru-wakorea-kusini-waliotekwa-nyara-afghanistan/a-2925828' term='Janga la Corona'>
Ni swala la wakati tu hadi pale mateka hao wa Kikorea kusini wataakapoungana tena na familia zao wakikumbatiana katika hali ya kwamba ni waliobahatika ,wakiwa mbele ya kamera za televisheni . Akina mama, Kina baba , watoto na kadhalika.-wote wana haki ya kufurahia kurudi nyumbani kwa jamaa zao.
Kutokana na kumalizika kwa mkasa huu wa utekaji nyara nchini Aghanistan kumetokeza pia ishara zenye athari: Kwa mara ya kwanza maafisa wa serikali wamejadiliana moja kwa moja na magaidi, jambo ambalo hadi sasa lilikua mwiko. Pili, kwa kufikia makubaliano na Watalibani na Korea kusini kuhidi kuyaondoa majeshi yake katika muda uliopangwa,hali hiyo imewapa uwanja wa propaganda Kwa hilo serikali ya Afghanistan inayoungwa mkono kimataifa na iliochaguliwa kidemokrasia imenufaika na nini ? Haikunufaika kabisa.
Samba na hayo hakuna tena kutumwa wamisionari wa kikristo Afghanistan , wala jumuiya ya kikristo zilizoko Hindukusch kuendelea kutoa misaada yao. Jengine lisiloelezeka linalotokana na tukio hilo na ni kuwa utekaji nyarav huu ni wa aina yake na wa ukatili wa kutosha. Ama kibaya zaidi ni kwamba hayo hayatokei tu nchini Afghanistan, bali pia Irak. Huko utekaji nyara kwa malengo ya kisiasa ni sawa na tukio la kila siku na dai la kutaka majeshi ya kigeni kuihama Irak au Afghanistan.
Kumalizika kwa kadhia hiyo ya mateka kunatoa ishara kwamba mikasa mengine ya aina hiyo itamalizikia hivyo hivyo. Swali la kwamba hakutatokea umwagaji damu au la, linabakia kuwa la kutabiri tu.
Nchi ya kwaaba kukumbwa na athari za hatua ya serikaliKorea kusini ni Ujerumani. Janga la kutekwa nyara bado linamkumba mhandisi wa kijerumani Rudolf Blechschmidt ambaye kwa majuma kadhaa sasa anashikiliwa huko Afghanistan. Tangu jana kiwango cha fidia aweze kuachiliwa huru kimeongezeka.
Kwa Wakorea kusini awawili miongoni mwa 23 waliotekwa nyara, kumalizika kwa mkasa huo kulichelewa kwani walipigwa risasi na kuuwawa. Bila shaka swali linaloulizwa ni jee jinsi mkasa huu ulivyoatatuliwa ni sawa ? Wanaosema ndiyo watakua wanawapigia magoti watekaji nyara- lakini pamoja na hayo kulikuweko na njia nyengine ?
Tangu Alhamisi inabakia wazi kwamba kuwakomboa waliotekwa nyara ni kazi ngumu. Ni Pigo kubwa,si kwa serikali tu bali hata yale mashirika ya misaada yanayosaidia katika ujenzi mpya wa Afghanistan.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2902346' lang='swa' type='mono' source='https://www.dw.com/sw/sw/majonzi-ya-wazimbabwe/a-2902346' term='Janga la Corona'>
Tangu ilipochukuliwa hatua hiyo katika mwaka 2000,serikali ya Rais Robert Mugabe takriban imetengwa na jumuiya ya kimataifa.Uchumi wa nchi hiyo pia umeporomoka.
Wengi hutokwa na machozi wanapoona kile kilichoifika Zimbabwe,miaka 27 baada ya uhuru wake.Wanachoona ni majonzi,vitisho na zaidi ya watu milioni 3 wanaotegemea msaada wa chakula kutoka nje.Vile vile mfumuko wa bei umepindukia asilimia 4,500 hadi serikali kuchukua hatua ya kudhibiti bei za bidhaa.
Kila siku,si chini ya watu 3,000 huondoka Zimbabwe,miongoni mwao wakiwemo madaktari,walimu na wakulima.Wanaondoka makwao,kwa sababu maisha yamefanywa kuwa magumu;na aliesababisha hali hiyo ni mmoja-Rais Robert Mugabe ambae ni rais wa kwanza na hadi hivi sasa ni rais pekee wa Zimbabwe akinga´ngania kwa nguvu madaraka hayo,hata ikiwa kwa kufanya hivyo,nchi yake inateketea.
Janga hilo lilianza miaka saba iliyopita. Alipohofia kuwepo uwezekano wa kunyanganywa kura nyingi za wapiga kura na chama cha upinzani cha MDC,kilichoundwa upya wakati huo,Mugabe alitangaza vita.Waafrika dhidi ya wazungu. Wakulima wadogo dhidi ya wakulima wakubwa.Takwimu zilihalalisha hatua zake,kwani asilimia 70 ya mashamba ya kibiashara yalikuwa katika mikono ya wazungu.Kwa hivyo maelfu ya wakulima walinyanganywa mashamba bila ya kulipwa fidia.
Hapo hapo wengi walitambua kuwa nchi haiwezi kujengwa kwa takwimu tu,hata ikiwa ni za kweli.Si hilo tu bali Mugabe alificha ukweli kwamba baadhi kubwa ya wakulima wa kizungu walinunua mashamba yao baada ya uhuru na kwa idhini ya serikali yake mwenyewe.
Hata uasi ulioandaliwa na kufanywa na Waafrika wasio na chochote haukotokea papo hapo.Wale waliosemekana kuwa wakongwe wa vita,walikuwa hata hawajazaliwa wakati wa vita vya kugombea uhuru. Watu hao walivamia mashamba ya wazungu,waliwabaka wake wa wakulima hao na kuwapiga vibaya wanaume.Wengine waliuawa na wengi walifukuzwa ikiwa ni pamoja na wafanyakazi wa Kiafrika wa mashamba hayo.Ghafula maelfu ya watu hao hawakuwa na kazi wala mahala pa kuishi.
Wakati uchumi wa nchi ulikuwa ukiteketezwa kwa machafuko,mahakama huru pia zilaanza kulengwa na Mugabe.Mahakimu wa kesi zilizohusika na mashamba yaliyonyangánywa,walipoamua kuwa hatua hiyo si halali walishinikizwa kwa vitisho hadi kujiuzulu wenyewe.Watu waliponyanyaswa,polisi walitazama tu,kama uonevu huo ulitendwa kwa jina la rais.
Hayo ni mambo yanayowasikitisha wengi na kwa haki,kwani hadi hivi sasa,hawakupata cho chote isipokuwa dhiki.Hata wakulima waliotaraji kufanikiwa kutokana na mageuzi yaliosemekana kuwa yatanufaisha maelfu ya watu,wamepoteza kila kitu.
Mara nyingine,Wazimbabwe hujiuliza,vipi mambo yameweza kufikia hali kama hiyo?Na ulimwengu uko wapi?Kwani vikwazo vilivyowekwa dhidi ya Zimbabwe kwa mfano,wala havikuzuia ukiukaji wa haki za binadamu.Havikuzuia pia watu kuikimbia nchi.
Kwa sababu hiyo,wengi wanatokwa na machozi wanapoifikiria Zimbabwe,Waafrika kwa Wazungu, kwani hatimae,wote ni wahanga wanaotaka mustakabali ulio bora.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2904577' lang='swa' type='mono' source='https://www.dw.com/sw/sw/london-uingereza-yajaribu-kudhibiti-gonjwa-la-mifugo/a-2904577' term='Janga la Corona'>
Uingereza inajaribu kudhibiti mripuko wa ugonjwa wa miguu na midomo wenye maambukizi makubwa kwa kuwachinja n’gombe kwenye shamba moja nje ya London ili kuzuwiya marudio ya hasara kubwa iliosababishwa na mripuko wa gonjwa hilo miaka sita iliopita.
Wizara ya Mazingira imesema kirusi kilichopatikana kwenye n’gombe walioambukizwa katika mji wa Surrey kusini magharibi mwa London sio kile kilichonekana karibuni kwenye wanyama.
Ikiwa ni matokeo ya mripuko wa gonjwa hilo kwenye shamba moja Uingereza imeamuwa kwa hiari kupiga marufuku usafirishaji nje wa mifugo na bidhaa za wanyama.
Mganga mkuu wa wanyama nchini Uingereza Debby Reynolds amezungumza na waandishi wa habari juu ya tahadhari inayochukuliwa na serikali.
Amesema hatua za haraka zimechukuliwa kuanzisha kanda ya hifadhi na uchunguzi.Na ziada ya hilo usafirishaji wa n’gombe, kondoo na nguruwe pamoja na wanyama wanaoweza kuathirika kwa urahisi umepigwa marufuku kabisa nchini kote Uingereza.
Hofu ya gonjwa hilo pia imepelekea Umoja wa Ulaya kupiga marufuku uagizaji wa mifugo kutoka Uingereza.
Janga la ugonjwa huo wa miguu na midomo hapo mwaka 2001 limepelekea kuchinjwa kwa mifugo milioni 7 pamoja na kuathiri vibaya sana sekta za kilimo na utalii.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2921913' lang='swa' type='mono' source='https://www.dw.com/sw/sw/stpetersburg-bush-kuhudhuria-mkutano-wa-g-8/a-2921913' term='Janga la Corona'>
Rais George W.Bush wa Marekani amewasili St.Petersburg nchini Urussi baada ya kuwa na ziara fupi nchini Ujerumani.Leo jioni Bush atakutana na rais wa Urussi Vladimir Putin na atahudhuria mkutano wa madola tajiri G-8 utakaofunguliwa hiyo kesho mjini St.Petersburg. Janga la Lebanon,mashambulio katika Ukanda wa Gaza na mgogoro unaohusika na mpango wa kinuklia wa Iran ni masuala yanayotazamiwa kuchukuwa sehemu kubwa ya majadiliano yao.Kwa upande mwingine,kiasi ya wanaharakati 200 wanaopinga utandawazi,walikamatwa walipokuwa njiani kwenda St.Petersburg kunapofanywa mkutano wa G8.Hayo amearifu muandalizi mmojawapo wa maandamano, yaliyotazamiwa kufanywa hiyo kesho katika mji wa St.Petersburg.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2922015' lang='swa' type='mono' source='https://www.dw.com/sw/sw/berlin-janga-la-kiutu-katika-ukanda-wa-gaza/a-2922015' term='Janga la Corona'>
Katibu Mkuu wa Umoja wa Mataifa,Kofi Annan,ametoa mwito kwa serikali ya Israel,kutozuia huduma za wafanya kazi wa Umoja wa Mataifa na mashirika yanayotoa misaada ya kiutu katika Ukanda wa Gaza.Annan amesema,hatua ya dharura ichukuliwe kupunguza kile alichokiita “hali mbaya sana ya kiutu” inayokabiliwa na raia wa kawaida.Akaeleza kuwa mashambulio ya angani ya Israeli yameteketeza kinu pekee cha umeme katika Ukanda wa Gaza na kuathiri hospitali,viwanda vya kusagia unga na mitambo ya maji.Annan ametoa mwito kwa serikali ya Israel ichukuwe hatua ya haraka kukifanyia ukarabati kinu cha umeme kilichobomolewa.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2903417' lang='swa' type='mono' source='https://www.dw.com/sw/sw/njaa-ni-kitisho-kikubwa-nchini-kenya/a-2903417' term='Janga la Corona'>
Watu zaidi ya milioni tatu unusu wanahitaji msaada wa haraka wa chakula nchini Kenya kufuatia ukame wa muda mrefu sikiliza mahojiano ya Saumu Mwasimba na waziri wa kilimo wa Kenya Kipruto Arap Kirwa....
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2928394' lang='swa' type='mono' source='https://www.dw.com/sw/sw/mwaka-mmoja-tangu-tsunami-kuipiga-somalia/a-2928394' term='Janga la Corona'>
Ukanda wa mwambao wa Somalia, ukiwa umbali wa kilomita 4,500 kutoka kiini cha tetemeko hilo la ardhi chini ya Bahari, ulivurugwa na gharika hiyo. Idadi ya watu walioangamia kwenye Tsunami hiyo katika nchi hiyo iliokumbwa na vita vya kienyeji na michafuko haitojulikana. Janga hilo liliviangamiza vijiji vizima, kuzikatalata vipande vipande ngarawa na kuziangusha chini nyumba. Watu walipoteza mali na misingi yao ya maisha.
Somalia na Tsunami zitakuwa na maandishi ya herufi ndogo katika vitabu vya historia. Ukilinganisha na watu wengi waliokufa kutokana na uharibifu mkubwa uliojiri katika Bara la Asia, idadi ya watu waliopoteza maisha na kiwango cha uharibifu uliofanyika katika Pembe ya Afrika ni mdogo.
Jumuiya za kutoa misaada zinakadiria hadi watu 300 wamekufa katika mwambao wa eneo hilo wenye urefu wa kilomita 650, na karibu ya watu wengine 33,000 wameathirika moja kwa moja na balaa hilo. Lakini , kwa Somalia ambayo tangu hapo ipo katika hali ngumu, athari za Tsunami kwa nchi hiyo zilikuwa kubwa. Baada ya kuweko kipindi kirefu cha ukame, kulitokea mafuriko yaliosababishwa na mvuwa kubwa, mafuriko ambayo watu hawajaweza kuyasahau kutokana na uharibu iliofanyika. Kuengeza na hayo tena likaja balaa la Tsunami la Disemba 26.
Shirika la Umoja wa Mataifa la Mipango ya Vyakula Duniani, WFP, kutokea Nairobi, lilikuwa shirika la mwanzo la misaada kuwasili katika eneo hilo la janga. Leo van der Velden, makamo wa mkurugenzi wa WFP katika Somalia, aliielezea hivi hali ya mambo katika eneo la Puntland, eneo lenye utawala wake wenyewe katika kaskazini mashariki ya Somalia, ilivokuwa mwaka mmoja uliopita:
Insert. O-Ton van der Velden…
+Sehemu ilioathirika sana ni ile ya Harfun, ambako maji ya baharini yalifurika kabisa. Majumba yaliharibika na misingi ya maisha ya watu, ngarawa zao na vifaa vya kuvulia vyote vilikumbwa na mafuriko. Maisha yao yalikuwa hatarini kwa vile kutokana na Tsunami, msimu wao wa kuvuwa samaki ulimalizika mapema; kwa kawaida huwa baina ya miezi ya Novemba na Mei.+
Wavuvi wengi ambao wakati huo walikuwa baharini na boti zao, hawajarejea tena majumbani. Mawimbi hayo makali ya bahari sio tu yaliviangamiza vijiji vizima, lakini pia miundo mbinu iliokuwa tangu hapo mibaya. Jumuiya za kimataifa zilitumia meli na pia magari makubwa ya mizigo, baada ya njia kutengenezwa, kusafirishia vyakula, madawa na mablangeti katika eneo hilo. Licha ya hali hiyo ngumu, misaada ya mwanzo iliwafikia watu walioathirika saa kumi baada ya kutokea balaa hilo. Leo van der Velden alikuwa pamoja na Shirika la WFP mahala hapo:
Insert: O-Ton van der Velden
+Naamini watu walifurahi sana pale Shirika la kuwahudumia watoto duniani, UNICEF, na Shiria la Umoja wa Mataifa la Mipango ya Vyakula Duniani, WFP, tangu mwanzo yalituma misaada ya mwanzo na mpaka sasa yanasaidia. Watu hao wanatambua kwamba hawatasahauliwa, kwa vile msaada wa kujenga maisha mepya unahitajika kwa muda mrefu.+
Licha ya WFP na UNICEF katika eneo hilo pia yanafanya kazi shirika la Makaazi Duniani, Habitat, pamoja na yale yasiokuwa ya kiserekali katika Somalia, kama vile Jumuiya ya Kiislamu ya Misaada, katika kujenga nyumba, shule na kuirejesha miundo mbinu. Jumuiya hizo zimesaidia kutengeneza boti na kuwapatia wavuvi vifaa vipya. Wavuvi wa Kisomalia wanahitaji kusaidiwa kuondokana na woga walioupata wa kutotaka kwenda baharini kutokana na ile gharika ya Tsunami.. Maisha yao yanategemea kuvua papa na kamba ambao wanawasafirisha hadi Dubai. Leo van der Velden anaelezea hivi hali ilivyo sasa:
Insert: O-Ton van der Velden…
+Hivi sasa tayari msimu wa uvuvi umeanza. Kuna habari kwamba tangu kutokea Tsunami ya mwaka jana, kuna upungufu mkubwa wa uvuvi wa samaki na kamba, na kwamba kuna kamba wadogo zaidi kuliko hapo kabla. Lakini tunataraji hali ya mambo itakuwa bora.+
Wananchi katika maeneo yalioathirika hadi sasa wasitaraji msaada kutoka serekali kuu yao. Bado wababe wa kivita wenye nguvu ndio walio na usemi na wao wanajaribu kuhakikisha kwamba mamlaka yao yanakuwa salama.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2915762' lang='swa' type='mono' source='https://www.dw.com/sw/sw/new-york-janga-la-homa-ya-mafua-kuuwa-watu-milioni-150/a-2915762' term='Janga la Corona'>
Janga la ugonjwa wa kuambukiza la homa ya mafua linaweza kuuwa takriban watu milioni 150 iwapo dunia itashindwa kujiandaa kwa badiliko linalotarajiwa la homa ya mafua ya ndege linaloiwezesha kuenea miongoni mwa binaadamu.
Dakta David Nabarro wa Shirika la Afya Duniani WHO lenye makao yake mjini Geneva amesema Katibu Mkuu wa Umoja wa Mataifa Kofi Annan amemtaka kuongoza harakati duniani kote kudhibiti homa ya mafua ya ndege ilioko hivi sasa na kujiandaa kwa uwezekano wa homa hiyo kuambukizwa binaadamu.
Nabarro ameuambia mkutano wa waandishi wa habari kwamba iwapo homa hiyo itaenea miongoni mwa binaadamu namna dunia itakavyochukuwa hatua ya kukabiliana nayo ndivyo itakavyoainisha iwapo itaishia kwa kuuwa watu milioni 5 au milioni 150.
Mripuko wa mwisho wa homa ya mafua ya kuambukiza ulitokea mwaka 1918 mwishoni mwa Vita Vikuu vya Kwanza vya Dunia na kuuwa watu zaidi ya milioni 40.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2927819' lang='swa' type='mono' source='https://www.dw.com/sw/sw/watu-wengi-afrika-wanapotea-kutokana-na-migogoro/a-2927819' term='Janga la Corona'>
Mwaka wa 2004 Shirika la Msalaba Mwekundu lilipata taarifa za watu waliopotea takriban milioni 1.2 barani Afrika. Idadi hiyo ni asilimia 90 ya taarifa zote ambazo shirika hilo lilipokea kwa mwaka huo duniani kote.
Marco Jiménez, msemaji wa shirika la Msalaba Mwenkundu kwa ajili ya Afrika, amesema watu milioni 1.2 wamepotea Afrika, wakati idadi ya watu waliopotea kwingine duniani kote ni 100,000 tu.
“Kwa sababu ya mapigano, majanga ya kimaumbile au watu kuhama makazi yao, watu wengi wanapotea. Hivyo familia hazina habari ndugu zao wako wapi na wanakuwa na majonzi makubwa hadi watakapo pata habari juu ya ndugu zao.”
Mapigano yanapozuka watu wanakimbia bila kujua hali ya ndgu zao waliowaacha nyuma. Shirika la Msalaba Mwekundu limesema kwamba barani Afrika watu wengi zaidi wanatengana na familia zao kwa sababu kuna nchi nyingi zaidi zenye migogoro.
Bwana Jimènez anasema:
“Nchi za Maziwa Makuu zina ongoza kwa kuwa na idadi kubwa ya watu waliopotea kwa sababu migogoro ya eneo hilo yalikuwa yakitokea katika miaka tofauti. Migogoro yanayotokea huko Jamhuri ya Kidemokrasia ya Kongo halafu Rwanda na Burundi yote yanatokea katika eneo moja na kufanya hali kuwa mbaya zaidi.”
Bwana Jimènez anasema ndio maana eneo hilo lina idadi kubwa zaidi ya watu waliopotea. Asilimia 50 ya watu waliopotea barani Afrika kusini mwa Janga la Sahara wanatokea huko. Anaelezea jinsi shirika la Msalaba Mwekundu linavyopata shida kutekeleza kazi ya kuwatafuta watu.
“Kazi yetu inakuwa ngumu sio kwa sababu ya ugumu wa kuwafiki watu wa maeneo hayo lakini kwa sababu ya ukubwa wa mgogoro, nikimaanisha eneo na idadi ya watu wanaopigana. Pia ni kweli kama hamna miundo mbinu bora basi tunapata shida ya kufikia baadhi ya vijiji na kufanya kazi yetu. Lakini tunachopoteza ni muda tu, maana hata ikichukua muda mrefu cha muhimu ni tunafika kwenye maeneo ambayo tunaweza kuwauliza kuhusu tunaowatafuta.”
Nchini Angola baadhi ya vyombo vya habari vimeungana na shirika hilo katika kusaidia kutafuta watu. Gazeti moja linachapisha picha za watoto waliopoteza familia zao. Walipotengwa na ngudu zao, watoto hao walikuwa wadogo mno kutoa maelezo kamili kuhusu familia na makazi yao.
Shirika la Msalaba Mwekundu linachukua picha zao na kumpa kila mtoto namba maalum. Gazeti hilo linasambazwa katika makazi mbalimbali nchini, pamoja na makambi ya wakimbizi.
Watoto wanapewa umuhimu sana na shirika hilo kwa sababu wako hatarini zaidi kwa vile hawawezi kujitegemea.
Shirika la Msalaba Mwekundu pia linawatafuta wale ndugu walio husika katika mapigano, mfano askari au waasi. Hasa kwa upande wa watoto wanaotumika kama askari.
Hii hali iko zaidi Afrika Magharibi mfano katika nchi za Ivory Coast na Sierra Leone. Pale watoto hawa wanapo patikana inabidi kwanza waende kwenye kambi ambapo watafundishwa jinsi ya kurudia maisha ya uraia.
Wanaporudishwa katika jamii zao wakati mwingine wanakataliwa. Hivyo shirika la Msalaba Mwekundu linabidi liendelee kuingilia kati na kujaribu kuishawishi jamii hiyo kumkubali mtoto huyo. Inaweza kuchukua muda sana hadi wanamkubali.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
<doc docid='dw_2916521' lang='swa' type='mono' source='https://www.dw.com/sw/sw/majanga-ya-moto-yanaikumba-urenonchi-jirani-zimetuma-misaada/a-2916521' term='Janga la Corona'>
Janga la moto linazidi kuenea nchini Ureno.Janga hilo limeshaingia katika mji wa Coimbra kunakokutikana chuo kikuu mashuhuri nchini Ureno.Moto umeteketeza zaidi ya nyumba kumi hadi sasa mjini humo.Janga jengine la moto linaangamiza pia mji wa Abrantes kaskazini mwa mji mkuu Lisbon.Kwa mujibu wa maafisa wa serikali wazima moto 3300 na askari jeshi wanapambana na janga hilo.Majanga 32 mengine hayadhibitiki.Rais Jorge Sampaio wa Ureno ametoa mwito wa mafungamano na kuwasihi waajiri wawaruhusu wafanyakazi wao wakajitolee kuzima moto.Kutokana na maombi ya serikali ya Ureno,Ujerumani,Hispania,Ufaransa,Italy na Uholanzi zimetuma helikopta na madege ya kuzima moto.
Kusikiliza matangazo ya Idhaa ya Kiswahili ya DW, tafadhali bonyeza alama ya spika ya masikioni hapo chini, na kuwasiliana nasi, tafadhali tuandikie moja kwa moja kupitia: kiswahili@dw.com
</doc>
