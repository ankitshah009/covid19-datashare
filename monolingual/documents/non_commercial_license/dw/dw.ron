<doc docid='dw_52948507' lang='ron' type='mono' source='https://www.dw.com/ro/ro/italienii-în-căutarea-unei-raze-de-speranță/a-52948507' term='COVID'>
Mai mult de 9.000 de italieni au pierdut lupta împotriva bolii pulmonare Covid-19, iar la Roma domnește o liniște sobră. Obiceiul oamenilor de a ieși pe balcoane seara la ora șase pentru a cânta împreună a dispărut – nu pot spune când, în perioada de carantină e greu să mai deosebești zilele.
S-au dus și zâmbetele încurajatoare între străini pe stradă, pe care le-am observat la începutul carantinei. Cine se mai aventurează afară, sub cerul luminos și indiferent, dă doar de străzi pustii, care par dintr-o dată foarte spațioase, fără mașinile parcate pe două rânduri. Din când în când, mai dai și de cineva care își plimbă câinele sau vine de la cumpărături cu plasele pline, purtând mască și mănuși de cauciuc. Toți păstrează distanța, fără a se privi în ochi.
Restricțiile de circulație sunt tot mai stricte, guvernul a elaborat vineri deja a patra versiune a declarației pe proprie răspundere care trebuie completată pentru a părăsi locuința, iar nervozitatea crește în rândurile cetățenilor. Chiar dacă activitățile sportive în aer liber și plimbările cu animalul de companie în apropierea locuinței sunt permise în continuare, am văzut o doamnă care s-a răstit la o mamă pentru că ieșise în fața casei cu cele două fetițe ca să plimbe câinele.
O națiune de soldați care se cred generali?
La începutul acestei perioade, am redescoperit frumusețea orașului meu, văzându-l pentru prima dată fără forfota permanentă a maselor de turiști. Acum, am impresia că am ajuns într-un peisaj distopic, dintr-un film SF sumbru.
În gara Roma Termini, pe ecranele gigant sunt în continuare reclame pentru marile case de modă, dar hala e goală, nu le vede nimeni. Fără miile de călători și navetiști care trec în mod normal zilnic prin acest loc, n-au mai rămas decât niște cărucioare pentru bagaje părăsite, lângă care stau oameni fără adăpost. Afară, migranți africani, drogați care tremură și militari în uniformă de camuflaj umblă apatici prin zona gării.
"Tot mai mulți oameni vor ajunge în stradă", crede Giacomo, administratorul unei clădiri vechi cu mai multe apartamente din Roma. În această săptămână, guvernul italian a anunțat un al doilea pachet de măsuri economice în valoare de 25 de miliarde de euro pentru luna aprilie, în scopul atenuării efectelor crizei coronavirus. Dar mulți italieni, printre care și bătrânul Giacomo, sunt de părere că Italia nu-și poate permite așa ceva, din moment ce a intrat în recesiune în repetate rânduri în ultimul deceniu: "Noi suntem o națiune de soldați care au trăit ca niște generali."
Gara Termini e pustie
Cifrele cele mai înspăimântătoare nu sunt însă legate de economie: zi de zi, la ora șase, Agenția pentru Protecție Civilă anunță numărul morților, al noilor infecții și totalul cazurilor. După șocul celor 1.400 de decese din weekendul trecut, numărul a scăzut la 602 într-o zi. Sună groaznic, dar mulți dintre noi am fost ușurați că au murit "doar" 602 de oameni. Între timp, numărul deceselor zilnice a crescut din nou, iar Angelo Borrelli, directorul Agenției pentru Protecție Civilă, a admis ceea ce virologii spun de mai multe săptămâni: din moment ce doar persoanele bolnave sunt testate, rata reală a infecțiilor e probabil de 10 ori mai mare decât numărul oficial.
"Imaginați-vă că încercați să respirați sub apă"
Cu toate acestea, să nu uităm că există și vești care ne dau speranță. Mai mult de 10.000 de persoane s-au vindecat între timp. Fausto Russo, un tânăr antrenor personal care n-a fumat niciodată și n-a avut boli preexistente, a reușit să respire fără mască de oxigen pentru prima dată după 20 de zile la spital, unde a fost internat cu o pneumonie gravă cauzată de coronavirus.
"Imaginați-vă că încercați să respirați sub apă": așa descrie Fausto Russo experiența înspăimântătoare prin care a trecut, adăugând că singurătatea și suferința departe de cei dragi au fost insuportabile. "Sunt atâtea lucruri pe care nu le voi mai considera de la sine înțelese de acum încolo. Cum ar fi libertatea. Și respiratul."
În regiunile cele mai afectate de coronavirus din nordul Italiei, Lombardia și Veneto, există multe exemple de solidaritate: de la donațiile de mâncare până la un nou spital de campanie construit de un ONG creștin în parcarea spitalului din Cremona.
"Bătrânii care au murit erau sufletul satului nostru"
Claudio Cancelli, primarul satului Nembro din Lombardia, una dintre localitățile cu cele mai multe decese în raport cu numărul locuitorilor, povestește cu amărăciune: "Bătrânii care au murit acum erau sufletul satului nostru. Unul dintre ei a fondat bibliotecar, altul îi învăța pe copii cum să treacă strada în siguranță. Alții ajutau ca voluntari în căminul de bătrâni."
În aceste vremuri grele, Claudio Cancelli observă că apare un nou spirit al comunității și solidarității. Primarul vorbește cu multă admirație despre sătenii care se oferă să-i ducă pe cei infectați la spital dacă au nevoie de dializă sau care donează medicamente.
Primarul orașului Bergamo din Lombardia povestește despre experiențe pozitive similare. "Gesturile de solidaritate și generozitate au fost incredibile. Sunt de-a dreptul copleșit", povestește Giorgio Gori. "Sigur că totul e tragic, dar există și un aspect pozitiv: o nouă tărie și seriozitate a cetățenilor noștri se dezvoltă acum."
Dacă nouă tărie și seriozitate vor fi suficient de profunde și răspândite pentru a-i ajuta pe italieni să creeze o țară mai bună după criza coronavirus nu putem spune încă. Dar se vede că Italia a trecut printr-un proces de transformare.
Când țările europene nu anticipau amploarea crizei coronavirus, locuitorii unui mic oraș din nordul Italiei intrau în carantină. Un dialog despre spaimă, dar fără a ocoli speranța, văzută prin ochi de copii. (23.03.2020)
Pandemia de coronavirus a prins autoritățile nepregătite peste tot în lume. Cea mai mare diasporă românească oscilează între a sta solidară cu restul italienilor și a se ascunde în țară până trece valul. (13.03.2020)
</doc>
<doc docid='dw_52942437' lang='ron' type='mono' source='https://www.dw.com/ro/ro/liniştea-dinaintea-furtunii-prea-multă-linişte/a-52942437' term='COVID'>
Vineri, 27 martie 2020. La exact două luni de la confirmarea primului pacient infectat cu Coronavirus din Germania, am fost anunţaţi că va începe testarea personalului şi a pacienților și în spitalul nostru. Este o clinică universitară cu aproape 500 de paturi, interdisciplinară, localizată într-o zonă de risc, în care mulţi potenţiali pacienţi nu sunt luaţi în evidenţă, în lipsa asigurărilor medicale. Spitalul, cu îndelungată tradiţie, în care operez de peste 15 ani, funcţionează în landul cu cele mai multe infecţii confirmate. Statisticile oficiale de astăzi consemnează pentru Renania de Nord-Westfalia peste 10.800 de cazuri confirmate şi, din păcate, 82 de decese. Să fie oare şi pacientul tânăr care a murit la mijlocul săptămânii, la noi la terapie intensivă, inclus în aceste statistici? În datele pe care le primisem în urmă cu o zi, el nu figura. Nici centralizarea datelor nu mai funcţionează în ritmul tipic german.
Deşi nu obişnuiam să urmăresc ştirile, acum, de când s-au închis şcolile şi fiica noastră trebuie să înveţe de acasă, cu ajutorul parinților, ne instalăm seară de seară în faţa televizorului pentru sinteza evenimentelor zilei. Joi seara, Jens Spahn, ministrul federal al Sănătăţii, care proclama în urmă cu două luni că Germania "este pregătită" pentru lupta cu epidemia, anunţa sec că avem de-a face cu "liniştea dinaintea furtunii". Avem "prea multă linişte"...În secţia noastră de chirurgie s-au anulat, ce-i drept, de la începutul săptămânii operaţiile care nu reprezintă urgenţe. Dar măsura se impunea, dat fiind că ne lipsesc substanţele necesare dezinfectării şi că măştile chirurgicale sunt strict numărate de asistenta şefă. Echipamentele necesare de protecţie nu au ajuns încă şi nimeni nu ştie cine va beneficia de ele. Știm însă că, începând de săptămâna viitoare, când sunt prognozate mai multe cazuri cu posibile complicații, se redeschide o secție suplimentară de terapie intensivă. Nu avem mai mulți colegi, nici interniști și nici anestezişti, deci ni se solicită să preluăm ture suplimentare în prima linie de primire a urgenţelor.
Angela Merkel, înainte de auto-izolare, Jens Spahn și Armin Laschet, pe când Coronavirusul nu era o temă politică
Aştept aşadar să fiu primit de medicul spitalului, care răspunde de sănătatea personalului. Sper ca astăzi să aflu dacă tusea, care mă chinuie de aproape patru săptămâni, dar care nu reprezenta un motiv serios pentru a fi testat în centrele specializate, este doar semnul unei răceli netratate. Verific cele mai noi cifre, pe care le comunică zilnic directorul Institutului Robert Koch din Berlin. Surpriză însă: conferinţa zilinică de la ora 10, în care preşedintele institutului, Lothar Wieler, autoritate în domeniu, anunţa cele mai noi cifre, a fost anulată. Datele vor fi publicate, în continuare, pe pagina de internet a institutului, dar profesorul Wieler anunţă că se va adresa opinie publice de abia marţea viitoare. Exact în urmă cu patru săptămâni, Lothar Wieler anunţa că virusul poate ucide de zece ori mai mulţi oameni decât gripa sezonieră. Şi totuşi, nici el şi nici alţi experţi nu luau în calcul necesitatea îngrădirii contactelor sociale sau a închiderii şcolilor şi grădiniţelor. Greşit, după cum aveam să aflu la numai o săptămână distanţă, când, de gardă fiind în timpul nopţii, am asistat la scene dramatice. Colegii internişti erau nevoiţi să trimită acasă zeci de persoane cu vizibile infecţii respiratorii, pentru că nu corespundeau schemei stabilite de managerii economişti din conducerea spitalului, adică nu fuseseră în zonele declarate de risc, nu avuseseră contact cu persoane infectate şi nici nu făceau parte din grupa, considerată atunci, vulnerabilă pe considerente de vârstă. În plus, testele erau scumpe la momentul respectiv: circa 500 de euro. Bani mulţi pentru o clinică intrată în cursa pentru câştiguri. O particularitate discutabilă a unui sector în care nu ar trebui să primeze câştigurile.
Colaps în sistemul medical din cel mai afectat land federal? Spitalul virtual poate ajuta!
Şi pentru că aşteptarea se prelungeşte, am timp să aflu că tot mai mulţi medici şi membri ai personalului medical auxiliar din Renania de Nord-Vestfalia sunt testaţi pozitiv. Mai mult chiar, în ciuda asigurărilor repetate ale ministrului Jens Spahn şi ale altor politicieni, în landul federal cel mai populat dar şi cel mai grav lovit de coronavirus, sistemul medical este în pragul colapsului. Publicaţia cu cel mai mare tiraj din Germania, ziarul Bild, a intrat în posesia unui document secret emis de celula de criză în care se atrage atenţia asupra lipsei sistematice a echipamentului de protecţie pentru personal. Aflu acum şi din presă ceea ce văd în fiecare zi în clinica în care lucrez: rezervele de dezinfectanţi, măşti şi costume de protecţie sunt la minimum. Tot mai mulţi medici se infectează! Dacă livrările vor întârzia în continuare, sistemul se va prăbuşi. Noroc că ministrul de resort al landului, Karl-Josef Laumann, este pe fază şi anunţă imediat că "materialele necesare au fost comandate. Acestea vor fi distribuite succesiv în zilele şi săptămânile următoare!". Săptămâni? În lupta cu COVID 19 contează orele, zilele sunt numărate în momentul infectării, iar săptămânile devin abstracte pentru cei care dezvoltă complicaţii.
De complicaţii a avut parte şi mama mea, care a fost supusă unei intervenţii chirugicale complicate la plămâni, la sfârşitul lunii februarie. Deşi clinica este una de excelenţă în domeniu, din discuţiile cu colegii am aflat că nici ei nu au personal, că le lipsesc ultra-necesarele măşti şi că ar fi de preferat ca mama să fie transferată într-o clinică de recuperare. Care clinică însă nu avea locuri libere atunci şi acum urmează să fie oricum reorganizată pentru a primi pacienţi cu coronavirus. Sincer? Chiar cred că dacă nu se intervine rapid, sistemul medical din Germania, nu doar din Renania de Nord-Vestfalia, va ajunge în scurt timp la limită.
O speranţă poate fi însă lansarea îndelung planificatului spital virtual. Surprinzător, ministrul Laumann a anunţat că proiectul, prevăzut a deveni funcţional de abia în aprilie 2021, va fi lansat în această duminică, pe 29 martie. Care este scopul acestui inovativ spital? Relaxarea cabinetelor medicale şi a secţiilor de terapie intensivă. Altfel spus, prin tele-medicină, specialiştii pot fi apelaţi online, pentru a oferi asistenţă medicală de la distanţă, a efectua chiar vizite virtuale sau a facilita organizarea unor comisii interdisciplinare. În proiect sunt implicate clinicile universitare din Aachen şi Münster.
Ce facem cu copiii?
Am norocul de a fi singurul din familie care lucrează în sistemul medical. Copilul nostru, care a primit forţat cinci săptămâni de vacanţă, are cu cine să stea şi cu cine să facă zilnic lecţiile, în lipsa mea. Deşi, vorbind cu prietenii din Danemarca, de exemplu, mi-aș fi dorit ca şi Germania să aibă un nivel de digitalizare - atât de des invocat de politicieni - care să permită continuarea cursurilor în regim online.
Mai puţin norocos este colegul meu Bilir. Şi el şi soţia lui sunt medici, iar cei doi copii ai lor ar trebui să beneficieze de supraveghere organizată în centre speciale pentru micuţii părinţilor care lucrează în sectoare cheie. Ar trebui. În realitate, aproape zilnic este sunat de personalul de la grădiniţă, care insistă să îşi găsească o alternativă, pentru că "nu rentează" să menţină centrul deschis pentru doar câţiva copii. Am senzaţia că presiunea economică pentru a realiza câştiguri, indiferent dacă este vorba despre sănătate sau despre educaţie, nu le dă pace germanilor nici în vremuri de criză.
Veterinarii nu mai tratează decât urgențe
O uşoară criză am avut şi eu aseară, când fiica noastră ne-a anunţat că o problemă stomatologică nu îi dă pace. Am realizat că nu vom ajunge nici astăzi şi nici în zilele următoare la un cabinet stomatologic, pentru că nu lucrează decât pentru urgenţe reale, aşa încât i-am extras eu, cu un cleşte improvizat, caninul.
Azi dimineaţă însă, o altă "urgenţă" mi-a amintit că trecem prin vremuri speciale. Am descoperit la căţelul familiei un mic abces pe abdomen. Are asigurare şi poate fi tratat, în mod normal, în orice clinică. Dar, vorbind cu veterinarii cunoscuţi, am înţeles că e de preferat să nu ne înghesuim în sălile de aşteptare ale puţinelor cabinete veterinare care mai funcţionează. Dacă plec astăzi la timp, dacă medicul spitalului nu mă trimite în carantină şi dacă reuşesc să cumpăr un bisturiu, cred că voi face singur incizia pentru a evita orice complicaţii. Mă ghidez acum, mai mult decât oricând, după principiul: "Mai bine să previi, decât să tratezi!".
a consemnat Alina Kühnel
</doc>
<doc docid='dw_52938414' lang='ron' type='mono' source='https://www.dw.com/ro/ro/rănile-uitate-ale-memoriei-sub-bisturiul-realității/a-52938414' term='COVID'>
După primul episod cutremurător de infecție cu SARS-CoV-2, care s-a înregistrat la Spitalul MAI Dimitrie Gerota din București, Spitalul județean Suceava, unul dintre cele mai moderne din țară, dotat cu aparatură de ultimă oră, a ajuns un focar de infecție din cauza inconștienței administrației județene și locale, dar mai ales a directorului medical Mircea Macovei, care i-a chemat pe 23 martie pe toți medicii și asistenții medicali la spital, deși până la acel moment fuseseră depistate deja 20 de cadre medicale ca purtători ai noului coronavirus. Parchetul de pe lîngă Judecătoria Suceava a deschis un dosar penal in rem, directorul Macovei a fost demis, iar Ministerul Sănătății a început o anchetă în acest caz. În prezent, peste o sută de cadre medicale de la spitalul din Suceava sînt infectate cu coronavirus. Spitalul a intrat în dezinfecție totală și își va relua activitatea pentru a trata exclusiv cazurile de Covid-19.
Gropile comune ale nepăsării
În urmă cu 10 ani, pe 16 august 2010, la Secția de Terapie Intensivă de la maternitatea Giuleşti din Capitală a avut loc o tragedie în urma căreia 6 nou-născuți din incubatoare au fost arși de vii, iar cinci au rămas cu sechele pe care le vor purta toată viața. Incendiul a izbucnit din cauza unui scurtcircuit la o priză improvizată, despre care procuratura a stabilit că personalul tehnic știa. La secția de Neonatologie anchetatorii au descoperit un afiș pe care scria: „La scoaterea ștecherului țineți de prize. Pericol de ardere a aparatelor și de electrocutare. Vă mulțumesc.“ Într-o convorbire cu un coleg, înregistrată de organele de anchetă, electricianul care făcuse improvizația îi spunea acestuia: „De când este priza nefăcută, dracu’ știe cât are și de cât este. Ce, eu țin evidența?“
Procesul celor vinovați de tragedia de la maternitatea Giulești a durat cinci ani. La prima instanță, fostul manager al spitalului, Bogdan Marinescu, a primit o amendă penală de 6.500 de lei (cuantumul e comparabil cu șpaga  pe care o primește un medic de notorietatea fostului manager în cîteva zile), iar la Curtea de Apel București instanța l-a condamnat la șase luni de închisoare cu suspendare. Cei șase nou-născuți arși în flăcări au fost condamnați definitiv la o viață cu suspendare din cauza indolenței unor cadre medicale în frunte cu acad. prof. dr. Bogdan Marinescu.
În curînd se împlinesc 5 ani de la incendiul din clubul Colectiv din București, unde o trupă rock susținea un concert la care au fost prezenți peste 300 de tineri. În noaptea de 30 octombrie 2015, clubul a ars din temelii în urma unui incendiu care a izbucnit de la focurile de artificii. Ancheta, care a urmat, a stabilit că localul nu avea mai multe avize de funcționare care ar fi trebuit să fie eliberate de autorități. Bilanțul nepăsării și al banilor murdari care au intrat în buzunarele celor obligați să controleze funcționarea legală a unor astfel de locații a numărat 64 de morți și 186 de răniți. După un an de la moartea iubitei lui în incendiu, un tînăr s-a sinucis. A fost a 65-a victimă. Nicăieri nu există o evidență a supraviețuitorilor care au avut și au nevoie de consiliere psihologică, poate unii dintre ei toată viața, sau a celor care au rămas cu boli psihice în urma celor trăite în timpul incendiului. Și niciun bilanț al părinților, fraților, surorilor care abia au putut să-și recunoască morții înfășați în cenușa de la Colectiv – iată o denumire sinistră a solidarității morții.
Reprezentanții Ministerului Sănătății, condus la acea vreme de Nicolae Bănicioiu, și secretarul de stat Raed Arafat au ascuns realitatea din spatele ușilor închise ale secțiilor de terapie intensive, unde mureau răniții în situații critice, și au asigurat rudele victimelor și populația că spitalele au toate condițiile și cei mai buni profesioniști pentru a-i trata pe cei internați în stare foarte gravă. Însă zi de zi comunicatele oficiale anunțau că au mai murit unul sau mai mulți răniți. O perioadă critică de timp, în care fiecare ceas putea să instaleze moartea, autoritățile din Ministerul Sănătății, managerii spitalelor și medicii de notorietate au încercat din răsputeri să ascundă adevărul că unele decese au fost cauzate de infectarea cu bacteriile nosocomiale din spitale.
Din momentul în care personalul medical și funcționarii din Ministerul Sănătății au renunțat la patriotismul inept și au căzut de acord că sînt depășiți de situația dramatică pe care o filtraseră prin comunicate optimiste, peste 20 de tineri între viață și moarte au fost transferați la spitale specializate din Belgia, Olanda, Austria, Israel, Germania, Marea Britanie. Pentru unii dintre ei a fost prea tîrziu. Au scăpat însă cîțiva tineri cu arsuri de peste 40% din suprafața corpului. Își trăiesc și acum coșmarul propriei vieți condamnate de timpuriu.
După tragedie, unele voci bisericești au insinuat în fața enoriașilor, în special a celor de la sate, că morții de la Colectiv și-au primit pedeapsa pentru că erau sataniști și ascultau muzică rock. Mînia lui Dumnezeu s-a revărsat asupra lor, insinuau preoții, cadelnițînd sufletele evlavioase ale sătenilor. Dar bunătatea lui Dumnezeu asupra cui s-a revărsat oare în vîlvătaia flăcărilor care au ars de vii copiii de la Colectiv? Asupra nepăsării abrutizate a funcționarilor responsabili de cea mai mare tragedie de după decembrie 1989 și a unor medici care au refuzat să-și recunoască neputința în fața morții?
După o zi mai lungă decît veacul
În cei 5 ani care s-au scurs de la tragedia din clubul Colectiv s-au ținut mii de concerte, spectacole, banchete, au fost organizate tabere pentru elevi, cazați la pensiuni turistice, dar nu am auzit nicio știre cum că miile de locații din țară au fost controlate de autorități și că toate funcționează în legalitate. La începerea anului școlar în curs, peste 2.000 de unități școlare și grădinițe nu aveau autorizația de funcționare împotriva incendiilor. La școlile din mediul rural nu există nici măcar electricieni care să înlocuiască o priză. Se găsesc însă în fiecare sat oameni pricepuți la toate, iar școala apelează la ei în contul unei sticle de țuică „din partea casei.“ De regulă, părinții se tem pentru siguranța copiilor lor în primele zile de școală, cînd situația este intens mediatizată, după care se așterne „normalitatea.“
După 5 ani de cînd 65 de tineri și-au pierdut viața, peste 150 au rămas cu sechele fizice, iar un număr necunoscut dintre cei care au fost în mijlocul flăcărilor sînt acum pacienți ai secțiilor de psihiatrie, Senatul a adoptat la începutul lunii februarie un proiect de lege inițiat de mai mulți parlamentari din PNL, USR, UDMR, PMP care vine în sprijinul victimelor de la Colectiv. Conform acestei iniţiative legislative, victimele vor beneficia de tratamente medicale gratuite pe întreaga durată a vieţii. Ministerul Sănătății va suporta toate cheltuielile pe o perioadă nelimitată, în ţară şi străinătate, atât în spitalele private cât şi în cele de stat, la medici şi terapeuţi independenţi, în regim ambulatoriu sau cu internare şi în orice altă formă.
De ce atît de tîrziu? O explicație plauzibilă este aceea că memoria politicienilor s-a trezit odată cu apariția, mai întîi în China iar apoi în Europa, a virusului care ucide. Dar nenumărate răni ale memoriei colective rămîn încapsulate în nepăsarea clasei politice, pentru care prioritare sînt interesele personale traduse în bani negri, accederea în funcții prin relații privilegiate și nepotism și, nu în ultimul rînd, o campanie electorală continuă.
</doc>
<doc docid='dw_52942492' lang='ron' type='mono' source='https://www.dw.com/ro/ro/comentariu-autoizolare-la-summitul-ue-virtual/a-52942492' term='COVID'>
Cine credea că un summit european prin videoconferință va fi mai simplu, doar pentru că liderii celor 27 de țări vor avea spațiu restrâns pentru apariții și vanități personale, acela s-a înșelat. UE se află din nou la o răscruce precum cea din timpul crizei financiare, în 2008. Doar că urmările financiare ale pandemiei de coronavirus par mult mai dramatice decât cele ale crizei din 2008. Suntem deci din nou în punctul în care revine în discuție divizarea comunității – sudul îndatorat versus nordul bogat.
Italia cere ajutor imediat
Premierul Italian, Giuseppe Conte, i-a împiedicat pe ceilalți lideri europeni de la adoptarea unei strategii comune, de a promite vag ajutoare reciproace și solidaritate teoretică. Conte a cerut ajutoare financiare imediate pentru Italia, în valoare de miliarde de euro.
Lui Conte nu i-au fost suficiente afirmațiile miniștrilor de Finanțe europeni, de la începutul săptămânii, potrivit cărora ar fi avută în vedere crearea unei linii de credit din programul european existent de salvare. Cele 400 de miliarde din acest fond nu ar fi de ajuns, iar precondițiile prea dificile. Ce vrea în schimb premierul italian? El spune că nu cere asumarea în comun a datoriilor Italiei și nici nu vrea să retrezească spiritul eurobondurilor, idee la care cooperarea statelor din nord s-ar sfârși brusc. Conte vizează o finanțare comună a consecințelor crizei coronavirusului. "Un mare plan Marshall pentru Europa" – așa s-a exprimat premierul spaniel, Sanchez.
Barbara Wesel, redactoare DW
Subvenții sau credite nerambursabile?
Ideea este problematică din mai multe motive. În mod normal, Italia ar trebui mai întâi să încerce să obțină împrumuturi din piețele financiare. Dacă Roma nu vrea să facă asta, la fel cum nu vrea nici credite din fondul special de urgență al UE, ESM, pentru că toate acestea trebuie plătite înapoi iar datoriile Italiei ar spori și mai mult, atunci rămâne o singură alternativă: ajutoare speciale pentru statele membre din sud, ale căror economii sunt puse la pământ de epidemia de coronavirus.
Germania și Olanda au o situație economică mai bună și mai puține datorii. Dar toate țările europene suferă la fel de mult din cauza epidemiei. Aceasta costă enorm de mulți bani, nu doar în sudul UE. Și guvernul german plănuiește deja îndatorare, scădere economică și un program de miliarde de euro pentru salvarea propriei economii. Este improbabil că nordul bogat va accepta noi suplimente de sute de miliarde de euro și mai mult pentru a salva Italia sau Spania. Pare o variantă imposibilă atât din punct de vedere politic, cât și economic.
Accese de naţionalism
Ne aflăm în fața vechiului conflict din timpul crizei zonei euro, doar că premisele sunt mai proaste. Moneda comună nu este administrată de un ministru de Finanțe unic, nu dispune de un buget și nu poate acumula datorii comune. Toate tentativele de schimbare a acestor condiții au eșuat până acum. Iar izbucnirea crizei coronavirusului a determinat un nou acces de naționalism. Brusc, este vorba din nou de decizii naționale și de granițe naționale. Doar la bani să fie altfel?
Epidemia a arătat cât de reduse sunt de fapt solidaritatea europeană și voința de a acționa împreună. Totuși, trebuie găsite căi de sprijinire a țărilor care nu se vor descurca singure cu consecințele economice ale pandemiei. Măcar din propriu interes, pentru că dacă acest lucru va eșua, se va alege praful de uniunea monetară. Dar să se arunce cu bani din cer? Aceasta nu poate fi soluția.
Miniștrii de Finanțe comunitari trebuie să vină în termen de două săptămâni cu o soluție creativă, care poate duce doar în direcția unor credite în condiții simplificate. Răspunsul la întrebarea central - cât va costa totul și cine va plăti? - rămâne însă deschis. Pur și simplu nu știm deocamdată. Și până ne vom da seama, țările din nordul Uniunii se află în autoizolare financiară. Pentru că și mai mare decât frica de virus este teama de urmările acestuia. Iar semnalele actuale nu prea indică existența unei voințe comune de a le combate împreună.
</doc>
<doc docid='dw_52942080' lang='ron' type='mono' source='https://www.dw.com/ro/ro/ce-mai-vine-boris-pana-cand-si-cum-iesim-din-nenorocire/a-52942080' term='COVID'>
Regatul Unit trece prin momente mai grele decat oricand de la discursul despre sange, sudoare si lacrimi, rostit de Churchill, cand englezii ramasesera in Europa singuri fata cu calamitatea amenintarii hitleriste.
In timp ce asiaticii se tem de un al doilea val de infectii, iar Europa si America asteapta cu sufletul la gura date credibile indicand aplatizarea curbei infectiilor si reducerea semnificativa a deceselor iscate zilnic de pandemie, au inceput sa se imbolnaveasca liderii occidentali. Premierul britanic Boris Johnson a intrat in autoizolare dupa ce a rezultat ca s-a contaminat cu ucigasul SARS-CoV-2.
Imbolnavirea lui e catalizatorul unei dispute greu, daca nu imposibil de transat rational, pe moment, cu privire la strategia cea mai utila de combatare a pandemiei: masuri draconice de distantare sociala, cu restrictii si interdictii de ciruclatie? Dar oare cat ne putem inchide in case fara sa ne distrugem civilizatia? Cum si cand iesim din prapadul de tip italo-spaniol si din cel economic? Sau imunizarea "de turma", sau "de grup", pe care au favorizat-o o vreme britanicii si o mai practica, partial, olandezii si suedezii?
Din informatiile existente din trecut si din tari net mai bine pregatite decat cele europene sa faca fata cataclismului raspandirii virusului Corona si nefastelor ei urmari medicale, sociale si economice, reiese ca testarile la scara mare sunt cat se poate de necesare. Bosch a anuntat elaborarea unui test rapid, cu o fiabilitate de 95%, care depisteaza in doua ore si jumatate infectia Covid-19, precum si, totodata, alte noua boli respiratorii.
Salvator pentru cei inca necontaminati ar fi un vaccin, dar pentru unul de calitate si suficient testat ar fi nevoie de un rastimp de un an, sau poate chiar de un an si jumatate. Economiile si societatile europene nu dispun de atata timp.
Nu mai putin salvatoare ar fi niscaiva medicamente eficiente. Pe moment se discuta insusirile unor preparate antivirale in care s-au investit mari nadejdi, intre care Chloroquin si Remdesivir. Ultimul, utilizat impotriva unei maladii net mai asasine decat Covid-19, numite Ebola, are virtutea de a frana inmultirea morbului ucigas in trupul atacat de boala.
Concomitent a izbucnit in forta o dezbatere cu privire la modul in care amplificam chiar noi calamitatea, in timp ce incercam s-o contracaram, intarziind, intre altele, sa raspundem la intrebarea cheie: ce strategie de exit ar trebui elaborata si cum anume sa arate ea?
Vineri, camera superioara a Parlamentului federal s-a alaturat Bundestagului si a aprobat un buget suplimentar de 156 de miliarde de euro. Fondurile sunt menite sa ajute la amortizarea socului recesiunii iscate de pandemie. Masura, ca si alte demersuri legislative, fiscale si financiare pare necesara si benefica, intru combaterea recesiunii, a falimentelor in masa si cresterii masive a somajului, ori pentru contracararea pericolului ca oamenii sa ajunga in strada din pricina ca nu-si mai pot plati chiriile.
In fapt insa, o analiza realista a urmarilor oricarei politici de amplificare puternica a datoriilor publice si de recurs la pseudo-solutii socialiste, ca exproprierile si nationalizarile fie si vremelnice, sau mascate, ca si activarea tiparnitei de bani, conduce intre altele la constatari foarte deprimante. Din asemenea politici rezulta cu necesitate inevitabilitatea hiperinflatiei si consecutiva penurie de bunuri si servicii. Se contureaza concluzii alarmante cu privire la perspectivele economice si politice ale zonelor afectate simultan de pandemie, de ingradiri masive de drepturi individuale, de restrictii de contact foarte severe si foarte indelungate, precum si de consecintele acestor rele combinate asupra economiei reale. Exista experti, ca germanul Markus Krall, care prezic o deteriorare economico-financiara rapida si de proportii venezuelene.
Cu atat mai important ar fi sa se activeze o presa critica, in stare sa analizeze credibil si scenariile cele mai sumbre si sa inteleaga nu doar ca e imperativ sa se salveze vieti, inclusiv prin aplicarea unor restrictii de proportii, ci si sa se ia in considerare judicios costurile si consecintele strategiilor impuse prea adesea, fara dezbaterile necesare, de catre guvernanti. Esential, in context, e sa se puna fara frica si degetul pe rana, si intrebarile cele mai utile spre a o obloji si inchide.
Or, si la acest capitol domneste, pe langa dezastrul propagandistic al industriei de fake news a tiraniilor gen Rusia, ori China, penuria de judecata critica a multor jurnalisti occidentali. E o penurie cu atat mai mare, cu cat criza a sporit metehne colectiviste si stangiste vechi, laolalta cu o incredere nejustificata in guvernanti, carora, de frica, li se acorda in masa mai multe cecuri in alb decat le-au dat vreodata cetatenii de cand exista democratiile.
In prezent, intrucat nu s-a depasit inca apogeul crizei acute generate de pandemie, iar spitalele risca sa fie covarsite, e rezonabil sa se inteleaga ca responsabilii au motive sa evite fixarea de termene clare si cu atat mai putin de termene foarte ambitioase, de iesire din starile de urgenta si de renormalizare a vietii sociale si economice.
La fel de rezonabil, ba chiar vital este insa ca, date fiind incalculabilele pagube nu doar economice, psihologice, sociale si politice, ci si medicale adiacente, soldate cu pierderi de vieti din alte pricini decat corona, sa se anunte rapid limitarea si reducerea succesiva a draconicelor restrictii actuale.
Renuntarea la ele ar trebui efectuata esalonat, astfel incat zonele si segmentele cele mai amenintate de virus sa ramana in izolare timp ceva mai indelungat decat regiunile rurale si tinerii, cei din urma fiind net mai putin periclitati decat varstnicii, asa cum aglomerarile urbane sunt clar mai afectate decat marea majoritate a obstilor satesti. Tine insa de domeniul evidentei ca nu exista nici in sfera sanatatii garantii de securitate de suta la suta.
In fine, nu mai putin important este sa ne inarmam cu rabdare si incredere si sa ne activam toate resursele de responsabilizare, de autoajutorare si de intr-ajutorare, dar si de control al guvernantilor, carora trebuie sa li se ceara cu maxima vigoare sa nu indrazneasca sa prelungeasca sine die supendarea drepturilor si libertatilor fundamentale. Care, totusi, ne apara mai eficient decat orice, in vreme ce tiraniile, cum s-a vazut in China comunista a primelor luni de epidemie, constituie un teribil pericol.
In fond, chiar daca actuala criza e de dimensiuni fara precedent de la cea din ‘29-‘33 incoace, lumea democratiilor a demonstrat nu o data ca e in stare sa dovedeasca orice calamitate, orice provocare militara si orice cataclism, fie el natural ori social.
</doc>
<doc docid='dw_52936945' lang='ron' type='mono' source='https://www.dw.com/ro/ro/nave-de-croazieră-în-loc-de-săli-de-sport-pentru-bolnavii-de-covid-19/a-52936945' term='COVID'>
Deutsche Welle: Propuneți ca nave militare și vapoare de croazieră să fie transformate în vase-spital, ancorate în porturile germane de la Marea Nordului și Marea Baltică. Cum s-ar putea face așa ceva?
Moritz Brake: Ar fi o soluție bună, atât timp cât nu se așteaptă la bordul întregii nave standarde de terapie intensivă. Nici în saloanele normale de spital din țară nu sunt neapărat alte standarde privind aerul de respirat. Desigur că există prevederi clare de igienă la curățarea încăperilor. Dar acestea se aplică exact la fel și pe navele de croazieră. Există prevederi speciale privind aerul din sălile de operație și din saloanele de terapie intensivă. Pe navele de croazieră ar fi posibil de implementat, cu un anumit efort, dotările tehnice care să permită purificarea aerului la nivelul dorit. Și ar fi de conceput ca personalul de pe aceste nave, care este oricum antrenat în aceste practici de prim-ajutor, să fie folosit în astfel de situații. Trebuie doar definit clar de la bun început ce anume exact se va face din punct de vedere medical pe aceste vapoare.
Potrivit informațiilor actuale, această idee chiar este vizată în mod concret deja în SUA...
Dr. Sebastian Bruns, expert în siguranță maritimă la Institutul pentru Politică de Securitate al Universității Kiel (ISPK)
Sebastian Bruns: Cele două nave-spital ale armatei americane, construite pe modelul unui petrolier, au fost trimise în misiune – una se îndreaptă spre New York, pe Coasta de Est, cealaltă în direcția Los Angeles, respectiv Seattle, pe Coasta de Vest. Fiecare are o capacitate de câte 1.000 de paturi de spital. În plus, cel mai mare ofertant de vacanțe de croazieră din America, „Carnival Cruises”, vrea să pună la dispoziție o parte din flota sa pentru a fi transformată în vapoare-spital.
...și dacă în Germania și Europa nicio companie similară nu se va oferi voluntar să facă acest lucru?
Moritz Brake: Dreptul maritim internațional împiedică statul german să confiște de exemplu o navă aflată sub pavilion panamez. Voluntariatul ar fi desigur premisa pentru această idee.
Sebastian Bruns: Și eu văd lucrurile la fel. Nu putem să nu spunem însă că am ratat șansa de a ne pregăti niște rezerve din timp – atât noi, Republica Federală, cât și celelalte state din Uniunea Europeană. Să fi avut de la bun început vapoare special dotate și pregătite pentru a putea fi utilizate în caz de criză sau conflict ca nave de transport sau de ajutor, fără să fie nevoie să ne bazăm pe bunăvoința companiilor private sau să ne gândim chiar la măsuri de confiscare și rechiziție. În perioada Războiului Rece și în anumite țări, în Marea Britanie de exemplu, lucrurile au fost și sunt diferite: există posibilitatea ca, în momente de criză, nave de croazieră și de transport să fie trecute rapid în serviciul Marinei Militare, unde să fie redirecționate spre folosire în alte scopuri.
Un exemplu istoric este nava de croazieră Uganda, rechiziționată în 1982 pentru a fi utilizată în războiul din Insulele Falkland. În 60 de ore, ea a fost transformată din navă de linie în transportator de trupe și ulterior în navă-spital.
În Germania se construiesc acum astfel de capacități la sol, de exemplu pe aeroportul berlinez Tempelhof. Ce avantaje ar oferi vapoarele față de aceste soluții la sol?
Moritz Brake, căpitan-locotenent și doctorand la Department of War Studies al King´s College, Londra
Moritz Brake: Astfel de soluții – săli de sport, aeroporturi vechi, săli de expoziții sau nave de croazieră – sunt bune pentru că oferă suprafețe mari, necesare având în vedere numărul mare de cazuri de infectări. De exemplu în cazul actual al pandemiei de coronavirus, pacienții care nu au nevoie de respirație artificială (și marea majoritate nu au) ar putea fi îngrijiți foarte bine în astfel de spitale improvizate. Ar primi tuburi cu oxigen la pat și nu ar avea nevoie de alte măsuri de îngrijire intensivă. În săli de sport, paturile ar fi despărțite doar de niște paravane. Pe nave de croazieră în schimb, îngrijirea lor ar fi mult mai bună, mai confortabilă, mai sigură. Acolo ar fi posibil ca pacienții să primească mâncare gătită chiar pe navă, la cele mai înalte standarde, nu alimente furnizate de vreo firmă de catering, preparate undeva în niște bucătării improvizate. Aceste nave de croazieră sunt concepute tocmai pentru a îngriji oameni, cu standarde de igienă ridicate și cu aprovizionare cu oxigen. Ar fi sigur o variantă mai bună decât sălile de sport.
Iar cei bolnavi grav trebuie duși în spitale normale...
Moritz Brake: Exact! Iar acest demers s-ar putea realiza foarte bine pe o astfel de navă de croazieră transformată în spital. Aceste nave au deja un loc special de aterizare pentru elicoptere. Și dacă nu au, un astfel de loc poate fi construit rapid în zonele de pe navă solide, din punct de vedere structural, de exemplu acolo unde sunt piscinele exterioare. Apoi s-ar putea realiza foarte rapid transportul cu elicopterul al pacienților de pe navă, a căror stare se înrăutățește, la un spital corespunzător. Iar ulterior ar fi bine ca o astfel de navă să fie păstrată permanent exact cu această funcție, de navă-spital.
Italia, Spania, dar și țări ca Albania, Croația sau Grecia au coaste maritime lungi iar navele de croazieră sunt prezente în zonă. Ce propuneți pentru aceste țări? Ce rol pot juca UE și NATO?
Sebastian Bruns: UE dispune deja de o instituție competentă – este vorba de Center for Desease Management din Stockholm. Cred că UE își poate asuma responsabilități în această criză cu ajutorul acestui centru. Pentru NATO nu văd un rol în prezent. Forțele militare marine din fiecare țară ar putea desigur juca un rol în construirea acestor capacități. Italia este o mare putere maritimă, are o Marină dezvoltată, care are cu siguranță capacitatea să ajute. Dar nu trebuie să comitem greșeala de a transforma NATO într-un fel de organizație de ajutorare.
Moritz Brake: Cei care ar organiza astfel de măsuri la nivelul UE ar putea alcătui o echipă din care să facă parte și oameni din domeniul militar. În prezent, medici ai Marinei germane lucrează la sol, în Germania, în spitale improvizate pentru a ajuta pacienți civili. Un mecanism similar ar fi posibil pentru a trimite doctori din Marina germană sau franceză pe o navă-spital din Grecia, dacă acolo criza ar fi să zicem mai gravă decât în Germania.
Dr. Sebastian Bruns este expert în siguranță maritimă la Institutul pentru Politică de Securitate al Universității Kiel (ISPK).
Moritz Brake este căpitan-locotenent și doctorand la Department of War Studies al King´s College din Londra.
</doc>
<doc docid='dw_52922792' lang='ron' type='mono' source='https://www.dw.com/ro/ro/stațiunile-suedeze-de-schi-sunt-încă-deschise/a-52922792' term='COVID'>
În timp ce mai peste tot în Europa au fost adoptate măsuri drastice pentru a se împiedica răspândirea coronavirusului, Suedia a ales altă cale. Lucru valabil în toate domeniile vieţii, inclusiv referitor la sportul de masă, din care face parte şi schiul. Cele mai multe măsuri de combatere a coronavirusului sunt în Suedia benevole. Autorităţile de resort recomandă, ce-i drept, ca oamenii să rămână pe cât se poate acasă şi să nu călătorească - nici măcar pe teritoriul propriei ţări. Nu există însă îngrădiri de circulaţie şi interdicţia de a avea contact cu alte persoane.
Mari adunări au fost interzise şi în Suedia, dar aici, spre deosebire de alte state europene, interdicţia se referă la grupuri de peste 500 de persoane. Graniţele, hotelurile şi restaurantele au rămas deschise. Copiii pot merge în continuare la grădiniţă, la fel şi elevii la şcoală, dar numai cei până în clasa a IX-a.
Acasă trebuie să rămână doar elevii claselor superioare şi studenţii. Suedezii care se întorc din străinătate nu tebuie să intre în carantină - nici măcar personalul medical. Iar dacă o persoană prezintă simptomele specifice Covid-19, doar aceasta trebuie să rămână acasă, nu şi alţi membri de familie cu care împarte locuinţa.
Credinţa în imunitate
Anders Tegnell, epidemiologul şef al Suediei, pune accentul, aşa cum a procedat iniţial şi Marea Britanie, pe mecanismul de apărare al organismului. În timp ce persoanele în vârstă şi cele periclitate sunt protejate pentru a nu se infecta cu coronavirus, celelalte - tinerii şi, în general, oamenii care nu au suferit niciodată de boli grave - sunt expuse contaminării. Tegnell crede şi speră că astfel, prin infectarea a cât mai mulţi suedezi, o mare parte a populaţiei va deveni imună faţă de acest virus. Aşa, SARS-CoV-2 n-ar mai reprezenta, pe termen lung, o ameninţare pentru Suedia.
Realitatea e că nu se ştie cu precizie dacă se produce o astfel de imunitate faţă de SARS-CoV-2 şi, în caz afirmativ, cât timp durează. Iată de ce mulţi suedezi privesc cu ochi critici politica autorităţii sanitare, preferând o strategie similară cu cea adoptată de majoritatea statelor europene.
Epidemiologul suedez Anders Tegnell
"Gândiţi-vă la noi, egoiştilor!"
Că Suedia a ales altă cale decât vecinii săi şi alte ţări europene, devine limpede dacă vedem că regiunile de schi au rămas deschise în ciuda pericolului de coronavirus. De pildă, în principalele staţiuni de schi ale ţării: Åre şi Sälen. De sâmbătă, însă, au încetat măcar petrecerile après-ski din baruri, cârciumi şi cluburi. Mai înainte, chefurile aveau loc cu un număr limitat de participanţi. Proprietarii localurilor lăsau să intre exact 499 de persoane, pentru a nu avea probleme cu autorităţile.
Presa suedeză relata la finele săptămânii trecute că în Åre cele peste 30.000 de locuri de cazare erau ocupate. Turiştii continuă să sosească din toate colţurile Suediei. E limpede că cei 2800 de locuitori ai staţiunii sunt îngrijoraţi şi nu ezită să critice dur autorităţile.
Cotidianul norvegian "Dagbladet" a publicat un afiş, scris de mână şi expus în gara localităţii, prin care turiştii sunt rugaţi să dea curs recomandărilor experţilor şi să rămână acasă. "Gândiţi-vă şi la noi, cei care locuim aici, egoiştilor!" - cu aceste cuvinte se încheie apelul lansat de localnicii din Åre vizitatorilor.
Proprietarii resorturilor de schi din Åre şi Sälen fac trimitere la deciziile autorităţilor sanitare. "Ne bazăm întru totul pe experţi", explică în dialog la DW Linda Morell, purtătoare de cuvânt a Skistar, adăugând că dacă autorităţile vor lua alte măsuri, le vor respecta.
Unele măsuri de protecţie sunt aplicate deja - cum ar fi păstrarea unei distanţe anumite la cozile din dreptul telecabinelor, dezinfectarea regulată a clanţelor, balustradelor sau a încăperilor pe care le folosesc turiştii. Skipass-ul poate fi încărcat prin telefonul mobil, evitându-se contactul cu alte persoane la ghișeu.
Dezamăgiţi de vecini
La aproximativ 80 de kilometri la vest de Åre se află centrul alpin Meråker, prima regiune de schi de pe teritoriul Norvegiei, dincolo de frontieră. Aici activitatea turistică a fost sistată cu câteva zile în urmă. "A fost un moment greu, când a trebuit să închidem", spune Arne-Magnus Størseth, directorul Alpinsenter, într-o convorbire telefonică cu DW. La început de sezon, mai explică el, s-au făcut investiţii substanţiale pentru a atrage mai mulţi turişti, iar acum, în cea mai bună perioadă a sezonului, centrul a trebuit să fie închis. Pierderile se vor ridica la echivalentul a 200.000 de euro. Størseth a făcut acest calcul pornind totuşi de la ideea că de Paşti va putea fi reluată activitatea sportivă. El este cam dezamăgit de vecinii suedezi: "Cred că autorităţile suedeze ar trebui să fie mai restrictive." Størseth nu se teme, însă, că politica Suediei ar putea periclita viaţa norvegienilor. "Norvegia şi-a închis frontierele. Cine călătoreşte în Suedia şi se întoarce acasă, intră automat în carantină. De aceea nu trebuie să ne facem griji că virusul ar putea fi transportat astfel din Suedia în Norvegia." În regiunea Meråker, cu 2500 de locuitori, nu a fost descoperit până acum niciun caz de coronavirus - în pofida apropierii geografice de Suedia.
Acolo, doar o creştere exponenţială a cazurilor ar putea determina autorităţile să-şi schimbe politica. Potrivit datelor oferite de Universitatea John Hopkins, până la data de 24 martie, 2059 de suedezi fuseseră testaţi pozitiv, 16 s-au însănătoşit, iar 33 au decedat. În regiunile periferice, unde se află şi staţiunile de schi, capacităţile medicale sunt limitate. Acolo, locurile din spitale s-ar putea dovedi, în cazul agravării situaţiei, mult prea puţine.
Nicio recomandare privind închiderea staţiunilor de schi
Luni dimineaţă a avut loc o discuţie între reprezentanţi ai autorităţilor sanitare şi ai unor resorturi de schi. "Ştim că acolo există un risc de infectare", a declarat Tegnell, citat de cotidianul "Dagens Nyheter". Epidemiologul şef suedez ştie prea bine care a fost situaţia în unele zone de schi din Austria, cum ar fi Ischgl, sau din nordul Italiei, unde s-au infectat foarte mulţi oameni cu coronavirus. Totuşi, o recomandare privind închiderea resorturilor de schi suedeze nu este în momentul de faţă de actualitate, a spus Tegnell. El a adăugat că toţi cei care vor călători în zilele de Paşti în aceste regiuni montane trebuie să se gândească bine ce fac. Atât şi nimic mai mult. El a făcut, însă, o recomandare: să se renunţe la intenţia de a-şi vizita rudele în vârstă de Paşti.
</doc>
<doc docid='dw_52909030' lang='ron' type='mono' source='https://www.dw.com/ro/ro/coronavirus-o-treime-din-cazuri-ar-putea-fi-purtători-asimptomatici/a-52909030' term='COVID'>
Fiecare ţară, fiecare guvern are o altă strategie de luptă împotriva virusului SARS-CoV-2. Autorităţile naţionale evaluează diferit şi pericolul transmiterii virusului de către aşa-numiţii purtători asimptomatici - persoane infectate cu SARS-CoV-2, dar care nu ştiu acest lucru şi, ca atare, nu intră în carantină, putând răspândi virusul celor din jur. De regulă, la cei care au contractat acest viurs, primele simptome apar în decurs de cinci zile. În cazuri extreme, perioada de incubaţie poate ajunge, se pare, şi la trei săptămâni.
Potrivit guvernului chinez, numărul purtătorilor asimptomatici, al celor testaţi pozitiv, dar care nu prezintă simptome sau le au doar cu întârziere, ar putea fi de aproximativ 30 la sută, după cum relatează South China Morning Post.
Datele sunt confirmate şi de un grup de experţi niponi, coordonaţi de Hiroshi Nishiura, epidemiolog la Universitatea Hokkaido. Dintre pacienţii japonezi evacuaţi din Wuhan, 30,8 la sută s-au dovedit a fi asimptomatici. Există numeroase indicii conform cărora "un număr considerabil de persoane nu a fost diagnosticat", precizează experţii japonezi într-o scrisoare adresată International Journal of Infectious Diseases.
Aceste cifre nu se potrivesc deloc cu informaţiile furnizate de Organizaţia Mondială a Sănătăţii, potrivit căreia transmiterea coronavirusului de către purtători asimptomatici ar fi ceva "extrem de rar". OMS e de părere că transmiterea virusului de către bolnavi asimptomatici s-ar produce în spaţiul UE în doar unul până la trei la sută din cazuri.
Teste la scară largă
În cele mai multe dintre ţările UE şi în SUA, unde sunt testate doar persoanele care prezintă simptome, numărul celor testaţi pozitiv e în rapidă creştere. În Germania, de exemplu, sunt testaţi doar cei care prezintă simptome similare unei gripe sau au avut în ultimele 14 zile contact cu o persoană testată pozitiv. Cine nu prezintă simptome şi a avut contact cu o persoană infectată cu coronavirus trebuie să intre pentru două săptămâni în carantină la domiciliu - fapt care nu prea e verificat de autorităţi.
În China şi Coreea de Sud, în schimb, în focarele iniţiale de SARS-CoV-2, numărul noilor infectaţi cu coronavirus scade vizibil. În ambele ţări toţi cei care au avut contact cu o persoană testată pozitiv sunt testaţi la rândul lor - fie că prezintă sau nu simptome. Iar cei care sunt depistaţi ca fiind purtători de coronavirus sunt obligaţi să intre în carantină, iar respectarea acestei măsuri este verificată riguros prin telefon. Aceasta indiferent dacă prezintă sau nu simptomele în cauză.
În Coreea de Sud, persoanele care încalcă aceste prevederi sunt pasibile de pedepse usturătoare: de o amendă de până la 3 milioane de woni, echivalentul a 2500 de dolari. Un nou proiect de lege prevede chiar amenzi de 10 milioane de woni şi până la un an de închisoare în astfel de cazuri.
În Coreea de Sud au fost efectuate până acum aproximativ 300.000 de teste de coronavirus
Teste simple şi rapide
După creşterea razantă a cazurilor de coronavirus în luna februarie, numărul noilor infecţii din Coreea de Sud a scăzut considerabil ulterior. În prezent aproximativ 9000 dintr-o populaţie de 50 de milioane sunt infectaţi cu SARS-CoV-2. Numărul bolnavilor creşte zilnic cu mai puţin de o sută de persoane, iar numărul sud-coreenilor decedaţi de Covid-19 este de 120.
Există numeroase puncte de control şi corturi în care fiecare poate face repede şi simplu un test. În Coreea de Sud au fost efectuate până acum aproximativ 300.000 de teste de coronavirus. Zilnic pot fi testaţi 20.000 de oameni, inclusiv cu ajutorul a peste 40 de centre de testare de tip ''drive-through'', unde testarea se face prin fereastra deschisă a automobilului personal. Şi alte ţări aplică, între timp, această metodă. Coreea de Sud a testat pe această cale, prin comparaţie la nivel global, cei mai mulţi oameni, raportat desigur la numărul de locuitori: 5,6 la 1000 de locuitori.
În Germania nu pot fi testate săptămânal, potrivit Institutului Robert Koch, decât cel mult 160.000 de persoane, ceea ce înseamnă doar 1,9 la 1000 de locuitori. În SUA au fost efectuate, până acum, în jur de 30.000 de teste.
Politică restrictivă de succes
Coreea de Sud a reuşit să frâneze răspândirea Covid-19 fără a aplica măsuri drastice, cum ar fi restricţionarea circulaţiei. Evident că şi aici viaţa publică a fost masiv limitată, că şi aici există recomandarea ca oamenii să păstreze o anumită distanţă unul faţă de celălalt. "Coreea de Sud este o republică democratică. Nu credem că izolarea este calea adecvată", a precizat Kim Woo-Joo, expert în boli infecţioase de la "Korea University", citat de revista de specialitate Science.
În schimb, în Coreea de Sud se aplică "cel mai extins program de testare la nivel global", corelat cu eforturi sporite de a izola persoanele testate pozitiv, de a depista aşa-numiţii contacţi şi a-i trimite în carantină, se evidenţiază în articolul menţionat.
Cu ajutorul unui program amplu de testare a populaţiei pot fi depistaţi la timp purtătorii asimptomatici din preajma persoanelor infectate, înainte ca aceştia să poate transmite, la rândul lor, coronavirusul altor oameni. În rândul sud-coreenilor, numărul de asimptomatici e considerabil mai mare decât în alte ţări, iar acest fapt se datorează probabil numeroaselor teste, declara săptămâna trecută directorul Centrului de Prevenire şi Control al Epidemiilor (KCDC), Jeong Eun-kyeong.
Îngrădirea masivă a libertăţilor individuale
În Coreea de Sud au fost luate măsuri care îngrădesc masiv libertăţile cetăţenilor. Pentru a diminua riscul unei infectări, oamenii primesc informaţii personalizate despre zona în care trăiesc. Autorităţile locale au acces la date personale legate de cei infectaţi cu coronavirus, cum ar fi vârsta, sexul sau raza acestora de mişcare.
De la criza MERS, din 2015, guvernul de la Seul are dreptul de a aduna date privind telefoanele mobile sau cărţile de credit ale cetăţenilor, de a întocmi un profil de mişcare al persoanelor testate pozitiv. Aceste date sunt transmise unor aplicaţii, cu ajutorul cărora oamenii pot afla dacă în preajmă se găsesc persoane purtătoare de virus, ferindu-se astfel de o contaminare.
La nivelul Ministerului Sănătății s-a emis un Ordin de Ministru, asumat de secretarul de stat Horațiu Moldovan, prin care s-a stabilit protocolul de tratament pentru a combate infecția cu virusul SARS-Cov-2. (25.03.2020)
Analistul Iulian Fota, fost consilier prezidential pe probleme de securitate, vorbeste despre repozitionarea Chinei. Care e miza de a-si exercita influenta tocmai asupra Italiei? (24.03.2020)
</doc>
<doc docid='dw_52916756' lang='ron' type='mono' source='https://www.dw.com/ro/ro/schema-de-tratament-folosită-de-medici-în-lupta-cu-coronavirusul-newsweekro/a-52916756' term='COVID'>
Pandemia de coronavirus face prăpăd în întreaga lume. Nici o țară nu a reușit să dezvolte un tratament pentru a combate eficient virusul SARS-Cov-2. La nivel european, pacienții testați pozitiv sunt tratați în urma unei scheme de tratament recomandată de Societatea Europeană pentru Cardiologie – grupul pentru HTA.
„Nu există medicamente aprobate”
Conform Ordinului de Ministru, România trebuie să asigure gestionarea infecțiilor cu coronavirus, inclusiv supravegherea activă, depistarea timpurie, izolarea și tratamentul cazurilor, urmărirea contactelor și prevenirea răspândirii continue a infecției.
În protocolul de tratament a infecției cu virusul SARS-Cov-2 se menționează că în acest moment nu există medicamente aprobate pentru tratarea infecției COVID 19:„Medicamentele propuse în acest protocol se bazează pe experiența pandemiei de SARS din 2003, MERS 2012 și pe datele acumulate până acum din epidemia SARS-Cov-2”, se menționează în documentul citat.
Ce se știe la nivel international?
Medicul chinez Wang Guangfa și colegii săi au evaluat în vitro cinci medicamente aprobate de FDA și două antivirale cu spectru larg împotriva SARS-Cov-2. Conform protocolului, una dintre concluziile lor a fost că „cloroquina medicament anti-malaric, utilizat și în bolile reumatice, cu efecte imunologice, este extrem de eficientă în control infecției 2019-nCov în vitro și că datele de siguranță sugerează că ar trebui evaluată la pacienții umani care suferă de boală cu noul coronavirus”.
Într-un studiu recent (Gao și colab. 2020) indică faptul că potrivit datelor actuale rezultate de la peste 100 de pacienți au demonstrat că fosfatul de cloroquina este superior placebo în inhibarea exacerbării pneumoniei, ameliorarea modificărilor imagistice pulmonare, promovând o reducere a multiplicării virusului și scurtarea evoluției bolii.
Xuenting Yao împreună cu colegii săi au descoperit că hidroxiclorochina este mai puternică decât clorochina inhibând SARS-Cov-2 în vitro. Hidroxiclorochina este un analog al clorochininei care are mai puține interacțiuni medicament-medicament.
Mecanismul molecular de acțiune al clorochinei și hidroxiclorochinei nu a fost complet elucidat. Rezultatele studiilor anterioare au sugerat că clorochina și hidroxiclorochina pot inhiba coronavirusul într-o serie de etape.
În primul rând, medicamentele pot modifica pH-ul de la suprafața membranei celulare și, astfel, inhibă fuziunea virusului cu membrana celulară. De asemenea, pot inhiba replicarea acidului nucleic, glicolizarea proteinelor virale, asamblarea virusului, transportul de noi particule de virus, eliberarea virusului și alte procese pentru obținerea efectelor antivirale. Recomandare pentru faza inițială a virusului
Lopinavirul este un inhibitor de proteză utilizat pentru a trata infecția cu HIV, asociat cu ritonavir ca boobster. Lopinavir și/sau lopinavir/ritonavir au activitate anti coronavirus în vitro. În tratamentul sindromului respirator acut sever (SARS), cercetătorii din Hong Kong au descoperit că în comparație cu ribavirină singură, pacienții tratați cu lopinavir/ritonavir și ribavirină au avut un risc mai mic de suferință respiratorie acută (ARDS) sau deces.
În timpul epidemiei din Wuhan utilizarea lopinavir/ritonavir a arătat efect favorabil dacă este utilizat precoce iar Jin și colab. îl recomandă ca terapie antivirală în faza inițială a bolii.
Citiți articolul integralAICI.
</doc>
<doc docid='dw_52901047' lang='ron' type='mono' source='https://www.dw.com/ro/ro/coronavirus-întrebări-care-ne-preocupă-intens-în-aceste-zile/a-52901047' term='COVID'>
De ce tocmai  aceste întrebări?
Unele întrebări ne-au fost adresate pe Facebook sau Twitter. În plus, ne-am orientat în funcţie de întrebările frecvente la care oamenii caută răspunsuri în motoarele de căutare, precum Google, în legătură cu virusul SARS-CoV-2 sau cu boala pe care acesta o declanşează: Covid-19.
De unde vine SARS-CoV-2?
Potrivit Institutului Robert Koch, se pare că virusul a fost transmis omului de la lilieci. Sută la sută sigur nu este însă. Cert este totuşi că în cazul noului virus SARS-CoV-2 avem de-a face cu o zoonoză, cu alte cuvinte, că acesta provine dintr-o sursă animală. Cercetătorii au descoperit aceasta în urma unui studiu publicat în revista de specialitate "Nature".
Contrar teoriilor conspiraţioniste, experţii exclud ideea că noul virus ar fi un produs artificial, creat în laborator. După toate probabilităţile, SARS-CoV-2 a fost transmis pentru prima dată de la un animal la om într-o piaţă din Wuhan, oraş situat în provincia chineză Hubei.
Din ce se știe până acum, virusul Corona rezistă pe anumite suprafețe, mai ales metalice, în medie, patru până la cinci zile. Contaminarea cu SARS CoV-2 se produce prin prin contacul cu mâinile sau suprafețele pe care există virusul. Deși virusul este nou, experții cred că multe dintre informaţiile de care dispunem privind viruşii corona deja cunoscuţi ar fi valabile şi în cazul celui nou.
Fiți precauți mai ales în cantine, cofetării, baruri și restaurante - dacă mai găsiți vreun asemenea local deschis. În principiu, virusul poate ajunge pe veselă prin tusea sau strănutul unei persoane infectate. Cu toate acestea, „nu există indicii privind infecții cu SARS CoV-2 contactate pe această cale“, informează Oficiul federal pentru evaluarea riscurilor (BfR).
Ar trebui să se teamă părinții de o posibilă contaminare a copiilor prin jucăriile importate? Nu, susține BfR. Până acum nu se cunosc cazuri de infecții datorate atingerii jucăriilor sau a altor mărfuri de import. Specialiștii cred că virusul are o stabilitate relativ scăzută în mediul înconjurător. Agenții patogeni rămân activi câteva zile, în special în condiții de frig și umiditate crescută.
În general coronavirusul nu este foarte stabil pe suprafețe uscate. Întrucât rezistența virusurilor depinde de factori de mediu, ca umiditate sau temperatură, Oficiul federal pentru evaluarea riscurilor (BfR) crede că o contaminare prin intermediul corespondenței sau a coletelor poștale este puțin probabilă. Totuși, BfR admite faptul că omenirea nu are încă suficiente date despre SARS-CoV-2.
Pot lua virusul de la animalul de companie sau el de la mine? Experții consideră ca riscul ca animalele de casă să se infecteze cu corona este foarte mic, dar nu exclus. Animalele nu prezintă simptome. Cu toate acestea, dacă sunt purtătoare, ele pot transmite virusul la om prin secreții sau aerul expirat.
Conform BfR, contaminarea cu SARS-CoV-2 prin atingerea sau consumul de alimente este puțin probabilă. Până acum nu există nicio dovadă în acest sens. Spălarea mâinilor cu apă caldă și săpun înaintea preparării alimentelor este de la sine înțeleasă, nu numai în această perioadă. Întrucât viruşii sunt sensibili la temperaturi înalte, prepararea termică a alimentelor reduce considerabil riscul.
Viruşilor SARS și MERS, cunoscuți până acum, nu le priește căldura. În schimb, sunt destul de insensibili la frig. La minus 20 de grade Celsius pot rămâne activi și până la doi ani de zile. Oficiul federal pentru evaluarea riscurilor subliniază faptul că până acum n-a putut fi stabilită nicio legătură între noul virus și consumul de alimente, inclusiv congelate.
Singurul aspect bun al crizei, dacă putem spune așa, e faptul că Beijingul a interzis consumul viețuitoarelor considerate până de curând delicatese în bucătăria chinezească. Se presupune că noul virus s-ar fi transmis de la lilieci. Liliacul nu-i vinovat că a fost servit la masă, cel mai probabil împotriva voinței lui. Din păcate, de SARS-CoV-2 nu scăpăm atât de ușor ca de liliacul din farfurie.
Autoare/Autor: Julia Vergin
Pot muri de COVID-19?
O întrebare la care e greu să răspundem cu "da" sau "nu". La fel de greu este de prezis decesul în urma unei gripe sau a unui accident de maşină. Nu putem vorbi decât de probabilităţi. Dar şi acest lucru e dificil în cazul pandemiei de coronavirus. Nu putem porni decât de la statistici.
Adam Kucharski, matematician şi epidemiolog la London School of Hygiene and Tropical Medicine, vorbeşte de un procentaj de mortalitate între 0,5 şi 2%. Aşadar, din 100 de pacienţi infectaţi cu coronavirus îşi pierd în medie viaţa unul sau doi. O frecventă cauză a decesului este septicemia, o reacţie agresivă a sistemului imunitar al omului.
Cât timp rezistă coronavirusul în aer şi cât pe diverse suprafeţe?
Coronaviruşii provoacă afecţiuni respiratorii. Aceştia sunt transmişi în principal prin aer, unde ajung de la persoane infectate cu SARS-CoV-2, care tuşesc sau strănută. Dacă aceste secreţii infecţioase ajung pe mână, atunci contaminarea se poate produce şi pe această cale. Cu alte cuvinte, prin atingerea unor obiecte sau dând mâna cu altă persoană.
Viruşii pot rezista un anumit timp pe diferite suprafeţe
Potrivit Oficiului federal pentru evaluarea riscurilor (BfR), prime analize de laborator arată că noul coronavirus SARS-CoV-2 poate rezista rămânând contagios, în cazul unei "contaminări puternice", până la trei ore în aer, până la patru ore pe suprafeţe de cupru, până la 24 de ore pe suprafeţe de carton şi până la două sau trei zile pe suprafeţe de oţel sau plastic.
Totuşi trebuie să nu pierdem din vedere faptul că studiul menţionat a fost efectuat în laborator şi nu e absolut sigur dacă şi în viaţa de zi cu zi viruşii rezistă în aceeaşi proporţie pe diferitele suprafeţe.
Cum mă pot proteja cel mai bine?
Tuşind sau strănutând în încheietura cotului, spălându-ne des şi riguros pe mâini şi păstrând distanţa cuvenită faţă de alte persoane ne putem proteja pe noi înşine faţă de infectarea cu noul coronavirus. Totodată întrerupem astfel şi lanţul propagării coronavirusului, încetinind răspândirea sa.
Deoarece virusul se răspândeşte exponenţial, măsurile luate de autorităţi sunt necesare pentru a nu pune complet la pământ sistemele de sănătate. Preşedintele Institutului Robert Koch, Lothar Wieler, solicită respectarea cu stricteţe a măsurilor de prevenţie. Altfel, a estimat el, în două-trei luni, numărul persoanelor infectate cu SARS-CoV-2  ar putea ajunge în Germania la 10 milioane.
De ce nu dispunem încă de un vaccin?
Potrivit Asociaţiei Industriei Farmaceutice (vfa), se lucrează la cel puţin 47 de vaccinuri contra Covid-19. Unul dintre cele mai ambiţioase proiecte este cel desfăşurat de compania germană CureVac. În mod normal e nevoie chiar de ani până la definitivarea unui vaccin efficient. Acest proces este, în actuala pandemie, puternic accelerat. Şi Centrul german pentru cercetări în domeniul infecţiilor (DZIF) caută de urgenţă soluţii. Oamenii săi de ştiinţă folosesc elemente deja existente pentru elaborarea unui vaccin împotriva noului coronavirus. Deşi se lucrează foarte intens la proiect, vaccinul nu are cum ajunge încă în cursului acestui an pe piaţă. Mai ales studiile clinice, fără de care vaccinul nu poate fi admis pe piaţă, necesită mult timp.
În paralel cu eforturile de a dezvolta un vaccin eficient, cercetătorii speră să reuşească să ofere pacienţilor posibilitatea unei "imunizări pasive" cu ajutorul anticorpilor extraşi din plasma sanguină a convalescenţilor. Mai precis a persoanelor infectate cu SARS-CoV-2 care au făcut faţă bolii, dezvoltând anticorpii necesari. Spre deosebire de un vaccin, organismul infectat cu coronavirus nu trebuie să producă el însuşi aceşti anticorpi. Dezavantajul acestei proceduri este că imunizarea nu durează, de regulă, decât câteva săptămâni sau luni.
Teoriile pe tema ibuprofenului au încins spiritele în multe colţuri ale lumii
Este ibuprofenul dăunător sau nu în cazul unei infecţii cu coronavirus?
În această privinţă, s-a declanşat o adevărată isterie în ultima vreme. Trei cercetători au lansat ipoteza că unele medicamente, de pildă inhibitori ACE sau sartani, folosiţi în scăderea tensiunii, tiazolidindionele, indicate în tratarea diabetului sau analgezicul ibuprofen ar putea agrava starea pacienţilor suferind de Covid-19. Sunt teorii, însă, până acum neconfirmate.
Ceea ce fusese initial calificat drept "fake news", a fost mai apoi formulat cu prudenţă în mod oficial de către OMS. Organizaţia Mondială a Sănătăţii îi avertizează pe pacienţii infectaţi cu coronavirus să nu folosească, de siguranţă, ibuprofen, ci să ia, în loc, de exemplu un paracetamol. Anunţul a fost făcut marţea trecută la Geneva de purtătorul de cuvânt al OMS, Christian Lindmeier.
Între timp, OMS s-a distanţat şi de această poziţie, spunând că nu mai avertizează faţă de administrarea ibuprofenului.
Se pot infecta cu SARS-CoV-2 şi animalele de companie?
Ne pot transmite animalele de companie coronavirusul?
Da. Iată de ce Oficiul federal pentru Siguranța Alimentară și Afaceri Veterinare (BLV) din Elveţia recomandă proprietarilor de animale de companie, care se află în carantină suspectaţi fiind de infectarea cu SARS-CoV-2, să renunţe pentru o vreme la mângâierea şi îmbrăţişarea acestor animale. Câinii, pisicile şi alte astfel de animale domestice nu prezintă simptome tipice infecţiei - deci nu se îmbolnăvesc. Cu atât mai greu este de evaluat riscul transmiterii coronavirusului la om.
Oficiul federal pentru evaluarea riscurilor (BfR) e de părere că şi un animal infectat poate, teoretic, răspândi virusul prin respiraţie şi secreţii. Să nu uităm că SARS-CoV-2 provine din lumea animală.
Cât de periculos este coronavirusul în timpul sarcinii şi pentru copii?
Poate fi transmis coronavirusul copilului în timpul sarcinii?
Conform datelor de care dispunem până la această oră, copiii nu se numără printre persoanele periclitate. Asta înseamnă că la copii infectaţi cu coronavirus, boala are, de regulă, o formă blândă, evoluând fără complicaţii. Au existat câteva cazuri singulare când a fost depistat virusul şi la nou născuţi. Neclar este dacă virusul a fost transmis copilului înainte, în timpul sau după naştere.
Potrivit Organizaţiei Mondiale a Sănătăţii (OMS) şi a Oficiului federal al Educaţiei pentru Sănătate (BZgA), coronavirusul nu reprezintă pentru femeile însărcinate un risc sporit. Cu toate acestea, gravidele ar trebui să ia măsuri mai riguroase de prevenţie, deoarece datele de care beneficiem deocamdată nu sunt foarte solide.
Peste tot coronavirus! Să fie până și pe ardeiul gras, pe cărțile poștale sau pe animalul de companie? O întrebare pe care și-o pun mulți în această perioadă. Iată câteva răspunsuri menite să-i liniștească. (19.03.2020)
</doc>
<doc docid='dw_52897424' lang='ron' type='mono' source='https://www.dw.com/ro/ro/coronavirus-guvernul-scoate-armata-în-stradă/a-52897424' term='COVID'>
Medicii atenționează că sistemul medical s-ar putea prăbuși în eventualitatea unui val de pacienți infectați cu Covid-19, dotările fiind insuficiente, iar posibilitățile de intervenție limitate. Moldova are teste puține - majoritatea provenite din donații. Autoritățile au anunțat că OMS a donat luni un lot de teste, iar săptămâna trecută "un agent economic" și un "prestator de servicii" au făcut donații de teste de depistare a coronavirusului. Până acum au fost confirmate 109 cazuri de Covid-19 în Republica Moldova. Este vorba inclusiv despre copii. Din numărul total, 66 sunt cu transmitere locală. Zece pacienți sunt în stare gravă.
Apel disperat al unui medic: "Ce e mai rău abia urmează!"
Într-un apel făcut public marți, doctorul în științe medicale, Tihon Moraru, specialist în terapie intensivă, își încurajează colegii să ceară de la autorități utilaj performant și medicamente. El avertizează că, în Republica Moldova, Covid-19 va atinge punctul culminant abia la mijlocul lunii aprilie sau începutul lunii mai. "Noi toți nu ne dăm seama de pericolul care ne paște. Chiar și colegii noștri din țări bogate ca Italia, Spania, unde medicina este de multe ori mai performantă decât cea din Republica Moldova, nu fac față în tratamentul bolnavilor gravi și foarte gravi. (...) Pentru ca medicii să facă față situației grave, este nevoie de dotarea adecvată cu utilaj medical și medicamente. Mă tem că am întârziat cu 3-4 săptămâni. Va fi foarte greu ca echipamentele să fie aduse în țară. Acest lucru poate fi realizat doar de conducerea țării noastre și cât mai rapid, implicând Ministerul Afacerilor Externe, Ministerul Sănătății, ambasadele", menționează medical în apelul său.
Deoarece mulți cetățeni și biserica sfidează regimul special impus de autorități, Comisia pentru Situații Excepționale a decis luni seară implicarea armatei. Astfel, începând de miercuri, 25 martie, va fi interzis accesul în parcuri, terenuri de joacă și alte locuri publice: "Este o măsură destul de dură, dar este necesară, pentru a asigura stoparea răspândirii acestui virus", a menționat premierul Ion Chicu.
Parlamentul de la Chișinău a instituit, săptămâna trecută, starea de urgență pentru 60 de zile în legătură cu răspândirea Covid-19. Cu toate acestea, bisericile au continuat să oficieze slujbe și să împărtășească enoriașii cu aceeași linguriță - procesiuni interzise de autorități în perioada stării de urgență. Doar un preot a fost amendat cu 25.000 de lei moldovenești (aproximativ 1.300 de euro) pentru că la slujba oficiată nu a fost respectată distanța socială dintre enoriași.
Combat coronavirusul cu clopotele
Mitropolia Moldovei (subordonată Patriarhiei Ruse) a anunțat că, în următoarele zile, în toate lăcașurile Bisericii Ortodoxe din Moldova clopotele vor bate începând cu ora 12.00, timp de 3 minute: "Pentru a învinge încercările la care suntem supuși, dar și pentru a înainta duhovnicește spre sărbătoarea Sfintelor Paști, ÎPS Vladimir a rânduit ca, în această perioadă, în toate lăcașurile de cult din cuprinsul Bisericii Ortodoxe din Moldova, toate clopotele să bată începând cu ora 12.00, timp de 3 minute", se menționează într-un comunicat al mitropoliei.
În an electoral, la Chișinău, politicienii aflați la guvernare încearcă să capitalizeze electoral panica generată de răspândirea coronavirusului. În Moldova au fost confirmate trei cazuri de infectare cu coronavirus. (10.03.2020)
</doc>
<doc docid='dw_52897035' lang='ron' type='mono' source='https://www.dw.com/ro/ro/cum-vrea-china-sa-convinga-europa-ca-de-la-ea-vine-salvarea-ziarecom/a-52897035' term='COVID'>
China trimite echipe de medici si echipamente medicale in Italia, isi ofera ajutorul in general statelor Uniunii Europene, Rusia joaca si ea aceasta carte a sprijinului pentru Occident. De cealalta parte, incep sa apara critici la adresa felului in care UE a gestionat drama Italiei. Geopolitica nu pare ca sta pe loc, sa spun asa. Cum arata tabloul, din acest punct de vedere?
Daca pentru Occident pandemia de coronavirus este numai pericol, pentru Rusia si China ea este si oportunitate. In plus, cele doua tari autoritare, conduse de lideri inteligenti si pragmatici, au sesizat sansa de a slabi odata in plus Occidentul prin cultivarea Italiei. S-au miscat repede, intr-un moment cand Italia chiar avea nevoie de ajutor.
Au ajutat o tara care a mai reclamat si alta data lipsa de solidaritate sau reactia greoaie a tarilor europene. A se vedea cazul mega-valului de imigranti sau al crizei economice din 2010. Si cand tu ajungi la tensiuni atat de vizibile cu aliatii tai, a se vedea recentele tensiuni franco-italiene, de ce nu si-ar incerca si altii norocul in relatia cu tine?
De ce Italia?
Sa nu uitam ca Rusia si China, pentru motive diferite, cultiva Italia de mai mult timp. Rusia vrea ajutorul Romei pentru proiecte energetice rusesti si pentru influenta pro-rusa in UE, iar China are nevoie de porturile italiene, parte a bratului maritim al Belt and Road.
Ambele au interese tot mai mari in Mediterana de est, iar Rusia acum este implicata si in Libia, unde iar are nevoie de Italia.
Eu cred ca Rusia si China, din tot felul de motive, vad Italia ca un punct slab al Occidentului, o tara cu mult populism, cu politicieni mai usor de corupt, iar acum cu o societate mult mai receptiva la mesajele pro-rusesti si pro-chinezesti.
Iar daca tinem cont de parteneriatul tot mai strans intre Rusia si China, nu este exclus ca ele sa-si coordoneze actiunile si pe Italia.
In ciuda pandemiei de COVID-19, China si Rusia isi vor continua planurile de contrabalansare si chiar slabire a Occidentului. Mai ales acum, cand Vestul are probleme interne tot mai mari si pare ca si-a pierdut instinctul strategic.
Pana la debutul acestei crize majore, care pune in joc siguranta oamenilor, temerile legate de Rusia, dar si de China priveau dezinformarea, fake news-urile, imixtiunea in alegeri. Au disparut aceste temeri astazi?
Nu ar trebui sa dispara, apele Occidentului fiind tot mai tulburi. Pe fondul cresterii panicii sau macar al ingrijorarii, tentatia de a pescui in aceste ape va fi tot mai mare. Aveti rabdare sa vina si criza economica, care va amplifica si mai mult angoasa societatii occidentale.
Logica jocului geopolitic si al operatiunilor acoperite de acest fel reclama o intensificare a actiunilor de destabilizare politica, de alimentare a confuziei ideologice.
Rusia si China au in fata lor, brusc, aproape peste noapte, oportunitati de imagine si de influenta la care nici nu visau pana acum.
Cum a gestionat China criza cauzata de coronavirus?
China pare sa fi iesit din faza critica a actualului val de pandemie. Spun pare, pentru ca intr-o tara autoritara intotdeauna trebuie sa fii precaut fata de corectitudinea informatiilor oferite.
Altfel efortul lor a fost semnificativ, ceva ce numai acolo poti intalni.
Eu am spus tot timpul: modelul chinez este numai pentru chinezi. Am vazut in China momente de real eroism, mai ales la personalul medical, care a dus greul acestei mari batalii. Am vazut mega-organizari, ce au uimit o lume intreaga, dar care, repet, nu sunt posibile decat acolo.
Am vazut si lasitati, in fata valului de criticism, am vazut si abordari ideologizate sau propaganda, mai ales cand teama fata de integritatea morala a regimului conducator a crescut.
In final, ma bucur pentru poporul chinez, care acum nu mai este amenintat de acest virus mortal. Ca orice popor al lumii, si ei merita o soarta mai buna.
Cititi interviul integral AICI.
Când țările europene nu anticipau amploarea crizei coronavirus, locuitorii unui mic oraș din nordul Italiei intrau în carantină. Un dialog despre spaimă, dar fără a ocoli speranța, văzută prin ochi de copii. (23.03.2020)
O epidemie virala functioneaza ca un ceas si poate fi deci calculata. Matematicianul Stefan Flasche explica intr-un interviu acordat DW ce se stie pana acum despre raspandirea coronavirusului. (23.03.2020)
</doc>
<doc docid='dw_52896656' lang='ron' type='mono' source='https://www.dw.com/ro/ro/dezinformare-în-vremuri-de-corona/a-52896656' term='COVID'>
Organizația Mondială a Sănătății (OMS) vorbește deja despre o "infodemie" în legătură cu coronavirusul. Nu numai virusul se propagă în lumea întreagă, ci și o cantitate din ce în ce mai mare de informații. Cu toate acestea, multe informații sunt dezinformare pură și sunt folosite ca mijloc de exercitare a influenței politice. Iar Rusia este deosebit de activă în acest domeniu.
Un raport al grupului operativ de comunicare strategică al Serviciului European de Acțiune Externă SEAE a identificat sute de cazuri de dezinformare în actuala criză. Numai între 22 ianuarie și 19 martie 2020 au existat 110 știri false de origine rusească despre coronavirus. Autorii și mesajele sunt întotdeauna aceleași și au o lungă tradiție în sistemul de influență rusă în străinătate.
Conspirații și virus de laborator
DW a prezentat deja câteva "best of"-uri în materie de teorii ale conspirației și dezinformări despre coronavirus în urmă cu două săptămâni. Conform raportului UE, actuala campanie rusă de dezinformare se concentrează cu precădere pe un aspect: o presupusă origine artificială a virusului care ar fi folosit în scopuri politice minore.
Platforme precum "southfront.org" sau "RT" și "Sputnik" sunt deseori citate de UE ca inițiatori și multiplicatori ai acestui mesaj. Uneori, aceste știri false variază: există, de asemenea, "elite secrete" în spatele coronavirusului, alteori SUA sau industria farmaceutică.
Întotdeauna prezente sunt următoarele elemente: nimic nu este ceea ce pare. Cu atât mai puțin modul în care prezintă situația guvernele, autoritățile sanitare și mass-media. UE evaluează că țelurile din spatele acestei campanii de dezinformare sunt clare: crearea de confuzie, slăbirea încrederii în guverne, mass-media, autorități și în "sistem", crearea neîncrederii și a discordiei la nivelul UE, între statele membre și SUA. Bine ați venit pe tărâmul teoriilor conspirației, bine ați revenit la propaganda Războiului Rece!
Turnul de comandă al propagandei ruso-sovietice
Nu numai UE, ci și oameni de știință precum Thomas Rid de la Universitatea John Hopkins au observat că influența rusească nu s-a schimbat aproape deloc față de perioada Războiului Rece. Actuala criză oferă posibilitatea de a arunca o privire asupra mecanismelor de funcționare a dezinformării rusești.
În principiu, aparatul de propagandă al Uniunii Sovietice a folosit trei tipuri de dezinformare: albă, gri și neagră. Propaganda albă a venit și provine de la canale de stat recunoscute, precum Ministerul de Externe, comunicatele de presă sau departamentele de informare ale instituțiilor de stat. Un exemplu de propagandă gri este radiodifuzorul străin rus "RT" sau portalul de știri "Sputnik". Deși par să fie instituții media obișnuite, ele sunt considerate portavocea neoficială a propagandei ruse.
"Propaganda neagră" este de departe cea mai complicată, deoarece are loc în secret. În limbajul sovietico-rus, acest tip de propagandă intră la capitolul "măsuri active". În mod ideal sunt lansate informații false, pe jumătate adevărate sau distorsionate în mod deliberat, fără ca fundalul rusesc să devină vizibil. Organizatorii acestor "măsuri active" au fost și sunt, în mare parte, servicii secrete.
La dispoziția lor există resurse importante: în epoca analogă au fost fondate, tipărite, distribuite sau expediate numeroase edituri, oficii de informare, ziare, reviste sau broșuri. Cu toate acestea, disciplina principală consta în răspândirea dezinformării pe canale secrete, via "agenți de influență" sau persoane de contact. În acest scop au fost recrutate surse din mass-media occidentale obișnuite, care apoi au difuzat informații în sensul dorit de Rusia.
În era digitală, această metodă complicată și lentă de influențare a devenit mai puțin importantă. În schimb, serviciul rus de informații FSB se bazează pe "fabrici de trolli". Mai precis, în companii camuflate sunt puse la lucru programe software și oameni pentru a "planta", partaja, aprecia cu "like" și a trimite informații și mesaje în lumea largă a Internetului.
Dezinformarea ca element strategic
Serghei Ivanov, fostul șef al serviciului de dezinformare "A" din cadrul serviciului secret sovietic KGB, a descris folosirea măsurilor active drept "artă".
Conținutul lor trebuia adaptat la situații distincte și la public. În plus, originea sovietică trebuia să rămână voalată cu orice preț. Un obiectiv important a fost de a determina mass-media sau personalități din Occident să preia unul sau mai multe conținuturi ale dezinformării. Când acest lucru a funcționat, sursa occidentală a putut fi prezentată drept sursa inițială a informației.
Propaganda ascunsă și cea deschisă erau gândite ca un tot unitar, ele completându-se reciproc. Măsurile active au preluat conținutul propagandei gri și invers. În acest fel, adevăratul autor a rămas ascuns, au fost create interacțiuni și au fost implicați cât mai mulți multiplicatori ignoranți.
În ce scop? Complexitatea dezinformării sovietice și ruse arată cât de mult investește Kremlinul - acum la fel ca în trecut - în acest tip de politică informațională. Cu mult înainte ca termeni precum "război hibrid" sau "război informațional" să se răspândească, autoritățile de la Moscova au folosit dezinformarea ca element strategic al politicii lor externe.
Această logică extremă a Războiului Rece pare să fie valabilă și astăzi: dacă interesele Rusiei în lume întră în contradicție cu cele ale SUA, NATO și UE, orice mijloc de slăbire și derutare a inamicului, dar și de divizare a societății acestuia este binevenit. Între acestea figurează și fenomene apolitice, cum ar fi bolile, chiar dacă știrile false pot costa vieți omenești.
Putin se foloseste de spaima de coronavirus ca sa intareasca controlul asupra populatiei si joaca in exterior cartea empatiei: un interviu cu profesorul Armand Gosu.  (23.03.2020)
În Republica Moldova a fost înregistrat primul deces provocat de COVID-19 și răspândirea virusului continuă. Sunt oare autoritățile pregătite să stopeze epidemia sau Moldova poate deveni un exemplu tragic? (19.03.2020)
</doc>
<doc docid='dw_52885258' lang='ron' type='mono' source='https://www.dw.com/ro/ro/va-fi-mai-rau-inainte-de-a-fi-mai-bine/a-52885258' term='COVID'>
DW: Domnule Flasche, faceti deja de doua luni cercetari in cadrul London School of Hygiene and Tropical Medicine legate de coronavirus. Ce ati aflat pana acum?
Stefan Flasche: Analizam raspandirea si caracteristicile COVID-19 precum si rata mortalitatii. Raspandirea virusului pe nava de croaziera din Japonia...
… nava "Diamond Princess", care s-a aflat in februarie in carantina la Yokohama pentru doua saptamani …
… ne-a ajutat sa intelegem mai bine virusul, fiindca toti au fost testati acolo intr-un spatiu restrans. Se pare ca rata mortalitatii, impartita pe toate categoriile de varsta, este de unu la suta. Dar asta depinde foarte mult de varsta. Cu cat e varsta mai inaintata, cu atat riscul devine mai mare. Riscul creste incepand cu 50 de ani, dar mai ales incepand cu 60.
Ce inseamna cifra de reproducere "R", despre care s-a vorbit atat de mult in ultimele zile?
Cu ajutorul acestei cifre putem estima cat de multi oameni poate infecta o persoana infectata deja intr-un grup neprotejat de populatie. Daca acest numar este mai mare de unu, atunci cel infectat poate infecta mai mult de o persoana. In cazul coronavirusului, cifrele cam oscileaza. La inceput s-a demonstrat ca o persoana infectata poate infecta alte doua pana la 2,5 persoane.
De ce este atat de greu de constatat cate cazuri exista cu adevarat?
Presupunem ca exista oameni care sunt infectati, dar care inca nu prezinta simptome si totusi raspandesc virusul. Si este foarte greu sa depistezi astfel de oameni. Cercetarile noastre pleaca de la premisa ca 10 pana 30 la suta din totalul imbolnavirilor sunt provocate de oameni care inca nu prezinta simptome. Strategiile de indiguire se concentreaza asupra persoanelor care prezinta deja simptome. Aceasta inseamna, de asemenea, ca multi care sunt infectiosi nu sunt luati in considerare. Iar acesta este unul din motivele care au dus la esuarea strategiei de indiguire in aproape toate tarile.
Este acesta si motivul pentru care in Italia a devenit totul atat de grav in timp atat de scurt?
In Italia au existat cateva cazuri care nu au fost descoperite. Cand intr-o tara moare prima persoana, cu doua saptamani inainte nu au fost descoperite 100 de cazuri, fiindca dureaza un timp pana cand un infectat manifesta simptome atat de grave incat moare de pe urma lor. In acest rastimp, cei 100 de infectati i-au infectat la randul lor pe altii, cu o rata de reproducere de doi. Cand virusul este descoperit abia la primul caz mortal, exista deja alte 1000 de cazuri.
Ce putem invata de la China si Coreea de Sud? Acolo virusul s-a raspandit mult mai devreme decat in Europa.
In China si Coreea de Sud, cifra persoanelor nou infectate scade. Aceasta este de interes pentru aducerea sub control a COVID-19 la nivel mondial. Aceste tari au reusit sa franeze raspandirea virusului prin masuri sociale drastice, fortandu-i pe oameni sa stea la distanta unii de altii. Atunci cand virusul se raspandeste nestingherit, sistemele de sanatate ajung rapid la limita. Prin incetinirea raspandirii virusului se reduce si numarul celor care sunt bolnavi in acelasi timp, si aceasta ajuta sistemele de sanatate. Totodata se castiga un timp pretios pentru descoperirea unor terapii si vaccinuri eficiente.
Deci aceasta insemna ca asa-numitul "Social Distancing" a fost eficient in China si alte tari pentru combaterea virusului?
Pe de-o parte este o veste buna, fiindca masura este eficienta. Dar problema este ca de indata ce se revine asupra acestei masuri, numarul cazurilor creste din nou, fiindca majoritatea populatiei inca nu a devenit imuna. Aceasta aduce guvernele intr-o situatie grea, fiindca masura de ingradire a vietii publice ingreuneaza masiv viata cotidiana si economia si nu poate fi aplicata decat pentru o perioada de timp relativ scurta.
Ce insemna asta pentru Europa?
Este o problema cand se incepe prea devreme cu inchiderea scolilor si interzicerea manifestarilor de amploare, fiindca aceste masuri trebuie sa fie in vigoare mai mult timp. De aceea unii politicieni au ezitat atat, nestiind clar cand este momentul potrivit sa ia aceasta decizie.
Ce rost are ca unele tari au introdus limitari de calatorie, iar altele chiar si-au inchis granitele?
Limitarile de calatorie au rostul de a-i impiedica pe cei infectati deja sa patrunda in tara. Aceasta are noima atunci cand putini oameni din acea tara sunt infectati. Dar atunci cand virusul s-a raspandit deja in tara, cele cateva cazuri care mai vin din afara nici nu mai conteaza.
Ce altceva se mai poate face?
Mai putin drastica ar fi concentrarea asupra grupurilor cu risc crescut. Aceasta nu ar limita raspandirea virusului, dar daca eruptia maladiei nu poate fi oricum impiedicata, o strategie este izolarea celor care sunt afectati cel mai grav.
Aceasta suna de parca vom mai avea mult de furca cu acest virus...
E greu de spus cat va mai dura pandemia. Dar pana acum nu avem indicii ca virusul o sa dispara in cursul verii.
Sunteti ingrijorat?
Cu totii ar trebui sa ne facem griji. Este o vreme dificila. Si va fi totul mai rau inainte de a fi  mai bine. Nu prea putem face mare lucru. Trebuie sa ramanem rationali si sa ne luam informatiile din surse de incredere.
Stefan Flasche este profesor asociat in cadrul London School of Hygiene and Tropical Medicines. El elaboreaza acolo modele matematice pentru boli contagioase. S-a ocupat, intre altele, de masuri de vaccinare impotriva pneumococilor, de eruptia gripei porcine si a Ebola. A consiliat de asemenea Organizatia Mondiala a Sanatatii cu metode de calcul pentru Malarie si febra Dengue.
Când țările europene nu anticipau amploarea crizei coronavirus, locuitorii unui mic oraș din nordul Italiei intrau în carantină. Un dialog despre spaimă, dar fără a ocoli speranța, văzută prin ochi de copii. (23.03.2020)
</doc>
<doc docid='dw_52868491' lang='ron' type='mono' source='https://www.dw.com/ro/ro/familie-din-italia-avem-timp-suficient-pentru-a-vă-răspunde/a-52868491' term='COVID'>
Camilla și Vittorio locuiesc la Codogno. Micul oraș din nordul Italiei este considerat locul de unde a pornit epidemia italiană începând cu primul bolnav, așa-numitul pacient 1. Într-un moment în care celelalte țări europene nu păreau să prevadă dimensiunile crizei coronavirus, cei aproximativ 15.000 de locuitori ai acestei localități din peninsulă deveneau primii europeni intrați în carantină.
"Avem suficient timp la dispoziție pentru a-ți răspunde", îmi spune Camilla, mulțumindu-mi pentru oportunitatea pe care o are, de a vorbi despre situația dificilă din Italia. Cuplul s-a mutat la Codogno abia anul trecut, venind de la Bologna, orașul în care Camilla și Vittorio s-au cunoscut. A fost un pas firesc, familia lui Vittorio, un talentat bucătar în vârstă de 37 de ani, locuind în apropiere – un ajutor de neprețuit pentru ei și cei doi copii: Darko (5 ani) și mezinul Tabata (8 luni).
Zâmbetul, armă împotriva crizei: Camilla, Vittorio, Darko (5 ani) și Tabata (8 luni).
Previziunile Camillei și ale lui Vittorio s-au adeverit. Între timp, peste tot în Europa au intrat sau urmează să intre în vigoare măsuri drastice de restrângere a vieții publice.
DW: Camilla, cum vă simțiți?
Camilla: Din fericire suntem cu toții bine. În situația actuală, prioritatea noastră este să nu ne lăsăm dominați de spaimă.
Care a fost reacția voastră și a comunității cand ați aflat despre impunerea carantinei? V-ați speriat? Care a fost aspectul cel mai dificil al carantinei și cum v-ați petrecut timpul?
Prima noastră reacție a fost cu siguranță frica, urmată de un sentiment de neîncredere. Cred că cei mai mulți dintre locuitorii din Codogno s-au întrebat: de ce se întâmplă toate aceste lucruri tocmai aici? Eu sunt originară din Toscana, părinții mei locuiesc în Follonica (una dintre cele mai importante stațiuni din Toscana, n.r).
Când a apărut vestea despre prima infecție, mama mea ne-a rugat imediat să părăsim Codogno și să mergem acolo. Am răspuns instinctiv: "Ce se întâmplă dacă suntem infectați? Nu ne putem asuma riscul de a răspândi virusul."  În primele două zile ale carantinei, toate magazinele au fost închise, așa că eram foarte îngrijorați de imposibilitatea de a cumpăra alimente și mai ales lapte praf pentru Tabata. Ulterior, când autoritățile au comunicat că magazinele alimentare și farmaciile vor fi redeschise, ne-am liniștit.
Străzi pustii la Codogno
Care este atmosfera acum în orașul vostru, în contextul măsurilor drastice luate pentru oprirea răspândirii infecțiilor cu noul coronavirus?
Inițial, gravitatea situației nu a fost foarte clară. În presă se vorbea despre o boală mai puțin fatală decât gripa sezonieră. Din acest motiv, oamenii au ieșit afară fără să poarte mască. Nici eu, nici soțul meu Vittorio nu am folosit măștile de protecție când am mers la cumpărături, între altele pentru că stocurile fuseseră epuizate. Însă acum, când situația este foarte gravă, cu toții ne gândim de două ori înainte de a ieși la plimbare, mai ales dacă nu avem mască de protecție.
Potrivit presei din Italia, așa-numitul pacient 1 se simte mai bine. Cum au primit oamenii din Codogno această veste?
Să spunem că autoritățile italiene au încercat de la bun început să înțeleagă cine l-a infectat pe Mattia, pacientul 1, care nu fusese în China. În schimb, în ianuarie el a luat cina alături de un coleg care se întorsese recent din această țară. Însă, în cazul acestui coleg, rezultatul testului pentru coronavirus a fost negativ.
Urmărind traseul virusului, autoritățile au relevat că la originea focarului de coronavirus din Codogno s-ar afla o persoană din Germania, mai precis din Bavaria. Mattia se simte mai bine, el poate acum să respire fără ajutorul aparatelor, iar în urmă cu câteva zile a rostit primele cuvinte, întrebând unde se află. Este o veste foarte bună, suntem fericiți atât pentru el, cât și pentru soția sa, care este însărcinată în luna a opta. Ameliorarea stării sale de sănătate este o rază de lumină. Însă situația rămâne gravă în Italia.
Gara din Codogno este și ea pustie
I-ați explicat lui Darko situația?
Darko are cinci ani și este foarte inteligent. Inițial am încercat să-l ținem departe de știri, însă el vorbea deja despre coronavirus încă din prima zi de carantină. Darko este calm și încrezător și pentru că mama și tata încearcă să susțină o atmosferă pozitivă în locuință. I-am explicat că școala este închisă și că vom rămâne mai mult acasă împreună și că toate lucrurile pe care le făceam înainte le vom face din nou când virusul va fi învins (am îmbrăcat această informație într-o poveste cu eroi nemaipomeniți – medicii – care luptă împotriva unui monstru mic). De asemenea, educatorii au avut o inițiativă formidabilă. Au trimis filmulețe pentru a-i saluta pe copii și le-au oferit părinților câteva teme pentru acasă foarte amuzante.
Duceți lipsă de ceva? Alimente, produse de igienă, medicamente? Ați făcut provizii?
Măștile de protecție au fost imposibil de găsit, iar situația nu s-a schimbat.  Protecția Civilă a distribuit recent măști de protecție gratuit (trei măști de persoană), însă stocul a fost epuizat în câteva ore și mulți oameni nu au apucat să le primească. Medicamentele și alimentele sunt ușor accesibile, farmaciile și magazinele alimentare fiind aprovizionate în regim normal.
Unitatea de Primiri Urgențe de la Codogno anunță că accesul este interzis. (21 februarie 2020)
Cel mai rău lucru este că aici, în Italia, nu mai există spațiu în spitale pentru infectați și de aceea suntem îngrijorați. Dacă cineva își rupe piciorul, nu știu care este cel mai apropiat spital care îl poate ajuta, deoarece fiecare clădire este plină de pacienți afectați de coronavirus. Unitățile de terapie intensivă sunt pline și, din păcate, medicii triază pacienții, alegând pe cine să țină în viață.
Cum reacționează acum populația din Italia la măsurile luate de guvernul de la Roma pentru stoparea virusului? Unii comentatori au scos în evidență mentalitatea mediteraneană a italienilor, care ar tinde să ignore regulile.
Trebuie să confirm. Italianul de rând obișnuiește să fie șmecheraș în orice situație. La fel și în cazul de față. Când guvernul a anunțat închiderea Lombardiei și clasificarea ei drept "zonă roșie", oamenii au luat realmente cu asalt gara pentru a ieși din Milano. Nimeni nu s-a gândit că poate astfel dă liber la contaminare. Altceva: au existat revolte în pușcării. De pildă la Foggia, în sudul Italiei, 50 de deținuți au evadat. Și mai rău a fost la Modena, unde șase deținuți au murit.
Din fericire există și italieni mai puțin impulsivi, precum aceia care dețin un magazin sau o altă afacere și care au decis să tragă obloanele pentru a nu lăsa virusul să se răspândească.  Asta deși guvernul le-a oferit în urmă cu doar câteva zile posibilitatea de a-și relua activitatea – mă refer la baruri, restaurante, saloane de tatuaje, etc. Totuși, acum toate magazinele sunt din nou închise, în conformitate cu directivele guvernamentale.
Cum crezi că va evolua această criză în Italia și în Europa?
Carantina la Codogno
Când pandemia se va opri vor exista daune economice mari pentru Italia. Dacă nu s-ar fi luat aceste precauții extreme, probabil că sistemul de sănătate ar fi colapsat și mai repede, dat fiind numărul mare de pacienți afectați de virus. Nu știu cum poate arăta situația în alte țări, dacă există și ce prevăd măsurile de susținere a mediului de afaceri în alte părți, sau dacă  în alte state spitalele au suficient spațiu pentru tratarea pacienților.
La început au existat vești discordante despre gravitatea situației.Comentatorii invitați în studiourile de televiziune au spus că gripa comună este mai mortală decât Covid-19, în timp ce medicii și specialiștii recomandau oamenilor să folosească masca de protecție. Poate că principala problemă a fost aceea că toată lumea și-a dat cu părerea, când cei care trebuiau să vorbească erau specialiștii.
Au existat și oameni, unii dintrei ei mai mult sau mai puțin "influencers" pe Instagram, care au separat țara în două, între nord și sud, spunând că nordul (bogat) este pedepsit de karma. Și chiar mai grav este faptul că acestor oameni li se dă dreptul să vorbească la televizor. Aceste lucruri m-au supărat!
</doc>
<doc docid='dw_52873386' lang='ron' type='mono' source='https://www.dw.com/ro/ro/restricții-de-circulație-în-românia/a-52873386' term='COVID'>
Sâmbătă seară, Ministrul român de Interne Marcel Vela a emis ordonanța militară numărul 2. Aceasta prevede, printre altele:
* se suspendă temporar activitățile stomatologice, cu excepția urgențelor * se suspendă activitatea în malluri, cu excepția magazinelor alimentare, veterinare și curățătorii * se interzic grupurile mai mari de trei persoane în afara locuinței * între 6 și 22 se recomandă ca deplasarea să se efectueze exclusiv în anumite condiții - la muncă, la cumpărături, la plimbat animalele, pentru ajutorarea persoanelor care au nevoie de sprijin, urgențe medicale * între 22 și 6, circulația persoanelor este permisă strict în condițiile de mai sus; autoritățile au dreptul de a solicita legitimația sau declarații pe proprie răspundere privind motivele ieșirii din casă * străinii pot traversa România pe culoare special stabilite; excepție fac străinii și apatrizii care sunt membri ai familiilor de români sau cu rezidență în România și a celor care au permis sau viză de ședere în România, personalul diplomatic, pasageri în tranzit, persoane care au nevoie de protecție internațională; * autoritățile identifică și țin evidența persoanelor în vârstă de peste 65 de ani, fără susținători sau altă formă de ajutor, și să le asigure sprijin; * persoanele izolate ca măsură de prevenire a răspândirii COVID-19, care părăsesc locația în care au fost plasate fără aprobarea autorităților competente, sunt persoane cu risc crescut de contagiozitate și sunt plasate în carantină instituționalizată, sub pază; * persoanele carantinate care părăsesc locația în care acestea au fost plasate înainte de termen sunt carantinate pentru o nouă perioadă de 14 zile * persoanele care nu respectă izolarea sau carantina vor fi sancționate penal
ics / das
</doc>
<doc docid='dw_52855955' lang='ron' type='mono' source='https://www.dw.com/ro/ro/corespondenții-dw-în-vremuri-de-corona/a-52855955' term='COVID'>
Încet-încet mă acomodez la noua normalitate din Spania: starea de urgență. Pe lângă cei care merg la serviciu, din casă ies doar oamenii care caută să-și procure alimente. Se păstrează o distanță de minimum un metru și jumătate față de persoanele din jur. După revenirea acasă, încălțămintea este scoasă imediat, iar mâinile se spală cu apă caldă și săpun.
Străzile în centrul istoric al orașului Sevilla sunt complet goale. Primăvara înseamnă, de fapt, începutul sezonului turistic în capitala Andaluziei. În alte condiții, locuitorii orașului s-ar fi pregătit acum pentru valul de turiști atrași de Semana Santa – renumita procesiune de Paște din Sevilla. Dar tribunele deja instalate pentru spectatori par a fi acum doar amintirea unor vremuri îndepărtate.
Străzile pustii au devenit normalitate şi în Sevilla
Cei care nu se pot obișnui ușor cu starea de urgență sunt proprietarii și angajații localurilor și hotelurilor din oraș. Pentru acești oameni este o chestiune de supraviețuire. Cu toate acestea, există o rază de speranță: premierul Pedro Sánchez a anunțat alocarea unui pachet de salvare de 200 de miliarde de euro – cel mai mare fond din istoria țării pus la dispoziția antreprenorilor și a celor câteva sute de mii de oameni aflați acum în dificultate.
Jan-Philipp Scholz, corespondent DW-Sevilla
Londra este mai puțin zgomotoasă
Trăiesc într-o metropolă cu cerul brăzdat de avioane - ca aproape toți locuitorii Londrei. În zonă există șase aeroporturi. Nimeni din oraș n-are cum să scape de zgomot. În mod normal, în zori, la ora 4, începeau cursele aeriene şi continuau până târziu în noapte. Decolări și aterizări la un interval de doar 2-3 minute. Acum situația este alta.
De o săptămână încoace, zborurile s-au redus considerabil. Pe Heathrow se mai efectuează curse, însă mult mai puține ca înainte. Pe alte aeroporturi nu mai zărești țipenie de om. Ca peste tot, pe partea continental,ă și aici vestea că noul virus va avea un impact major a ajuns în etape. Prima reacție a fost negarea situaţiei reale, în ciuda imaginilor cu spitalele din Italia. Așa ceva n-o să se întâmple în Marea Britanie, mi-au spus prietenii.
Premierul britanic, Boris Johnson vorbeşte despre criza actuală generată de COVID-19
Inițial guvernul de la Londra n-a făcut nimic. Premierul Boris Johnson le-a recomandat cetățenilor să-și spele bine mâinile. Timp de 20 de secunde, cam cât durează să cânți de două ori „Happy Birthday“. Un cadou pentru industria produselor de igienă, cum spunea săptămâna trecută un vânzător de săpunuri.
Apoi s-a instalat panica. Guvernul le-a recomandat cetățenilor să evite contactele sociale. Acum, Londra a intrat în cea de-a treia fază: acceptanța. Lumea înțelege că vor exista restricții câteva luni de-acum încolo.
Charlotte Potts, corespondentă DW-Londra
Africa de Sud: a început nebunia cumpărăturilor
Până acum câteva zile, prietenii din Germania mă invidiau că mă aflu într-o zonă sigură. Între timp, odată cu creșterea numărului de persoane contaminate, președintele Africii de Sud, CyrilRamaphosa, a declarat starea de urgență. Acum școlile sunt închise, granițele la fel.
În Hillcrest, Africa de Sud, oamenii îşi fac provizii
Întrunirile cu mai mult de o sută de participanți au fost interzise, iar accesul persoanelor care vin din Germania sau SUA nu mai peste posibil. Dacă numărul bolnavilor va crește, sistemul de sănătate nu va mai face față. Rafturile supermarketurilor sunt aproape goale fiindcă oamenii au început să-și facă provizii.
Dar ce se întâmplă dacă virusul se va răspândi în cartierele sărace, suprapopulate, de la periferiile marilor orașe? Cum se vor autoizola acești oameni? Cine își poate permite s-o facă? Aproape fiecare al cincilea tânăr din Africa de Sud este șomer, iar economia a intrat în recesiune. Turiștii nu mai vin, iar moneda națională este în cădere liberă. Criza amenință să devină cea mai mare provocare de la sfârșitul apartheid-ului încoace.
Adrian Kriesch, DW-Capetown
COVID-19 nu-i "rusesc"
Guvernul de la Moscova afirmă că pandemia este sub control. Pe lângă măsuri ca închiderea școlilor, nici străinii nu mai pot călători în Rusia. Cetățenilor li se sugerează că virusul ar fi ceva adus de peste hotare, ca n-a fi "rusesc". În țară există aproximativ 200 de cazuri confirmate. Iar o mare parte a infecţiilor ar fi fost "introdusă" în Rusia, conform unui funcționar de rang înalt de la Kremlin.
Autorităţile ruseşti asigură că pandemia e sub control
Într-o țară post-sovietică, închiderea granițelor nu este un lucru neobișnuit. Totuși, rușii au început să-și umple cămările. Mai ales hrișca a dispărut de pe rafturile magazinelor. Vechea mentalitate are și părți urâte. Premierul Mihail Mișustin a promis, în actuala criză, "transparență totală". Însă se știe că, în anii 80, guvernul sovietic a ascuns catastrofa nucleară de la Cernobâl. Mulți ruși sunt convinși acum că guvernul nu face public numărul real al infecțiilor cu coronavirus.
Emily Sherwin, corespondentă DW-Moscova
Washington-ul în stare de alertă
Stau consternată în fața rafturilor cu produse de panificație. Găsesc doar un pachet cu colaci fără gluten, pe care îl pun în coş. Nu-l scap din ochi în timp ce mă deplasez spre alte raioane ale supermarketului. Niște cunoscuți mi-au spus că aici, în Washington DC, le-au luat alții din coșul de cumpărături făina și ouăle când n-au fost atenți.
Rafturi goale într-un supermarket din Washington
Capitala SUA este în stare de urgență.
Carla Bleiker, corespondentă DW-Washington
În urmă cu câteva zile, restaurantele și cafenelele erau pline. Nici urmă de evitarea contactelor sociale. În prezent, situația este alta. Toate localurile și cinematografele s-au închis. Să sperăm că oamenii vor rămâne, în sfârșit, acasă.
Autori: Jan-Philipp Scholz, Charlotte Potts, Adrian Kriesch, Emily Sherwin, Carla Bleiker
</doc>
<doc docid='dw_52861862' lang='ron' type='mono' source='https://www.dw.com/ro/ro/ceremoniile-realităţii-cine-ne-gestionează-inconștiența/a-52861862' term='COVID'>
Scriu din balconul securizat cu termopan, buncărul de unde văd pomii înfloriți de timpuriu, bătrîni în baston plimbîndu-și cîinii în lesă pe aleea noroioasă, asfaltată probabil în urmă cu o jumătate de secol, plină de băltoace cu apa ca păcura. Aud păsările îngînate de picamerele care sapă ziua în amiaza mare șanțuri în asfalt pentru înlocuirea conductelor de apă, iar după ce buldozerele le acoperă, mașinăriile sapă altele în asfaltul turnat doar de cîteva zile, pentru a reseta gurile de canal. Aud bormașinile muncitorilor care plombează blocurile cu termen de execuție înaintea alegerilor locale, o broșă la butonieră prin care primarul general (mai degrabă particular) Gabriela Firea încearcă cu disperare să obțină un al doilea mandat de edil al Bucureștiului, orașul bîntuit de virusul corupției, al neamurilor proaste care au parcate la ușa blocului limuzine de ultimă generație iar în apartamente linoleum și covoare de iută pe jos asezonate cu carpete din ciclul „Răpirea din Serai“ acoperind pereții coșcoviți – metropola miilor de navetiști din pătura serviciilor publice sau private, de la femeile de serviciu care fac curățenie în instituțiile publice sau private, controlorii RATB și măturătorii străzilor prăfuite la gunoierii și responsabilii cu gonirea șobolanilor care mișună inclusiv în piețele orașului. Toți acești navetiști trag în fiecare dimineață ușa după ei nu înainte de a da de mîncare animalelor care le asigură lor și familiilor lor hrana cea de toate zilele, mai puțin salbele de crenvurști, parizerul vrac și berea la peturi de doi litri care costă cît apa minerală, pe care le cumpără de la dughenele din Capitală, IMM-uri care țipă că sînt îngropate de lanțurile de mall-uri, dar care în realitate se descurcă „fiecare după facultăți“, vorba lui Moromete, aplicînd „metodologia“ contabilității duble testate de 30 de ani sub privirile îngăduitoare contra cost ale agenților de teren ai Fiscului.
Zilele trecute am văzut pentru prima dată de cînd locuiesc în „Bucureștiul care ucide“ mașinile primăriei echipate cu tulumbe cu care angajații ADP spălau trotuarele din cartier cu detergent și soluție dezinfectantă. Spuma făcută de jetul de apă mi-a indus o stare de prospețime a trăirii clipei ca atunci cînd, copil fiind, mă uitam printre ulucile gardului grădinii cum mama uda straturile de ceapă și salată verde.
Am stat un timp să urmăresc cum oamenii, printre care erau și copii pe picioare sau în cărucioare, ocoleau jetul de apă cu detergent și rămîneau apoi cîteva minute într-o atitudine aproape religioasă. O bătrînă și-a făcut cruce și a traversat strada cît de repede o țineau picioarele.
Cele de mai sus par a nu avea cine știe ce însemnătate în contextul în care au fost impuse, prin instituirea stării de urgență, măsuri drastice de protecție împotriva infectării populației cu noul coronavirus. Măsuri pe care autoritățile sînt obligate să le aplice oricît ar fi de costisitoare financiar și ca mod de viețuire și conviețuire cu totul altfel decît pînă în 26 februarie, ziua în care la noi s-a înregistrat primul caz de infectare cu COVID-19.
Vraja livrată de tulumbele cu detergent s-a stins imediat după ce ultimii stropi de apă s-au scurs pe asfalt iar mașina primăriei a pornit în trombă, ridicînd nori de praf în urma ei. „Noi spălăm doar pentru RATB, trotuarele de la stațiile de autobuz și de la casele de bilete“, mi-a răspus unul din cei care manevrau tulumbele la întrebarea mea naivă dacă toate trotuarele orașului vor trece prin dușul ordonat de primărița Firea.
Realitatea pe care o trăim este acum supusă măsurilor stării de urgență decretate la începutul săptămînii de președintele Iohannis. Toate structurile administrative, începînd cu prefecturile, consiliile județene și primăriile trebuie să ia orice măsură care să contribuie la stoparea extinderii infectării populației cu noul coronavirus. Primarul general al Capitalei, Gabriela Firea, a făcut publice în urmă cu două zile un set de măsuri, printre care și următoarea:
„Am sistat activitatea în toate șantierele din București pentru motivul foarte clar că acești lucrători veneau din toate zonele limitrofe ale Capitalei și, la rândul lor, se întâlneau cu români care s-au întors acasă din Italia, din Spania, din zone roșii și atunci exista un risc foarte mare ca inclusiv acești angajați de pe șantiere să aducă în Capitală coronavirusul.“ Măsura anunțată ar fi cu adevărat eficientă dacă ar fi și respectată. După cum spuneam mai sus, picamerele și buldozerele încă mai scurmă asfaltul. Pot fi doar cazuri izolate, dar nu avem dreptul să le ignorăm, pentru că tot izolat a fost și cazul fostului ofițer de poliție care și-a infectat familia împreună cu alte zeci de persoane de la Spitalul MAI Gerota, dintre care și 22 de medici. Unii dintre medicii care nu împărtășesc soarta colegilor lor dorm acum la hoteluri pentru a nu-și pune familiile în pericol.
Cei treizeci de ani care s-au scurs de cînd am scăpat de dictatura comunistă au făcut să iasă la suprafață toate formele contagioase de libertinism cronic, de subzistență de azi pe mîine, de lăcomia de a prinde de picior valorile reale pentru a le pune cătușe, de orgoliu nemăsurat și nebazat pe nimic, de mici dictatori ai vecinătății, de orice natură ar fi aceasta.
În acest noian de inconștiență în fața morții, gîndul că n-ai cum să scapi ne dă, nu de puține ori, frisoane. „Și mîine va fi o zi“ și-a comutat, implacabil, paradigma.
</doc>
<doc docid='dw_52848813' lang='ron' type='mono' source='https://www.dw.com/ro/ro/coronavirus-casă-cu-mai-multe-generații-pericol-sporit/a-52848813' term='COVID'>
Economiștii germani Moritz Kuhn și Christian Bayer au făcut o serie de investigații, pornind de la faptul că mortalitatea crește odată cu vârsta persoanei bolnave de Covid-19. Cei doi experți consideră că populația activă este cea mai expusă pericolului de a se infecta cu noul coronavirus, mergând zilnic la serviciu.
Kuhn și Bayer au descoperit că proporția deceselor a crescut în funcție de conviețuirea populației active cu părinții, deci în acele țări în care schimbul între generații este mai intens. Dacă teoria lor este corectă, vârstnicii din India (unde 53,9% dintre cei cu vârste între 30-49 de ani trăiesc împreună cu părinții), Taiwan și Thailanda (ambele cu câte 49,1%) ar trebui să fie cei mai vulnerabili, la nivel mondial. Primele state europene în acest clasament sunt Serbia (cu 32,9% - locul 5 ) și Polonia (cu 30,4% - locul 6). Italia cu 23% și România cu 22,2% se regăsesc la mijlocul clasamentului.
Conviețuirea între generații: procentajul persoanelor cu vârste între 30-49 de ani, care trăiesc împreună cu părinții
Recomandarea profesorului Kuhn de la Universitatea din Bonn: contactul între populația mai în vârstă și cea tânără trebuie redus. El merge însă chiar mai departe și spune că dacă vrem să combatem cu succes virusul, ar trebui să ne regândim rețelele sociale, oamenii mai bătrâni să renunțe și la contactele cu persoane de vârste apropiate lor.
În plus, în fiecare familie ar trebui să lucreze numai o persoană: "În momentul de față e ca și cum am conduce cu 180 de km/h pe autostradă către capătul unui ambuteiaj. Tot ce mai putem face este să frânăm violent. Și apoi să vedem dacă reușim să ne oprim la timp sau măcar să nu ne izbim atât de tare, când intrăm în mașina din fața noastră."
</doc>
<doc docid='dw_52841417' lang='ron' type='mono' source='https://www.dw.com/ro/ro/provocari-teologice-in-epoci-de-corona/a-52841417' term='COVID'>
Raspandirea galopanta a virusului Corona, fatal in special unui numar mare de oameni afectati de varii boli, precum si batranilor, ca si masurile draconice adoptate, in replica, de statele nationale, in raspar cu drepturile omului, cu libertatea de constiinta si religioasa si cu democratia din vremuri normale, ridica grave probleme politice, etice, filosofice si teologice.
In dificultate e pusa, inainte de orice, imaginea monoteista a unui Dumnezeu indurator, desavarsit de bun si, totodata, omnipotent si omniscient. Impresionat de milioanele de vieti secerate de ciuma neagra, umanistul si renascentistul Boccaccio, deplangea, in final de ev mediu, "cruzimea Cerului". Teodiceea e pusa azi din nou la grea incercare. Ce e cu raul intr-o lume guvernata de un Dumnezeu si bun si bland, milos si indurator, care-si iubeste creatia?
Dupa unii ganditori, raul ar fi doar o absenta a binelui si ar conditiona existenta liberului arbitru, pe cand Goethe propune in Faust, in siajul unor Augustin si Toma de Aquino, rezolvarea chestiunii prin ideea potrivit careia raului i s-ar fi atribuit rolul de a facilita ivirea binelui. Or, clasica viziune crestina a Divinitatii poate admite un Creator care ajuta, care ne invata sa gasim calea spre bine si care, la rigoare, pedepseste pacate, dar nu se impaca defel cu ideea unui Dumnezeu milos si atotiubitor, care nu se indura intr-o pandemie tocmai de batrani si de cei mai suferinzi dintre bolnavi.
Date fiind restrictiile severe constrangand si cultele in Europa, intru impunerea "distantarilor sociale", menite sa franeze extinderea molimei, neclarificat ramane si raportul dintre dreptul oamenilor la sanatate si la viata, pe de o parte, si nu mai putin sacrosanctul lor drept la libertatea de gandire, de constiinta si religioasa, pe de alta. Nu mai putin complex ramane raportul dintre stiinta si credinta.
Cat ii datoreaza oare credinciosul si biserica Cezarului si cat oare sa i se dea, daca ce-i al Cezarului e tot mai neinduplecat de mult, iar al religiei parca tot mai putin? In unele tari ortodoxe, limitarile fara egal ale libertatilor din pricina virusului Corona au provocat proteste notabile.
Societatea Studenților Teologi din Iași (SSTI) a cerut autoritatilor romane să revoce hotararea "suspendarii activităților religioase desfășurate în spații închise" care, potrivit protestatarilor, ar fi "în mod vădit disproporționată scopului de protecție a sănătății, atât timp cât preotului sau oficianților cultului nu le va fi permisă oficierea unor servicii religioase fără asistența publicului".
In fond, potrivit studentilor la teologie, "decretul prezidențial de instituire a stării de urgență pe teritoriul României"...nu restrange ...libertatea religioasă, garantată de art. 29 din Constituția României. Iar indeplinirea ritualurilor este o componentă esențială a libertății de gândire, de conștiință și de religie, așa cum a fost consfințită prin art. 9 din Convenția Europeană a Drepturilor Omului, care nu a fost restrânsă de-a lungul istoriei...decat "de către regimurile totalitare". Studentii ieseni de la teologie mai considera ca măsura nu trebuie și nu poate să interzică, intre celelalte ritualuri, oficierea euharistiei.
Alta e situatia in vest. In Germania, nu doar discursul rostit de Angela Merkel intru responsabilizarea si solidarizarea germanilor s-a dovedit unic in felul sau. Drept fara precedent poate fi calificata si lipsa de reactie a mai marilor principalelor culte la deciziile autoritatilor si la absenta oricarei referiri in cuvantarea cancelarei la restrictiile impuse credinciosilor si institutiilor lor crestine, musulmane si evreiesti. Or, in Germania s-au inchis bisericile, moscheile si sinagogile.
In context, sefa executivului berlinez s-a rezumat sa admita amploarea fara egal, in epoca postbelica, a restrictiilor si a lansat un apel la intelegerea lor, la ratiunea, omenia si întrajutorarea compatriotilor ei, dar fara sa evoce problemele speciale create astfel credinciosilor. Totusi, liderii comunitatilor religioase n-au cracnit si n-au protestat. Au preferat sa se supuna, parand sa recunoasca definitiv si irevocabil autoritatea Institutului Robert Koch si sa admita, in genere, suprematia stiintei si progresului tehnico-stiintific.
Cat de fireasca e aceasta atitudine docila si obedienta, dupa unii, prudenta, cuminte si rationala, dupa altii, in fata unei catastrofe ca pandemia generata de virusul Covid-19, care continua sa secere numeroase vieti, nu in ultimul rand in rau napastuita Italie, fiind o calamitate pe care e rezonabil s-o consideram limitabila doar prin masuri severe de protectie, precum cele elaborate cu ajutorul stiintei epidemiologilor, e o dilema pe care o vor transa, la un moment dat, credinciosii. In dezbatarea chestiunii va figura cu siguranta, intre altele, si ceea ce unii au numit "criza bisericilor", iar altii "criza crestinismului".
</doc>
<doc docid='dw_52840818' lang='ron' type='mono' source='https://www.dw.com/ro/ro/coronavirus-în-republica-moldova-cum-se-dă-testul-de-supraviețuire/a-52840818' term='COVID'>
Pe 7 martie, în Republica Moldova a fost confirmat primul caz de infectare cu COVID-19. La scurt timp după aceea, autoritățile de la Chișinău au introdus mai multe restricții, preluate din experiența statelor afectate, cum ar fi închiderea instituțiilor de învățământ și a traficului aerian. Mai mult, s-a decis instituirea stării de urgență, acțiune foarte criticată de partidele de opoziție. Cu toate acestea, epidemia nu este de oprit, joi fiind confirmate cel puțin 49 de cazuri de infectare și un deces. Guvernarea de la Chișinău liniștește cetățenii, încercând să dea impresia că ține situația sub control. Totuși, din cauza mai multor probleme majore în sistemul medical, dar și a lipsei de mijloace financiare, în cazul extinderii epidemiei, Republica Moldova s-ar putea confrunta cu o catastrofă.
Sistemul medical nu va rezista
În aceste zile, capitala Republicii Moldova arată ca un oraș părăsit. Pe străzile pustii poți întâlni câte un om cu mască medicinală pe față, grăbindu-se undeva – unii la lucru, alții cu treburi care nu pot fi făcute de la distanță. Chiar dacă transportul public încă mai funcționează, majoritatea organizațiilor și-au sistat activitatea, îndemnând angajații să stea acasă. Copiii și tinerii de asemenea stau acasă, iar distracțiile și localurile sunt închise. În acest peisaj apocaliptic, doar sirenele ambulanțelor mai dau de știre că orașul trăiește. Toți se întreabă ce va fi mai departe și cât de mult acest virus necunoscut pentru omenire îi va afecta pe ei, pe prieteni sau pe vecini.
Autoritățile încearcă să diminueze această frică de necunoscut, asigurând cetățenii prin toate posturile mass-media că situația este sub control și că există suficiente resurse pentru a depăși o eventuală criză. Cea mai mare presiune actualmente este pe sistemul medical, care datorită efortului medicilor încă mai rezistă. Spre deosebire de țările dezvoltate, medicina din R. Moldova este una vulnerabilă. Lipsa echipamentelor și aparatelor medicale performante, a personalului medical, inclusiv în spitalele din spațiul rural, sunt vulnerabilități care pot duce la escaladarea epidemiei.
Ala Nemerenco, ex-ministru al Sănătății, consideră că autoritățile ar fi putut interveni mult mai devreme cu acțiuni de prevenție, inspirate din practica țărilor care s-au confruntat deja cu maladia.
Ala Nemerenco
„Noi nu am putea să facem față unei crize similare celei din China sau Italia cu sistemul nostru de sănătate pe care îl avem. Fără ajutorul partenerilor, inclusiv cu echipamente și medicamente, noi nu vom rezista. Dacă noi vom ajunge la așa o criză ca în Italia, cu mii și mii de pacienți, la sigur că sistemul nu rezistă. Trebuie să recunoaște că avem un sistem medical care corespunde nivelului de dezvoltare al țării pe care o avem. Testarea insuficientă, autoizolarea lăsată pe seama cetățeanului uneori mai puțin responsabil și permiterea astfel a circulației acestui virus au fost primele greșeli. De asemenea, un lucru important la care trebuie să se gândească autoritățile este numărul de paturi și sper că se vor găsi spitale în caz de necesitate. Este important să avem echipamente medicale, astfel ca medicii să fie protejați. O altă lacună pe care o observ este faptul că, având atâtea fabrici de textile, nu s-a discutat să producem aici pe loc măști sau alte echipamente medicale. Nu mai vorbim de ultimul nivel, când am avea nevoie de echipamente de ventilare și reanimare. Eu sper să nu ajungem la acest scenariu, că va fi destul de grav”, a declarat, în exclusivitate pentru DW, Ala Nemerenco.
Politică pe timp de ”ciumă”
După mai multe ezitări, deputații de la Chișinău au luat totuși decizia de a institui în Republica Moldova stare de urgență pentru 60 de zile. Aceasta presupune mai multe măsuri drastice cu caracter politic, economic, social şi de ordine publică, care se întreprind pe întreg teritoriul ţării. De asemenea, în funcţie de evoluţia situaţiei, preşedintele Republicii Moldova sau Guvernul pot solicita Parlamentului prelungirea sau reducerea duratei stării de urgenţă, precum şi extinderea sau restrângerea ariei de acţiune a acesteia. Cu toate acestea, mai mulți deputați din opoziție au venit cu propuneri și critici, dar care nu au fost luate în considerare de noua coaliție social-democrată din Parlament.
Igor Munteanu
„Am făcut critici în Parlament nu de dragul criticii, dar, în primul rând, noi am contestat principiul temporalității, pentru că s-a acceptat un termen de 60 de zile pentru starea de urgență. Un termen dublu față de alte termene practicate în Europa. În această perioadă, Parlamentul își suspendă activitățile pentru o perioadă nedeterminată, iar acțiunile pe care executivul planifică să le întreprindă în aceste zile sunt absolut neclare și vagi. Noi am cerut un plan de acțiuni, care nu a fost prezentat de prim-ministru. Noi am cerut o bugetare a acțiunilor, care tot nu a fost prezentată. De asemenea, Guvernul nu a fost capabil să dea nici un răspuns adecvat la întrebările legate de restricționarea unor libertăți și drepturi fundamentale, dar și a temeiurilor asupra unor activități economice care vor fi sau au fost stopate. Sau cum pierderile agenților economici vor fi compensate de stat”, a comentat pentru DW deputatul Igor Munteanu.
Economia virusată
La fel ca și în alte state, situația legată de COVID-19 pune o presiune puternică pe sectorul economic. Pe lângă faptul că deja mai mulți agenți economici au declarat că încă nu cunosc care vor fi consecințele acestei pandemii asupra afacerilor, este clar că remitențele migranților moldoveni, care lucrează în țările UE și de care este dependentă R. Moldova, vor scădea drastic. La momentul actual, au fost luate unele decizii de a ajuta mediul de afaceri, însă antreprenorii susțin că acestea sunt insuficiente pentru a reveni la normalitate, mulți dintre ei anticipând chiar și riscuri de faliment. Reacția pare a fi una în lanț, deoarece lipsa de activitate a agenților economici din această perioadă va afecta și acumulările la buget.
Veaceslav Negruță
„Impactul îl simțim și în momentul de față, iar acesta este legat de schimbarea condițiilor de desfășurare a anumitor activități, pe care până nu demult oamenii le practicau în mod normal, fie că e vorba de comerț sau de producție. Impactul cel mai mare va veni peste 30 de zile, când din cauza acestei situații oamenii vor avea venituri mai mici. Dacă vorbim de R. Moldova, este vorba de veniturile generate și de acele remitențe, care în medie constituiau lunar circa 120 de milioane de euro. Cu acești bani se achitau serviciile. Din acest punct de vedere și modelul de comportament se schimbă, pentru că o bună parte din cetățeni revin acasă sau nu mai sunt în stare să transmită remitențe din Italia sau Rusia. Ce urmează după aceasta? Un rol determinat în diminuarea efectelor ar trebuie să revină FMI și Băncii Mondiale, dar și altor organizații internaționale, care să vină cu pachete de asistență pentru anumite țări slab dezvoltate sau sărace”, a menționat Veaceslav Negruță, expert economic de la Chișinău.
Panica știrilor false
„E un virus inventat să ucidă bătrânii”, „în spitalele din Moldova deja sunt sute de morți”, „usturoiul te scapă de virus” – sunt doar câteva din știrile care se strecoară în mediul virtual din discuțiile de la bucătărie. Din cauza fricii, mulți oameni sunt predispuși să creadă în aceste știri false, iar unele portaluri media își fac rating, distribuind în masă și băgând și mai mult frica în oameni.
„O lacună foarte mare mi se pare lipsa de transparență din partea autorităților. Oamenii ar dori să afle cât mai multe lucruri despre coronavirus, iar faptul că ei stau mai mult acum acasă ar trebui să fie un motiv de a-i informa mai mult. Autoritățile trebuie să știe că zvonurile se nasc întotdeauna din lipsa de informație și din informație netransparentă. Oficialii ne vorbesc doar despre numărul celor infectați și decedați, iar noi nu știm ce localități sunt afectate și unde există riscul. Viața continuă, iar oamenilor le place să ia decizii în baza unor informații foarte corecte, în caz contrar ei iau decizii iraționale”, a conchis Ala Nemerenco.
</doc>
<doc docid='dw_52834292' lang='ron' type='mono' source='https://www.dw.com/ro/ro/coronavirus-când-science-fiction-devine-realitate/a-52834292' term='COVID'>
De Crăciun am primit cadou un calendar cu afirmații motivaționale: și de atunci, în fiecare dimineață mă bucur să citesc, la cafea, sfaturi drăguțe de viață, menite să-ți aducă un zâmbet la începutul zilei. Azi, în calendar scria: ”Fii bucuros că trăiești!” Și cumva, paradoxal, sfatul nu mi s-a mai părut întocmai pozitiv.
Sigur că mă bucur că trăiesc. Dar până în urmă cu două săptămâni planificam încă vacanța de vară. Tot până acum două săptămâni, întâlnirile cu prietenii, cumpărăturile, mersul la cinema erau o normalitate. Iar pandemia coronavirus ne-a arătat rapid lucruri pe care teoretic ar trebui să le știm cu toții, dar pe care le ignorăm, și anume că totul se poate schimba de la o zi la alta. Ne-a readus sau redus la tradiționalul ”sănătoși să fim!”
Nouă paradigmă
Încă nu am intrat în panică. De un posibil comportament obsesiv-compulsiv - în cazul de față curățatul și spălatul - nu mai sunt, însă, departe.
Hârtie igienică nu am cumpărat în cantități mai mari decât de obicei. M-am decis, în schimb, foarte serios, să acționez la obiect și consecvent. Și dintr-o dată, viața mea de zi cu zi a început să arate altfel. Pe alocuri amuzant, pe alocuri nu prea. Lucrez de acasă, la fel ca marea majoritate a colegilor mei jurnaliști în Germania. Ies din casă extrem de rar și atunci numai pentru strictul necesar. Nu am niciun contact social direct.
Așa că noua rutină se desfășoară pe 120 mp, deveniți, pe lângă casă, sală de conferințe, studio TV, birou, news room, sală de fitness și... cine știe ce-o mai aduce viitorul.
Dezinfectarea ușilor și a clanțelor a devenit o activitate aproape zilnică
Cine ar fi crezut vreodată că o să ajung să dezinfectez fiecare pachet pe care îl scot din plasa de cumpărături, înainte ca acesta să aterizeze în frigider? Sigur că iau în serios sfaturile virologilor, și anume că infectările de pe obiecte sunt rare. Dar ce e sigur e sigur. Doar n-o să bag virușii în frigider la conservat, îmi spun în gând.
Nu m-aș fi gândit niciodată că voi instaura regula descălțatului la ușă. De peste o săptămână, pantofii rămân pe casa scărilor. Clanțele și podelele le spălam și până acum. Dar în niciun caz atât de des și nu cu dezinfectant medicinal. De câteva zile avem în hol un adevărat ”centru de dezinfecție”: orice intră în casă trebuie întâi să treacă pe acolo. Altfel aș putea chiar vizualiza în detaliu cum virușii se strecoară nesimțiți și neinvitați în sufragerie. OCD -  tulburarea obsesiv-compulsivă 2.0!
Am început chiar și, în timp ce mă spăl pe mâini, să cânt Happy Birthday de două ori, așa cum se recomandă de către specialiști, pentru a mă asigura că respect timpul necesar de spălare de 30 de secunde. Când ajung la versul ”Happy Birthday dear...”, mă cam poticnesc. Nu știu cu ce nume să mai umplu acel puncte-puncte, care se cere completat de zeci de ori pe zi. Sunt convinsă că atunci când las geamul deschis, vecinul de vizavi crede că sunt țăcănită de-a binelea. Mai contează? Și el își tine un stoc de cutii cu ouă pe geam.
Coronavirus și un deja-vù din vremea comunismului
Recent am ieșit scurt la cumpărături în supermarket. Cu mască și mănuși. În centrul Berlinului. Se pare că am fost încă o imagine destul de amuzantă pentru mulți, de vreme ce câțiva cumpărători au pufnit în râs, începând să mă ironizeze. ”Mai vorbim noi într-o săptămână”, mi-am spus în gând, amintindu-mi de cât de razant au crescut cazurile de Covid-19 în Germania, în numai 48 de ore. Amuzații erau aceiași, însă, care așteptaseră deja la coadă înainte de ora 7, ora deschiderii, și care au dat buzna să-și facă acele ”Hamsterkäufe”, cum le numesc germanii, adică un comportament asemănător unui hamster care-și umple fălcile cu hrană. #hamstereală
Caricatură Sergey Elkin "Coronavirus și Hamsterkäufe"
Comunismul e back, m-am gândit, și imediat mi-am adus aminte cum bunicul stătea la cozi în România de la 5 dimineața, în anii '80, ca să cumpere lapte sau pâine. Sau ce se mai găsea pe-atunci. Exact așa arăta la supermarketul ”meu” din inima Berlinului zilele trecute. Cred că oricine a trăit în acele vremuri în Europa de est se gândește la același lucru, când vede rafturile semi-goale uneori, în supermarketurile din Germania sau Franța zilelor noastre. Din cauza problemelor actuale în transport și a cumpărăturilor excesive, marfa nu ajunge întotdeauna la timp.
De siguranță, mi-am făcut minimul necesar de provizii de alimente și produse de curățat. Făină, paste, dezinfectanți și mult râvnita hârtie igienică (isteria asta n-am reușit încă să o înțeleg) au devenit o raritate. Chiar și pe platformele comerciale online. Unde mai pui că o livrare durează peste două săptămâni în Germania.
Cu umor către necunoscut
În toată această perioadă am comunicat mai des cu prietenii decât de obicei. Oameni care trăiesc în diverse țări europene și care îmi spun că și la ei e la fel. Lumea face cumpărături în disperare, dar ignoră, în același timp, apelurile autorităților de a restricționa interacțiunile sociale. La Berlin, cu o seară înainte de a se închide cluburile și barurile, mulți s-au gândit că ar fi cazul să petreacă sănătos (interesantă expresie, în context) pentru ultima dată. Câteva zile mai târziu, au fost anunțate zeci de cazuri de coronavirus în cercurile respective. Nici în Franța unii n-au înțeles gravitatea situației. Muți au ieșit la picnic în grupuri, trecând câte o sticlă de băutură de la unii la alții. Nici în România o mare parte a populației nu ia în serios sfaturile autorităților. Acesta este motivul pentru care în mai multe țări europene, precum Italia și Spania, oamenii au fost deja consemnați la domiciliu.
Între timp, pe Internet curg bancurile și glumele pe tema coronavirus. Omenirea mai are încă umor: ”Frizerii închise, saloane de înfrumusețare închise. Cum vor arăta femeile după criza coronavirus? Adevărata apocalipsă abia atunci începe!”, sau ”Suntem în stare de criză. Până acum nu am fost în stare de nimic”. Mediile sociale sunt pline. Se face haz de necaz.
Dar total relaxați nu avem cum să fim. Cât va mai dura această criză? Oare viața pe care o știm va deveni istorie? Dacă economia se prăbușește, vom trăi ca după război? Ce va fi cu bătrânii? Sunt sistemele de sănătate pregătite pentru pandemia coronavirus? Toți cu care am stat de vorbă își pun aceste întrebări.
Doar virușii mai au viață socială
Din perioada scolii nu m-a preocupat niciodată atât de mult subiectul biologiei virușilor. Mi-am făcut, așadar, temele, ca să știu cu cine avem de-a face. Organisme microscopice, care există aproape peste tot pe planetă. Pot infecta plante, animale, oameni și chiar și bacterii. Sunt alcătuiți din material genetic, RNA sau DNA și un înveliș protector format din proteine, lipide sau glicoproteine. Virușii nu se pot divide independent și de aceea au nevoie de celule gazdă pentru a se înmulți. Paradoxal, ei există numai pentru a se înmulți! Niște paraziți nenorociți!
Îmi vine în cap imaginea lui Gargamel, personajul negativ din serialul TV al anilor '80 ”Ștrumfii”, cu care am crescut. Gargamel e hidos, urăște ștrumfii și ar face orice îi stă în putere să-i prindă. Oamenii de știință au descoperit că virușii au o viață socială destul de bogată. Paraziții în miniatură își fac chiar și planuri pentru cum să-și atace victimele. Uneori există adevărate lupte de concurență între viruși.
La aceste concluzii au ajuns în anul 1999 biologii evoluționari Paul Turner, de la Universitatea Yale, și Lin Chao, de la University of California. Bacteriofagii – adică virușii care distrug bacteriile – au un comportament oportunist și joacă o variantă proprie a ”dilemei prizonierului”: când le convine, fac echipă în atac și când nu, le întorc spatele fără scrupule semenilor lor.
Science Fiction să se întoarcă la cinema!
Destul de inteligenți acești monștri invizibili cu ochiul liber. De fapt, sunt atât de mici, încât peste 500.000 de viruși ar ajunge, așezați în linie, la un centimetru. Cu invizibilul duce, deci, omenirea un război mondial.
Despre un război a vorbit recent și președintele Franței, Emmanuel Macron. Să sperăm că oamenii noștri de știință vor fi rapid cu un pas înainte și îi vor arăta ei pandemiei coronavirus! Să sperăm că, rapid, subiectul va deveni istorie și va deveni un bun material pentru blockbuster-ele de la Hollywood. Pentru că SF-ul trebuie să plece din viața reală și să se întoarcă în cinema. Iar ”viralul” ar face bine să revină acolo unde îi e locul: pe Internet!
</doc>
<doc docid='dw_52821642' lang='ron' type='mono' source='https://www.dw.com/ro/ro/criza-coronavirus-berlinezii-știu-să-fie-uniți/a-52821642' term='COVID'>
Noah Adler a lucrat două zile și două nopți la pagina online Coronaport.net. Nu este specialist IT, ci elev în clasa a 11-a la un liceu din Berlin: "Am urmărit știrile și am înțeles că este nevoie de ajutor. Sprijin, solidaritate, ajutor reciproc. Toate acestea sunt importante acum la Berlin", spune adolescentul în vârstă de 15 ani. Pagina online pe care a creat-o oferă ajutor persoanelor care se descurcă mai greu acum, pe timp de criză.
Social media în adevăratul sens al cuvântului
"Oamenii care nu pot beneficia de ajutorul familiei sau al prietenilor, mai ales cei care fac parte din categoria de risc, sunt dependenți de sprijin din afară!", se menționează pe Coronaport.net. În timpul liber, Noah lucrează voluntar ca brancardier și salvamar. Pe pagina sa pot intra în contact cei care caută ajutor și cei care vor să-l ofere: "De exemplu, ajutor la cumpărături, la îngrijirea copiilor, la procurarea de dezinfectanți sau chiar muncă fizică. " Apelul președintelui federal Frank-Walter Steinmeier, "Să fim solidari!", l-a determinat pe Noah să se implice. "Da, îmi asum responsabilitatea. Pentru părinții mei, pentru bunicii mei, pentru cei vârstnici și vulnerabili."
Peste 800 de oameni dispuși să dea o mână de ajutor s-au înregistrat deja pe pagina elevului din Berlin. Sylvia Günther, de exemplu, din cartierul berlinez Friedrichshain-Kreuzberg, se oferă să meargă la cumpărături, să împartă ajutoare și chiar să plimbe căței.
Berlinul a devenit pustiu
Michelle poate ajuta, în mai multe cartiere, la cumpărături,la treburile casnice, la îngrijirea copiilor, a persoanelor aflate în dificultate sau chiar a animalelor de companie.
Liniștea dinaintea furtunii?
Tinerii sunt pregătiți să-și ajute părinții și bunicii. Solidaritatea a stat la baza inițiativei lui Noah. Voluntari sunt destui, însă, până acum, nimeni n-a apelat la ei. Probabil, bănuiește Noah, este din cauză că nu mulți din cei aflați în categoria vizată folosesc internetul."Oferta mea este, mai degrabă, profilactică. Dar va fi nevoie", spune el.
Berlinul va reuși și de data aceasta!
Orașul Berlin a reușit până acum să iasă din crize. A făcut-o în cel de-al Doilea Război Mondial, când metropola a fost distrusă aproape complet în urma bombardamentelor. Berlinezii sunt solidari și acum când inamicul nevăzut COVID-19 își face tot mai simțită prezența. Sar mai ales în ajutorul bătrânilor care nu mai au curajul să iasă din casă, cei amenințați de izolare. De la o zi la alta, restricțiile se înmulțesc și spaima crește.
Și asociația pentru copii și tineret "Arche" din Berlin a reacționat rapid. Deși șase centre Arche au fost închise, iar îngrijirea și hrana oferite acolo zilnic copiilor din familii nevoiașe nu mai sunt posibile, pastorul Bernd Siggelow, fondatorul asociației, vrea să ajute în continuare: "Livrăm la domiciliu, gratuit desigur, alimente cu termene de valabilitate mai lungi, dar și legume și fructe proaspete, pâine și produse de igienă."
Și organizația "Paritätischer Wohlfahrtsverband" și-a intensificat activitatea. "Mai ales în cele 70 de centre raionale se înmulțesc apelurile telefonice", povestește Kathrin Zauter, reprezentantă a organizației din capitala federală. Pentru cei care nu folosesc internetul a fost înființată o linie telefonică de urgență. Zauter le acordă un 10 cu felicitări locuitorilor Berlinului pentru solidaritatea de care dau dovadă: "Solidaritate înseamnă apropiere, grija pentru cel de lângă tine, pentru semenii tăi. Și funcționează! "
Dispuși să dea o mână de ajutor
Atât organizațiile caritabile cât și inițiativa Coronaport.net oferă formulare online pe care voluntarii le pot completa cu serviciile pe care ei le oferă și cu numărul de telefon la care pot fi contactați. Formularele sunt introduse pe sub uși, lăsate la intrarea în blocuri sau în supermarketuri. La Berlin sunt tot mai multe oferte de acest fel.
Într-un discurs televizat adresat direct națiunii germane, cancelara Angela Merkel le-a cerut insistent cetățenilor să evite contactele sociale, pentru a limita extinderea epidemiei de coronavirus. (18.03.2020)
Institutul Robert Koch din Germania a făcut un nou apel la respectarea măsurilor anunțate de autorități. Altfel, în mai puțin de o sută de zile s-ar putea infecta cu coronavirus până la 10 milioane de oameni în Germania. (18.03.2020)
</doc>
<doc docid='dw_52820556' lang='ron' type='mono' source='https://www.dw.com/ro/ro/cum-apar-fake-news-urile-despre-covid-19-ziarecom/a-52820556' term='COVID'>
Un astfel de eveniment, ca prezenta unui virus necunoscut ce provoaca o boala pentru care nu exista un medicament minune, predispune la dezinformari, teorii ale conspiratiei si scenarii apocaliptice.  Nu toate sunt insa fake news-uri, spune intr-un dialog cu Ziare.com Corneliu Bjola, profesor de studii diplomatice la Universitatea Oxford si director al Oxford Digital Diplomacy Research Group, iar mecanismul psihologic declansat de frica (de boala) si incertitudine are de-a face si cu felul in care autoritatile gestioneaza comunicarea.  Cum aparitia informatiilor false - se inchid Bucurestii, Vitamina C previne COVID-19 sau, din contra, agraveaza boala, Nurofenul e toxic si tot asa mai departe - e periculoasa, pentru ca fertilizeaza terenul pentru psihoze in masa si anxietati sociale, am vorbit cu Corneliu Bjola despre responsabilitati si riscuri, despre incertitudine si adevaruri trunchiate, dar si despre ce a pus pe masa criza pandemica.  Ce e si ce nu e fake news?  Termenul de "stire falsa" ("fake news") a devenit oarecum demodat din cauza lipsei de claritate si are acum valente mai mult peiorative (de a descalifica stiri sau opinii divergente fata de pozitia vorbitorului).  Comisia Europeana prefera sa foloseasca termenul de dezinformare, pe care o defineste ca "informatie demonstrabil falsa sau tendentioasa generata si diseminata in vederea obtinerii unui avantaj economic sau pentru a manipula publicul in mod intentionat si care poate cauza daune publice" (de ex., amenintari privind sanatatea, siguranta cetatenilor, dar si a proceselor democratice, cum ar fi alegerile).  Cu ce ne confruntam, la nivel de dezinformare, in ceea ce priveste SARS-CoV2?  Exemple:  1) "Coronavirus e doar o banala gripa ce trebuie igorata"; caz clar de dezinformare conform definitiei de mai sus: informatia e demonstrabil falsa (mortalitatea COVID-19 e mai mare decat cea a gripei; 3-4% pentru COVID-19 comparativ cu 0,1% pentru gripa) si poate afecta clar sanatatea publicului prin crearea de confuzie.  2) "Te poti vindeca de coronovirus daca folosesti X sau Y" - dezinformare motivata economic; nu exista niciun vaccin sau medicament impotriva virusului deocamdata, dar e posibil ca un vaccin impotriva COVID-19 sa fie omologat in circa 18 luni.  3) "Coronovirusul e o arma conceputa de statul X impotriva statului Y" - din nou vorbim de dezinformare: nu exista nici o baza pentru o astfel de declaratie. COVID-19 face parte dintr-o familie de virusuri mai larga, care include SARS and MERS si care sunt destul de bine studiate acum, desi atunci cand au aparut (2003 si 2012) au provocat dezinformari similare.  Tema "virusului evadat din laborator" a fost folosita intens de KGB in trecut, in legatura cu SIDA (Operatiunea Infektion in 1983-7), dar si recent de propaganda digitala ruseasca in legatura cu COVID-19, parte dintr-un efort mai larg de a crea confuzie si instabilitate in tarile europene.  Ce predispune la dezinformare?  Dezinformarea e inevitabila in momente de criza fiind facilitata de doi factori care se alimenteaza reciproc: frica (de imbolnavire si posibil deces) si incertitudinea (lipsa de informatii) despre natura, implicatiile si modul de gestionare a crizei.  Cu cat creste numarul victimelor, cu atat se mareste si anxietatea publicului si tendinta de a reactiona emotional prin a gasi "tapi ispasitori" (minoritati), a imbratisa explicatii pe care in alte conditii nici nu le-ai acorda atentie (conspiratiile iresponsabile promovate de canalele rusesti) si a exterioriza prin comportament anxietatea interioara (share-uirea masiva si necritica de stiri pe canalele de socializare).  Cum controlezi dezinformarea?  Reducerea incertitudinii e principalul mod prin care poti minimiza efectele dezinformarii.  Aceasta presupune furnizarea de informatii care sa ajute publicul sa inteleaga ce se intampla, ce masuri sunt luate de autoritati pentru protejarea sa si cum sa reactioneze la criza. Studii recente pe tema psihologiei teoriilor conspirationiste arata clar ca principalul factor de atractie il reprezinta capacitatea acestor teorii de a oferi o "cheie" cognitiva prin care criza poate fi chipurile "explicata".
Cititi articolul integral pe Ziare.com accesand linkul de mai jos.
</doc>
<doc docid='dw_52811754' lang='ron' type='mono' source='https://www.dw.com/ro/ro/stare-de-urgență-sau-teren-legal-pentru-dodon-de-a-institui-un-regim-autoritar/a-52811754' term='COVID'>
O comisie pentru situații excepționale a fost abilitată cu dreptul de a emite dispoziții obligatorii pentru autorități, agenți economici și cetățeni fără să existe o listă de măsuri sau un plan punctual de acțiuni prin care vor fi afectate drepturile și libertățile cetățenilor. Toate acestea sunt trecute în legea votată sub sintagma "măsuri necesare" – una care lasă aceste măsuri la discreția puterii. Mai mult, deși la ședința de luni a Guvernului s-a votat instituirea stării de urgență doar pentru 30 de zile, marți ministrul Justiției și premierul au cerut Parlamentului instituirea stării de urgență pentru două luni fără a putea explica ce s-a întâmplat peste noapte, cine sau ce a impus perioada de 60 de zile. Premierul Ion Chicu a spus doar că situația se schimbă de la o zi la alta și că, dacă pericolul va dispărea, el va veni primul în Parlament și va solicita anularea situației excepționale înainte de 15 mai.
Dodon e peste tot
A încercat să amortizeze reacțiile publice președintele Igor Dodon la ședința Centrului Unic de Comandă. Potrivit lui, 60 de zile este termenul maxim prevăzut de lege, dar a precizat că "nimeni nu are de gând să țină situația suspendată 60 de zile - decizia a fost luată de 60 de zile ca să putem interveni atunci când va fi necesar. Sperăm că va dura mai puțin, ca oamenii, agenții economici să-și poată relua activitatea", a explicat Dodon.
Pe acest fundal au apărut temeri că puterea va îndrăzni să profite de starea de urgență pentru a se fortifica prin măsuri autoritare, mai ales că votul pentru instituirea stării de urgență a fost precedat de modificarea legislației privind regimul stării de urgenţă, de asediu sau de război. Prin amendamentele introduse au fost extinse atribuţiile Comisiei pentru Situaţii Excepţionale, Serviciului Protecţiei Civile şi Situaţiilor Excepţionale și ale Ministerului Afacerilor Interne, pe durata stării de urgenţă.
Octavian Țîcu: Regimul își arogă împuterniciri pentru a anihila democrația în favoarea lui Dodon
În plus, la propunerea Guvernului, Parlamentul, cu majoritatea oficializată cu o zi înainte,  a anulat interdicția desfășurării alegerilor în perioada stării de urgență – o decizie care a trecut de votul legiuitorilor fără o explicație clară. Potrivit deputatului PAS, Sergiu Litvinenco, acest amendament este contraindicat, deoarece este de principiu imposibil să ai un scrutin liber și corect în perioada stării de urgență, de asediu sau de război.
"Acum Guvernul vine cu solicitarea anulării, pentru 60 de zile, a unui text de lege care este esența democrației. Prin aceste derogări, regimul își arogă împuterniciri pentru 60 de zile în care să anihileze posibilitatea funcționării democrației și să pregătească intrarea lui Igor Dodon în campania prezidențială din toamnă. Asta este adevărata miză! În rest, e foc de paie", a declarat, în cadrul ședinței Parlamentului, deputatul de opoziție Octavian Țîcu.
În perioada stării de urgenţă, Comisia pentru Situaţii Excepţionale poate emite dispoziţii vizând instituirea unui regim special de intrare şi ieşire din ţară, a unui regim special de circulaţie pe teritoriul ţării, poate interzice desfăşurarea adunărilor, poate modifica procedurile de numire în funcţie şi de destituire a conducătorilor agenţilor economici şi ai instituţiilor publice, poate efectua, în modul stabilit de lege, rechiziţii de bunuri în scopul prevenirii şi lichidării consecinţelor situaţiilor care au impus declararea stării de urgenţă.
Moldova nu va mai fi așa cum a fost
Deocamdată nu există studii despre impactul epidemiei asupra firavei economii a Republicii Moldova. În timp ce experții anticipează un dezechilibru major care va lovi în primul rând populația săracă, politicienii vorbesc despre un posibil "dezastru economic". Se așteaptă scăderea dramatică a exporturilor, transferurile de bani de la moldovenii care muncesc în străinătate vor scădea esențial, deoarece mulți au rămas fără serviciu sau au revenit acasă. În plus, întreprinderile și unitățile comerciale au fost somate de autorități să-și suspende activitatea pentru a preveni răspândirea virusului, angajații au fost trimiși în concedii forțate și, din această cauză, mulți nu-și vor primi salariile.
În timp ce președintele Igor Dodon dă asigurări că statul va face tot posibilul pentru a ajuta mediul de afaceri, premierul Ion Chicu a declarat marți, în Parlament, că toți nu vor putea fi ajutați. Potrivit lui, deja două bănci au confirmat că vor reeșalona creditele ipotecare pentru cetățeni, iar miercuri premierul va discuta cu conducerea Băncii Naționale posibile soluții de susținere a mediului de afaceri.
Stare de urgență a decretat marți și șeful grupării separatiste de la Tiraspol, Vadim Krasnoselski. Asta chiar dacă autoritățile secesioniste din stânga Nistrului nu oferă nicio informație despre eventuale cazuri suspecte sau confirmate de Covid-19.
Marți, ministrul moldovean al Sănătății a anunțat cel de-al 30-lea caz de infectare cu Covid-19. Două localități din raionul Hîncești (unde duminică au avut loc alegeri parlamentare noi) se află în carantină după ce virusul a fost confirmat la șase localnici.
</doc>
<doc docid='dw_52809619' lang='ron' type='mono' source='https://www.dw.com/ro/ro/coronavirus-în-ungaria-lui-orban-soros-migranții-și-molima/a-52809619' term='COVID'>
O pandemie, cum se poate observa foarte bine în aceste zile, pune greu la încercare valorile democratice și umaniste. De aceea, politicienii sunt deosebit de atenți cu declarațiile lor. Pe de o parte, cer înțelegere pentru că libertatea de mișcare este temporar redusă în Europa și granițele se închid, pe de altă parte, subliniază cât de importante sunt solidaritatea și umanismul. Un rol central îl joacă și încercarea de a nu panica și mai tare populația.
În Ungaria, lucrurile stau, deocamdată, altfel. Acolo, premierul Viktor Orban, guvernul său și comentatorii apropiați lor sunt în căutare de țapi ispășitori pentru pandemia actuală: conform declarațiilor lor, vinovații pentru răspândirea noului coronavirus sunt migranții ilegali, studenții străini, politicienii liberali din opoziție și, nu în ultimul rând, miliardarul american de origine ungaro-evreiască, George Soros, cât și presupusa sa rețea.
"Război pe două fronturi"
Deja de la începutul săptămânii trecute, Viktor Orban spunea, în timpul unei conferințe video a șefilor de stat și de guvern UE, că există o legătură clară între migranții ilegali și pandemie, pentru că mulți migranți ar fi trecut prin Iran, una dintre cele mai afectate țări la nivel global. De aceea, Orban ar fi decis să închidă zonele de tranzit pentru migranți, la granița cu Serbia.
Vinerea trecută, Orban a mai făcut o declarație la postul de stat Kossuth-Radio, vorbind despre un "război pe două fronturi", pe care Ungaria trebuie să îl ducă: "Pe de o parte există frontul numit 'migrație' și mai există cel al epidemiei declanșate de coronavirus." Universitățile ar fi fost închise, pentru că acolo veneau mulți studenți străini. "Din experiența noastră", spune Orban, "străinii au adus în primul rând epidemia în Ungaria, aceasta se răspândește și printre străini, iar în Ungaria sunt, ceea ce nu știe multă lume în general, multe zeci de mii de studenți străini."
În mass-media apropiată guvernului s-a vehiculat o știre despre doi studenți iranieni care au fost testați pozitiv cu coronavirus, și care, din cauză că nu au respectat regulile de carantină, au fost expulzați. Autoritățile ungare declaraseră că cei doi au făcut ravagii în centrul de carantină. Nu s-a putut, însă, demonstra acest lucru, iar jurnaliștii independeți nu au putut lua legătura cu studenții.
Atac la societatea deschisă
Tot săptămâna trecută, juristul ungar Zoltán Lomnici jr. a învinovățit "statele de imigrație" și "teoria societății deschise" a lui George Soros pentru declanșarea epidemiei. Lomnici jr. este și purtătorul de cuvânt al Forumului pentru unitate civică (CÖF), o organizație apropiată partidului Fidesz, al lui Viktor Orban, care a organizat în mod regulat proteste naționaliste și împotriva UE.
Ceva asemănător a putut fi citit în cotidianul Magyar Nemzet, un fel de oficios al guvernului. "Oamenii lui Soros subminează măsurile împotriva pandemiei", a titrat publicația săptămâna trecută. Iar publicistul Zsolt Bayer, un prieten apropiat al lui Orban și co-fondator al partidului Fidesz, a scris despre politicienii din opoziție și despre medicii care au criticat managementul prost al crizei: "Toți aceștia țin pumnii virusului."
"Din păcate, guvernul ungar continuă și în toiul crizei cu stilul de comunicare din ultimii zece ani", a declarat pentru DW Aron Demeter, directorul de programe al Amnesty International Ungaria. "Se caută dușmani și se învinovățesc alții, în loc să se uite la responsabilii din propria ogradă." Și purtătorul de cuvânt al fundației lui George Soros, Open Society Foundation (OSF), Csaba Csontos, critică retorica guvernului ungar, într-un interviu pentru DW. "Din păcate, nu poate nici acum, în toiul crizei coronavirus, să nu implice problemele cu migrația."
În căutarea țapilor ispășitori
Politologul Peter Kreko de la Political Capital Institute din Budapesta a declarat pentru DW că motivul pentru care guvernul ungar caută țapi ispășitori este situația precară din sistemele de sănătate și educație. "Din întregul mandat al lui Viktor Orban, această criză este cea mai mare provocare pentru el", spune Kreko, "pentru că sănătatea și educația sunt domeniile care au avut cel mai mult de suferit în urma politicii de austeritate a lui Orban." Guvernului îi e teamă că nemulțumirea față de sistemul sanitar ar avea urmări politice și de aceea caută vinovați pentru a distrage atenția publicului, crede politologul.
Într-adevăr, grijile referitoare la managementul de criză al lui Orban cresc. Opoziția critică faptul că Orban nu a recunoscut gravitatea situației din timp și că, de exemplu, a închis școlile prea târziu. Președintele Colegiului Medicilor Ungari (MOK), Gyula Kincses, se plânge că medicii și personalul medical nun prea dispun de îmbrăcăminte specială de protecție și de aceea îngrijirea pacienților cu Covid-19 ar putea colaba. Guvernul neagă aceste acuzații și le descrie ca pe o "acțiune politică" a opoziției.
"Din păcate, guvernul nu tratează nici opoziția, și nici asociațiile profesionale ca pe niște parteneri", spune Andras Fekete-Györ, șeful partidului de opoziție Momentum, pentru DW. "Această atitudine, respectiv faptul că toți cei care aduc critici guvernului sunt văzuți ca dușmani, îngreunează managementul de criză."
UE introduce de azi restricții majore de intrare în spațiul comunitar. Pandemia se extinde, cu peste 7000 de morți și peste 180.000 de cazuri. 80.000 de persoane s-au vindecat până acum. (17.03.2020)
</doc>
<doc docid='dw_52804410' lang='ron' type='mono' source='https://www.dw.com/ro/ro/este-timpul-sa-vorbim-despre-propaganda-ruseasca-si-epidemie-ziarecom/a-52804410' term='COVID'>
Unii raspandesc ipoteze fanteziste doar din foame de atentie combinata cu habarnism si o incredere exagerata in propriile calitati intelectuale. Vedeam un video pus de un cantaret, idol al unora cu varsta (nu stim daca, uneori, si IQ) sub 20 in care explica el cum povestea cu COVID-19 e o conspiratie pentru a opri China si asa mai departe. "Ne dederam dracu'", s-ar zice la mine in Oltenia. Uite unde era analistul geopolitic!  Alte lucruri nu vin insa de la habarnisti. Vin de la entitati care stiu foarte-foarte bine ce fac. Iar una dintre ele este Federatia Rusa. Pe canale neoficiale de multe ori, dar si cat se poate de oficiale, gen Sputnik. Ei doar se folosesc de habarnisti. Sovieticii inventasera chiar si un termen pentru asta "idiotii utili". Sa facem o scurta trecere in revista:  1. Manipularea "dar de ce vin trupele americane in Europa si ce legatura are cu virusul?"  Circula pe zeci de site-uri obscure informatia ca "vin trupele americane", cu sugestia - sau uneori chiar afirmatia - ca SUA ar vrea sa ocupe parti din Europa folosindu-se de coronavirus sau, depinde de sursa, sa ameninte Rusia. Circula chiar si poze cu blindate americane.  Despre ce este vorba? Exercitiul Defender Europe. Adica un exercitiu al NATO, demult programat, care va avea loc in aprilie si mai si la care participa toate statele, inclusiv Romania. Nu e nicio invazie.  Desigur, blindatele pline de militari nu sunt de anul asta pentru ca, fireste, exercitiile nu au inceput. De altfel, SUA au anuntat deja ca reduc numarul de trupe, existand chiar posibilitatea anularii exercitiului.  De unde a pornit manipularea? De la rusi, ne spune chiar site-ul oficial al UE pentru combaterea dezinformarii rusesti, EU vs Disinformation. Distribuita pe multe canale ale propagandei rusesti.  Mai multe site-uri din Romania, rusofile sau doar conduse de personaje cu intelegere limitata ori scrupule inexistente, au preluat informatia.
Cititi articolul integral pe Ziare.com accesand linkul de mai jos.
</doc>
<doc docid='dw_52803184' lang='ron' type='mono' source='https://www.dw.com/ro/ro/coronavirus-europa-se-izolează-peste-7000-de-victime-în-lumea-întreagă/a-52803184' term='COVID'>
Actualizare: UEFA a amânat cu un an Campionatul European de Fotbal, care urma să aibă loc în această vară.
Potrivit Universității John Hopkins din Baltimore, SUA, numărul cazurilor oficiale de infectare cu noul coronavirus la nivel mondial a depășit 182.400. 44% din cei afectați s-ar fi vindecat între timp: este vorba de peste 79.400 de persoane. Până acum, peste 7150 de bolnavi infectați cu Sars-CoV-2 au murit. Numărul deceselor provocate de actuala pandemie în restul lumii l-a depășit pe cel din China. Coronavirusul originar din China a ajuns în alte 161 de țări, inclusiv în Groenlanda.
Bilanțul persoanelor infectate cu noul coronavirus în România a ajuns la 168, după ce au fost confirmate alte 10 cazuri noi, față de situația de la ora 10.00, a anunțat luni seară Grupul de comunicare strategică. De la apariția COVID-19 în România, 9 pacienți s-au vindecat.
UE ia noi măsuri de limitare a extinderii epidemiei
Președintele Franţei, Emmanuel Macron, a anunțat luni închiderea, pentru 30 de zile, a granițelor externe ale Uniunii Europene, începând de marți, precum și interdicția deplasărilor neesențiale pentru francezi, în încercarea de a frâna propagarea pandemiei de coronavirus.
În Franța, începând de marți, "pentru cel puțin 15 zile, deplasările noastre vor fi foarte puternic reduse", a continuat Macron, într-un discurs de circa 20 de minute în care a spus de mai multe ori "Suntem în război!".
Liderii celor 27 de state comunitare discută azi după-amiază despre noi măsuri de limitare a extinderii pandemiei.
Bulgaria a interzis intrarea pe teritoriul său a cetăţenilor din 15 ţări cu focare mari de coronavirus, inclusiv Germania, Franţa, Italia, Spania, Olanda, Marea Britanie şi Elveţia începând cu 18 martie.
Italia, țara europeană care a plătit până acum cel mai greu tribut în fața pandemiei, a depășit pragul de 2.000 de morți, cu 349 decese în 24 de ore, potrivit datelor publicate luni seara. În Peninsulă au fost raportate 28.000 de cazuri.
Wall Street a suferit luni una dintre cele mai proaste ședințe din istoria sa, în condițiile în care panica provocată de avansul inexorabil al pandemiei de coronavirus trece în umbră eforturile masive ale băncii centrale americane. Potrivit rezultatelor provizorii la închidere, indicele vedetă Dow Jones Industrial Average s-a prăbușit cu 12,93%, cea mai gravă cădere după Lunea neagră din octombrie 1987.
os/as (dpa, afp, hotnews.ro)
</doc>
<doc docid='dw_52791889' lang='ron' type='mono' source='https://www.dw.com/ro/ro/coronavirus-angela-merkel-anunţă-măsuri-fără-precedent/a-52791889' term='COVID'>
Cancelara Germaniei, Angela Merkel, a vorbit, într-o conferinţă de presă consacrată stopării răspândirii coronavirusului de decizia Comisiei Europene de a interzice, pe timp de 30 de zile, intrarea cetăţenilor din afara UE în spaţiul comunitar. La rândul ei, şefa Comisiei Europene, Ursula von der Leyen, a recomandat cetăţenilor comunitari să renunţe la orice călătorie în ţară şi străinătate dacă nu e neapărat necesară.
Angela Merkel a anunţat, tot în după-amiaza zilei de luni, măsuri şi mai drastice împotriva răspândirii coronavirusului. Cancelara a apelat la germani să nu mai întreprindă călătorii. Toate locurile publice şi de întrunire, între care restaurantele, barurile, cluburile, teatrele, muzeele, bisericile, cinematografele, sălile de concert sau de sport, târgurile, locurile de joacă pentru copii, parcurile şi grădinile zoologice urmează să rămână închise. În plus îşi vor închide porţile toate magazinele cu produse care nu sunt de strictă necesitate. Deschise vor rămâne, în continuare, magazinele alimentare, farmaciile, drogheriile, magazinele sanitare, benzinăriile, serviciile de curierat, băncile, magazinele de băuturi, oficiile poștale, frizeriile, firmele de curățenie, spălătoriile publice, chioșcurile de presă şi bineînţeles cabinetele medicale.
Germania şi-a închis parţial frontierele
Şi premierul britanic, Boris Johnson, a anunţat măsuri sporite de protecţie, invitându-i pe concetăţenii săi să lucreze, după posibilităţi, de acasă. În Elveţia, ţară care a decretat starea de urgenţă, urmează de asemenea a fi închise restaurantele şi barurile până pe 19 aprilie. Spania şi Portugalia au decis, la rândul lor, să sisteze până pe 15 aprilie toate călătoriile transfrontaliere cu trenul sau avionul.
Organizaţia Mondială a Sănătăţii recomandă efectuarea de cât mai multe teste pentru coronavirus. Fără certitudinea testelor nu pot fi izolate persoanele infectate cu acest virus, a explicat şeful OMS, Tedros Adhanom Ghebreyesus, la Geneva.
În România, 168 de persoane au fost depistate pozitiv
Bilanțul persoanelor infectate cu noul coronavirus a ajuns la 168, după ce au fost confirmate alte 10 cazuri noi, față de situația de la ora 10.00, a anunțat luni seară Grupul de comunicare strategică. De la apariția COVID-19 în România, 9 pacienți s-au vindecat.
De la ultima informare, au fost confirmate 10 cazuri noi, după cum urmează: 4 în București, 2 în Ilfov și câte unul în Constanța, Teleorman, Neamț și Mureș.
Toate persoanele nou confirmate pozitiv la COVID-19 sunt fie contacți ale unor cazuri pozitive, fie persoane aflate în carantină. Cele 10 persoane au vârsta cuprinsă între 21 de ani și 63 de ani.
Pe teritoriul României, în carantină instituționalizată sunt 3.078 de persoane pentru care se efectuează verificări pentru a depista dacă au contactat virusul COVID – 19 (coronavirus). Alte 14.845 de persoane sunt în izolare la domiciliu și se află sub monitorizare medicală.
România intră în stare de urgență începând de luni, anunțul fiind făcut încă de sâmbătă de către președintele Klaus Iohannis, după ce Cabinetul Orban a depus jurământul. Guvernul a anunţat că măsurile care vor fi luate sunt consacrate exclusiv combaterii epidemiei.
Germania a închis parțial granițele
Ca măsură de limitare a extinderii pandemiei de coronavirus, Germania și-a închis parțial granițele cu Danemarca, Franța, Luxemburg, Austria și Elveția. Potrivit ministrului de Interne, Horst Seehofer, mai este permisă doar intrarea călătorilor care au un "motiv serios". La frontierele germane au fost reintroduse pe termen nelimitat controalele. Circulația mărfurilor și tranzitul navetiștilor care lucrează în Germania sunt în continuare posibile, a spus Seehofer. Germanii care se află în continuare în țările vecine au "desigur dreptul" de a reveni acasă. Și cetățenii străini cu drept de rezidență în Republica Federală au voie să revină în Germania.
Guvernul german le-a cerut cetățenilor să renunțe pe moment la călătoriile în afara țării. În aproape întreaga țară se închid de luni școlile și grădinițele.
O firmă germană ar fi făcut progrese în dezvoltarea unui vaccin
Firma de biotehnologie BioNTech din orașul Mainz a anunțat că ar fi făcut "progrese rapide" în dezvoltarea unui vaccin împotriva noului coronavirus. Este vorba de imunizarea față de acest virus și de prevenirea infecțiilor cu COVID-19, după cum a precizat compania. Dacă va primi autorizațiile necesare de la autoritățile germane, firma ar fi capabilă să înceapă studiile clinice deja la sfârșitul lui aprilie.
Stare de "catastrofă" în Bavaria
Premierul landului Bavaria, Markus Söder, a instituit starea de catastrofă în regiunea din sudul Germaniei. Măsura vizează sporirea competențelor decizionale pentru executivul de land. Urmează noi măsuri de îngrădire a vieții publice, pentru a limita răspândirea virusului. Söder vrea să sprijine economia Bavariei cu 10 miliarde de euro, pentru a suporta mai ușor pierderile generate de pandemia de coronavirus.
Numărul cazurilor de coronavirus la nivel mondial a ajuns la aproape 170.000, peste 6.500 de oameni murind din cauza COVID-19, potrivit ultimei centralizări de pe platforma Arcgis. Potrivit acesteia, peste 77.000 de oameni s-au vindecat după ce au fost infectați cu Sars-Cov-2.
os/maw (dpa, afp, hotnews.ro)
</doc>
<doc docid='dw_52795505' lang='ron' type='mono' source='https://www.dw.com/ro/ro/r-moldova-coaliție-psrmpdm-pe-timp-de-pandemie-întâi-interesele-politice-abia-apoi-stare-de-urgență/a-52795505' term='COVID'>
UPDATE
Președintele Igor Dodon a cerut Guvernului să facă toate demersurile către Parlament în vederea instituirii stării de urgență în legătură cu extinderea Covid-19.
Parlamentul ar urma să se convoace în orele următoare în ședință extraordinară pentru a lua o decizie. „Este necesar să luăm această măsură pentru ca instituțiile statului să poată acționa cât mai rapid, să nu aibă impedimente birocratice, iar în cazul în care ne vom confrunta cu o creștere alarmantă de cazuri în anumite zone, să putem lua imediat măsurile impuse privind izolarea focarelor”, a menționat Igor Dodon.
------------------------------------------------------------------------------------------------------------------
Fotoliul a rămas vacant după ce deputatul PDM, Alexandru Botnari, a fost ales primar de Hâncești în octombrie 2019. Anterior în februarie 2019, în baza sistemului electoral mixt, el devenise deputat ales în circumscripția 38 (Hâncești). Pe fundalul divizării dreptei pro-europene (care a avut 4 candidați) și în lipsa turului doi, alegerile de duminică de la Hâncești au fost câștigate de un medic ginecolog (Ștefan Gațcan), care a candidat din partea PSRM. Asta în condițiile în care în această localitate, tradițional, învinge dreapta pro-europeană cu 60% - 75%.
Au riscat cu sănătatea a 14.400 de oameni
Autoritățile au ignorat toate solicitările de a amâna organizarea scrutinului respectiv, chiar dacă inclusiv ministrul Sănătății, Viorica Dumbrăveanu, a menționat în cadrul unei conferințe de presă că și-ar fi dorit „stoparea alegerilor la Hâncești”. 14.400 de oameni (din cei 61.560 înscriși în liste) au răspuns chemării autorităților de a ieși la vot, fiind expuși astfel riscului de a fi infectați. Autoritățile dau vina pe „cadrul normativ existent”, care le-ar fi permis să amâne exercițiul electoral doar în caz de război sau situații excepționale. Parlamentul nu a declarat însă, până în prezent, stare de urgență, deși infecția se extinde în ritm alarmant – 23 de cazuri confirmate până în prezent, dintre care 11 doar de sâmbătă până duminică. Oficial, nimeni nu a murit în Moldova din cauza Covid-19, dar presa a scris duminică despre un caz de deces la Cantemir, fiind vorba despre o femeie revenită recent din Italia. Aceasta a murit acasă și a fost înmormântată rapid.
Săptămâna trecută, Guvernul de la Chișinău a interzis inclusiv activitățile cu caracter religios, dar ordinul este boicotat de Biserică. Slujbele religioase nu au fost încetate, iar preoții fac trimitere la magia Sfintei Liturghii prin care, spun ei, „primim leacul nemurii și doctoria pentru a nu muri”. Potrivit lor, Biserica este „un incontestabil spital duhovnicesc, nu un loc al contaminărilor”. Și chiar dacă slujitorii bisericilor ignoră ordinul guvernamental, nu li se întâmplă nimic, în privința lor nefiind aplicate niciun fel de sancțiuni. Nici măcar avertismente. Pericolul este cu atât mai mare cu cât în această perioadă, care precede sărbătorile pascale, creștinii merg masiv la biserici, pentru a se împărtăși, majoritatea fiind bătrâni – cel mai vulnerabil segment social la infecția cu coronavirus.
Alianța PSRM+PDM, oficializată
Premierul Ion Chicu a declarat luni că se întrunesc condițiile pentru a anunța stare de urgență în legătură cu extinderea Covid-19. Măsura ar putea fi decretată până în seara zilei de 16 martie, președintele Igor Dodon anunțând că va rosti, la ora 16.00, o adresare către popor la postul public de televiziune. Imediat după mesajul președintelui, la 16.30, va avea loc ședința Comisiei pentru situații Excepționale la care, cel mai probabil, se va solicita Parlamentului instituirea stării de urgență în țară.
Anunțul președintelui despre adresarea televizată a apărut aproape concomitent cu decizia PSRM+PDM de a-și oficializa relația prin semnarea unui acord de coaliție. În scurt timp, Igor Dodon a semnat decretul de retragere a unor miniștri la propunerea premierului și, imediat, a primit jurământul noilor miniștri propuși de PDM. Astfel, Alexandru Pânzari (fost șef IGP în perioada regimului Plahotniuc) a devenit ministru al Apărării, Igor Șarov – ministru al Educației, Oleg Țulea - ministru de Externe, Sergiu Răilean - ministru al Economiei, iar Cristina Lesnic a revenit în funcția de vicepremier pentru reintegrare.
Anterior, Igor Dodon (liderul de facto al socialiștilor) declara că PSRM nu va face niciodată coaliție cu PDM. Acum spune că guvernul PSRM-PDM va fi unul „tehnocrat”: „De astăzi avem un guvern profesionist, technocrat, dar care are susținerea a 58 de deputați în Parlament. Acest lucru va face ca echipa guvernamentată să lucreze mai eficient”, a declarat Dodon.
</doc>
<doc docid='dw_52783743' lang='ron' type='mono' source='https://www.dw.com/ro/ro/germania-închide-granițele/a-52783743' term='COVID'>
Germania închide granițele cu Austria, Elveția, Luxemburg și Franța, începând de luni dimineață, de la ora 8, ora locală. Granița terestră dintre Danemarca și Germania a fost blocată de guvernul de la Copenhaga încă de vineri, dar de mâine dimineață, de la ora 6 (7, ora României), există și o măsură germană similară.
Autoritățile federale caută soluții pentru a nu afecta circulația mărfurilor. Navetiștilor care locuiesc de o parte a graniței dar lucrează de cealaltă parte le va fi permis tranzitul. Cetățenii germani din străinătate vor putea să intre în țară. Alți călători fără un motiv serios nu vor avea voie să intre. Ministrul de Interne Seehofer a lăsat deschis cât timp vor rămâne în vigoare controalele la frontieră. Scopul acestei măsuri nu este doar încercarea de a încetini extinderea epidemiei de coronavirus, ci și blocarea cumpărăturilor transfrontaliere de tip „hamster”.
Accesul turiștilor pe insulele de la Marea Nordului și Marea Baltică este interzis, cel puțin în landul Schleswig - Holstein (Sylt, Amrum, Föhr, Nordstrand și Fehmarn). Iar compania națională aeriană Lufthansa plănuiește zboruri speciale pentru a readuce în țară până la 4.000 de germani aflați în concedii în zone închise din cauza pandemiei.
Odată cu cele trei decese de duminică (două în landul Bavaria și unul în Renania de Nord-Vestfalia), numărul victimelor provocate de Covid-19 în Germania a urcat la 11.
</doc>
<doc docid='dw_52759279' lang='ron' type='mono' source='https://www.dw.com/ro/ro/ceremoniile-realităţii-coronavirus-un-cutremur-de-72-pe-scara-richter/a-52759279' term='COVID'>
O bună parte din măsurile impuse de guvern, primării sau de alte instituții publice și private odată cu apariția primelor cazuri de infectare cu coronavirus sînt percepute de români ca fiind excepționale, în afara normalității. Numai că o serie de decizii de prevenție împotriva răspîndirii Covid-19 ar fi trebuit să facă parte, și nu de ieri de azi, din normalitate, să se constituie în normele care guvernează o societate civilizată, impusă cu biciul domniei legii cu sute de ani în urmă în orice țară democrată – europeană, de peste Atlantic sau de oriunde din lume.
Civilizația și mentalitatea popoarelor se arată în întregul lor cu precădere în fața dezastrelor, dar și a marilor chemări de a fi împreună, de exemplu de ziua națională a unei țări. La noi e altfel (o detaliere a hiatusului nostru comunitar a făcut-o Lucian Boia în „De ce e România altfel“, carte înjurată copios inclusiv de intelectualitatea recentă la apariția ei). E suficient să ne reamintim cum în fața inundațiilor sau a furtunilor de zăpadă sătenii, mai ales tinerii, se uitau de pe margine cu interes și cu o sticlă de alcool în mînă cum militarii se luptau cu furia apelor sau înfruntau, înghețați pînă-n măduva oaselor, nămeții. În celălalt caz, cînd sărbătorim ziua națională, „mîndria de a fi român“ se traduce în rîuri de alcool și, chiar dacă sîntem în plină iarnă, în nelipsitele grătare cu mici și cîrnați care fumegă în piețele orașelor.
Normalitatea văzută ca stare de urgență
Guvernul de la București a luat măsuri drastice de prevenție a răspîndirii coronavirusului. La ora la care scriu, numărul persoanelor infectate cu Covid-19 a ajuns la 68. Patru cazuri raportate astăzi au avut contact direct sau indirect cu fostul ofițer M.A.I. internat inițial la Spitalul Gerota și care se află acum, în stare critică, la Institutul de Boli Infecţioase „Matei Balş“ din Capitală. Conform presei de la București, 13 persoane au fost infectate în urma contactului direct sau indirect cu fostul ofițer care a mințit personalul spitalului că nu plecase din țară, deși venise din Israel și era purtător al virusului.
Faptul că toaletele unor instituții publice sau private, primării, cămine studențești care nu au fost închise, dar și ale multor spitale și policlinici sînt acum „dotate“ cu hîrtie igienică, săpun lichid și prosoape de șters pe mîini este privit ca o măsură de excepție, ca efect al unei stări de urgență care să reducă riscul de a ne expune virusului care ucide, cînd, în realitate, toate aceste „dotări“ ar trebui să țină de normalitatea igienei zilnice în locurile publice.
Închiderea tuturor instituțiilor de învățămînt, deocamdată pînă la data de 22 martie, este una din măsurile cele mai raționale luate de guvernul interimar. Cînd luarea unei decizii în acest sens încă era în dezbaterea guvernului, primul ministru interimar Ludovic Orban s-a trezit în fața următoarei dileme: „Ce fac copiii care nu se duc la școală? Există bunici peste tot care pot sta cu ei?". E limpede că nu există, dar asta nu intră în prerogativele guvernului. Fiecare familie va găsi o soluție care să-i ferească pe copii de riscul infectării cu coronavirus.
La ședința de luni, 9 martie, a guvernului împreună cu instituțiile abilitate de a interveni în situațiile de urgență, printre alte măsuri supuse spre aprobare figurează și următoarea: „Se propune, spre aprobarea Comitetului Național pentru Situații Speciale de Urgență, obligarea furnizorilor publici și privați de transport de persoane la dezinfectarea frecventă a spațiului (ex. bare de susținere, uși, scaune etc), de preferat după fiecare ciclu de transport." Oricît dezinfectant ar folosi companiile de transport în comun, din cauza parcului auto învechit igienizarea autobuzelor sau a tramvaielor este apă de ploaie. Ce n-au făcut timp de 30 de ani companiile de transport deopotrivă cu primăriile, consiliile județene, legislativul, executivul ar trebui să facă într-o singură zi.
Merg zilnic cu autobuzul și văd manșoanele uzate ale barelor de metal din care a mai rămas doar buretele, mînerele din material textil de la barele de susținere înnegrite de transpirația și murdăria a milioane de călători înghesuiți ca sardelele, scaunele pentru „mama și copilul“ (acestea sînt tapițate) care păstrează petele de lapte sau suc de morcovi scurse din biberoane, noroiul de pe jos din care o bătrînă recuperează o monedă de 50 de bani, ușile cu geamurile încețoșate de urmele palmelor încimentate ale muncitorilor din construcții, scaunele lustruite de pantalonii soioși ai oamenilor străzii. Cum pot fi toate acestea, inclusiv mentalitatea oamenilor, dezinfectate? Pare a fi un exemplu minor și o aserțiune cîrcotașă, însă această măsură de prevenție este în bună parte ineficientă. Aceleași mînere soioase au transmis tot felul de viruși și înaintea pandemiei cu Covid-19.
Spiritul comunitar versus spiritul gregar
Măsurile excepționale de prevenție pe care le-a impus guvernul de la București se lovesc în multe cazuri de ceea ce ar fi trebuit să constituie indicatorii normalității, ai civilizației. Folosirea din joi în paști a săpunului și a pastei de dinți de către o mare parte a populației alături de mizeria WC-urilor publice este, se spune, cartea de vizită a unei societăți. Mai adăugăm munții de gunoaie din locurile de agrement, de pe traseele liniilor ferate, de la marginea orașelor (fostele mahalale care înainte arătau cu totul altfel, erau mici comunități care se îngrijeau de propria ogradă), tomberoanele care dau pe-afară și în preajma cărora mișună șobolanii, spațiile verzi pline de îngrășămînt de cîini, pietonii grăbiți care aleargă să prindă autobuzul și, în goana cu care nu sînt obișnuiți, scuipă pe trotuarul care nu a văzut de la turnarea asfaltului apă cu detergent, doar măturile angajaților primăriei care ridică nori de praf în fețele cu mască sau fără mască de protecție ale trecătorilor.
Nu e așa că pare o descriere apocaliptică a ceea ce ne înconjoară zilnic, săptămînal, lunar, anual, secular? Dimpotrivă, cele scrise sînt doar o părticică din ceea ce se supune spațiului comunitar, pe cînd absența noastră de la problemele comunității este una istorică și „multilateral dezvoltată". Pînă cînd spiritul comunitar nu se va trezi, dacă nu în fiecare dintre noi măcar într-o majoritate care să poată face „discipoli“, vom fi părtași la a accepta precaritatea învățămîntului, mizeria din spitale și insuficiența acestora – în ultimii 30 de ani s-a construit un singur spital de stat, inaugurat cu mare pompă în septembrie anul trecut de Viorica Dăncilă înconjurată de o gloată de supuși, dar care nu este nici în momentul de față funcțional. Tot de spiritul gregar, de turmă, țin și donațiile pe care le facem medicilor în funcție de gravitatea bolii (foarte mulți pacienți nu au încredere în medicii care nu primesc șpagă, gîndind că dacă medicul curant nu deschide buzunarul, nu va fi bine îngrijit sau operația pe creier a chirurgului va fi făcută de mîntuială).
Pilonul cel mai important al democrației este spiritul comunitar. În absența lui, virușii de orice natură, inclusiv virușii afectivi și morali, năpădesc precum buruienile spațiul fără sfîrșit al umanității omului.
</doc>
<doc docid='dw_52751471' lang='ron' type='mono' source='https://www.dw.com/ro/ro/toate-drumurile-fug-de-la-roma/a-52751471' term='COVID'>
La începutul anului trecut, statisticile oficiale vorbeau despre peste 1,2 milioane de români cu acte în regulă în Italia. Câteva zeci de mii, de cele mai multe ori alții, se plimbă lunar între cele două lumi. Cu treabă, cu dor de familie, cu speranța că „dincolo” își vor regăsi liniștea. Nu e de mirare că 30.000 de români veniți din Italia au intrat în România, în două săptămâni, între 23 februarie și pe 10 martie. A fost chiar perioada primului val de spaimă provocat de coronavirus în Lombardia și Veneto.
Album de familie cu virus
Când autoritățile italiene au instituit măsurile de carantină, cei mai mulți s-au închis în case și au așteptat noi ordine. Au fost și unii care au încercat să fugă. Și băștinași, și românii. Fie de regulile izolării, fie de virusul necunoscut.
Există, în acest moment, trei fotografii de grup cu românii din Italia. Într-una îi vedem pe cei care au ales să se urce în primele autobuze sau autoturisme și care nu s-au oprit decât în față steagului României. Nu s-ar fi oprit nici acolo, dacă nu i-ar fi oprit poliția de frontieră, pentru a-i plasa în carantină.
Mult mai numeroși sunt însă cei care au înțeles că dacă s-ar întoarce infectați în țara natală nu doar că și-ar expune apropiații dar ar deveni o suprasarcină greu de dus pentru plăpândul sistem medical de acasă; în plus, de ce ai vrea să zaci într-un spital din România când ești asigurat în sistemul italian, oricât de suprasolicitat ar fi el în acest moment?
Acum, însă, când Italia nu a mai fost în stare să se îngrijească de ea însăși, au ieșit din semiobscuritate și acei români care depind de mofturile unui angajator italian sau de iscusința economică a altuia. A fost cazul Magdei Toporan, o îngrijitoare rămasă fără loc de muncă în plină criză, după ce pensionarul pe care îl îngrijea a murit iar familia acestuia i-a pus în vedere să se mute. Mesajul ei video s-a viralizat și femeia a primit o a doua șansă: alți români i-au oferit un acoperiș și, implicit, posibilitatea de a căuta un nou început. Altora, în schimb, noua criză le-a furat jobul. Patronul de hotel la care munceau, rămas fără clienți, le-a întrerupt pe motiv de cirumstanțe excepționale contractele și i-a trimis acasă. Doar că nu mai zbura nimic spre România iar ministrul de la București al Transporturilor a interzis și firmelor de transport rutier de persoane cursele de Italia. Între timp, Ungaria și Slovenia au închis granițele pentru oricine vine din Italia.
Un stat confuz, care nu te întreabă de sănătate
Marian Popa se uită contrariat la transmisiunea în direct a conferinței de presă. Ministrul de Interne dă asigurări că situația este sub control, că nimic nu este mai simplu decât să afli în aeroporturi dacă vreun pasager vine din Italia sau dintr-o altă zonă atinsă de epidemia Covid-19. Marian știe mai bine decât Marcel Vela că lucrurile nu stau deloc așa. De abia a aterizat la București, la capătul unei călători începute, dimineața, la Bologna. A cam prins ultimul zbor de ieșire din Italia.
După ce a aterizat la București, președintele Consiliului de Miniștri de la Roma, Giuseppe Conte, a anunțat că Italia se închide, că nimeni nu mai intră și nimeni nu mai iese decât în situații excepționale.
Proiectant, Marian lucrează pentru diverși beneficiari din întreaga lume. A terminat treaba la Ravenna iar acum este acasă. Prin aeroportul Henri Coandă din Otopeni a trecut fără să-l întrebe cineva de sănătate. La propriu. Era ok, nu încape discuție. În prima parte a zborului, din Italia spre München, chiar l-au pus să completeze un chestionar iar la aterizarea în Germania i-au măsurat temperatura. Nu s-a alarmat nimeni și i-au dat voie să urce la bordul cursei LH1654 de București.
Acasă a căutat contactele instituțiilor de sănătate publică, să le sune și să se autodenunțe. A descoperit că pe site-ul direcției de sănătate publică din Capitală, informațiile despre evoluția răspândirii coronavirusului erau vechi de o săptămână. Între timp nu mai sunt deloc. A dat telefoane în toate părțile. Unii nu au răspuns, alții l-au pasat. L-au învârtit în cerc. Când s-a făcut prea târziu, deja, a renunțat. S-a îngrijit soția lui de el și i-a improvizat un izolator în locuința lor de lângă București. A doua zi a luat-o cu telefoanele de la capăt. Într-un final l-a băgat în seamă o angajată a Direcției de Sănătate Publică București. Dar doar ca să îi spună că nu-l crede. „Nu aveți cum să veniți de la Bologna, acolo nu se mai zboară, din România”.
Au picat cumva la pace. Marian stă cuminte acasă. După 14 zile va trebui să meargă la DSP și să completeze un formular.
„Dacă nu am luat nimic la Roma, am luat sigur la Otopeni”
Magdalena Chiriac a ajuns la Roma chiar la ora când se anunța la București suspendarea tuturor zborurilor dintre Italia și România. A prins-o acolo chiar explozia epidemiei de coronavirus din nordul peninsulei, care s-a prăvălit rapid peste întreaga țară. A fost unul dintre românii care au insistat mult până să dea de reprezentanții diplomatici ai propriei țări. „Am reușit să vorbim cu ambasada – într-un final. A fost mai mult o chestie psihologică. De ajutat, nu ne-au ajutat cu nimic. Mai mult de-atât”, spune femeia, „ne-au pârât: la Otopeni, figuram pe o listă a celor care venim de la Roma prin Sofia”. Ar fi anunțat oricum de la aterizare de unde vine. S-ar fi „predat”. Nu a fost cazul. „Deși eram pregătiți psihologic, tot am avut un șoc. Am stat vreo patru ore în aeroport până a venit izoleta să ne ia. Eram obosiți, nu mai aveam nici rezerve de apă și ne-au ținut înghesuiți, opt oameni, unul lângă altul, fără măști, fără dezinfectant pentru mâini. Așa că dacă nu am luat nimic la Roma, am luat sigur la aterizarea în București”. Pentru funcționarii statului român trimiși să trieze pasagerii care intră în țară, suspiciunea de coronavirus pare de fapt o crimă: „Ne-au luat actele, ne-au păzit, parcă să nu fugim. Se purtau cu noi ca și cum eram niște infractori”, povestește Magdalena Chiriac, ajunsă, între timp, într-un hotel amenajat în centru de carantină. Abia acolo avea să primească prima sticlă de apă plată – după 12 ore; iar prima porție de hrană a venit alte două ore mai târziu.
Și, cu toate că sunt soldații neinstruiți ai unui război în care igiena este cea mai puternică armă, Magdalenei Chiriac și companionilor ei de carantină, aproximativ o mie de persoane, inclusiv copii mici, nu li s-au dat prosoape, în schimb li s-a luat. Le-au tăiat apa de la baie. Cât despre probarea suspiciunilor de coronavirus: „N-a venit nimeni, nimeni, nimeni. Nu ni s-a făcut niciun test. Am înțeles că nici nu au teste suficiente, dar nici oameni care să le lucreze. Sunt depășiți total de situație”, conchide femeia, la capătul primei din cele 14 zile pe care le va petrece în carantină.
Este penurie de cadre medicale, în România, la fel cum periodic dispar medicamente din stocuri, în vreme ce aparatura este veche, fie depășită, fie defectă, între pereții scorojiți ai multor spitale. Rezultatul a trei decenii de subfinanțare cronică a sănătății. Costurile s-au calculat în vieți – dar au fost mereu viețile altora, nu ale decidenților, care au putut mereu să se trateze în clinici din străinătate și au cunoscut întotdeauna căi ascunse de procurare a medicațiilor lipsă. Chiar actualul ministru al Sănătății, Victor Costache, spunea că, la instalare, a găsit „un buget vlăguit” al unui „sistem sanitar slăbit, legiferat și întreținut nesănătos ani de-a rândul anilor”.
Amenințarea coronavirusului ar putea stimula o schimbare. Se vorbește, în România, mai serios despre investiții, se fac chiar și achiziții. Cu siguranță, însă, lucrurile nu se vor schimba peste noapte.
MAE recomanda cetatenilor romani care se afla in scop turistic sau tranziteaza Spania, Franta si Germania sa ia in considerare scurtarea sederii si revenirea de urgenta in Romania. (12.03.2020)
Bărbații, femeile și copiii se infectează la fel de des cu noul coronavirus, dar urmările sunt foarte diferite. Cel mai mult contează vârsta, bolile cronice, dar și sexul. (11.03.2020)
În Germania, ţară cu peste 1000 de cazuri confirmate, se resimt pretutindeni efectele epidemiei de coronavirus. De la fotbal la traficul aerian, de la industria auto la manifestările culturale. (11.03.2020)
</doc>
<doc docid='dw_52743008' lang='ron' type='mono' source='https://www.dw.com/ro/ro/mae-recomanda-romanilor-care-sunt-in-germania-franta-sau-spania-sa-se-intoarca-de-urgenta-in-tara-ziarecom/a-52743008' term='COVID'>
Pana la momentul parasirii teritoriului statelor respective, MAE reitereaza recomandarea principala de a urmari informatiile care sunt comunicate de catre autoritatile locale cu atributii in domeniu si de a respecta cu strictete recomandarile acestora.  Totodata, MAE le recomanda cetatenilor romani sa se informeze in mod constant cu privire la masurile luate de Romania pentru a combate raspandirea virusului COVID-19, respectiv procedura pe care o urmeaza, la sosirea in Romania - instituirea carantinei pentru cei sositi in Romania din zona rosie si intrarea in auto-izolare la domiciliu pentru persoanele sosite din zona galbena.  Una zice Arafat, alta anunta Grupul de Comunicare: Daca vii din Germania, Franta si Spania NU intri automat in carantina sau izolare!  Zonele in functie de care se instituie persoanelor sosite in Romania auto-izolarea la domiciliu sau carantina institutionalizata se regasesc pe pagina de internet a Institutului National de Sanatate Publica din Romania.  De asemenea, MAE recomanda cetatenilor romani care intentioneaza sa revina in Romania pe cale rutiera sau feroviara sa se informeze cu privire la conditiile de intrare/tranzitare/iesire de pe teritoriul statelor pe care le tranziteaza.  MAE subliniaza importanta informarii asupra evolutiei raspandirii infectiei cu COVID-19 din surse oficiale - Ministerul Sanatatii, Ministerul Afacerilor Interne - Departamentul pentru Situatii de Urgenta si Ministerul Afacerilor Externe - si recomanda apelarea liniei de informare dedicata special cetatenilor romani aflati in afara tarii (004021 3202020).
Cititi articolul integral pe Ziare.com accesand linkul de mai jos.
</doc>
<doc docid='dw_52734060' lang='ron' type='mono' source='https://www.dw.com/ro/ro/coronavirus-trump-suspendă-traficul-din-schengen-spre-sua/a-52734060' term='COVID'>
Alte două cazuri de coronavirus au fost confirmate joi dimineață, bilanțul îmbolnăvirilor cu COVID-19 ajungând în România la 49. Cele mai multe cazuri confirmate de coronavirus sunt în București (22).
Epidemia de coronavirus a infectat peste 126.000 de oameni în lume, cel puțin 4.630 murind din cauza Covid-19, iar 68.000 de persoane sunt declarate vindecate, potrivit centralizării de pe Arcgis. Până acum, în afară de China, au fost raportate cazuri în 122 de țări.
În supermarketuri întâlnim uneori rafturi gloale. Grav este că actuala criză generată de coronavirs afectează şi aprovizionarea cantinelor pentru săraci. Acestea funcţionează pe baza donaţiilor care s-au redus considerabil, potrivit ascociaţiei federale de profil. Preşedintele acesteia, Jochen Brühl, a apelat la toţi cei care au cumpărat alimente în cantităţi excesive să le doneze cantinelor.
Ţinând cont de recomandările ministrului federal al Sănătăţii, Jens Spahn (CDU), de a contramanda evenimente cu peste 1000 de participanţi, Liga Germană de Fotbal (DFL) se consultă cu cluburile privind adoptarea de măsuri în acest sens. Cluburile se află la rândul lor în contact cu autorităţile locale. Meciul de miercuri dintre Borussia Mönchengladbach şi 1. FC Köln se dispută cu tribunele goale.
Şi această branşă suferă de pe urma COVID-19. Mai multe târguri au fost contramandate pentru a se evita răspândirea coronavirsului. Între acestea se numără Salonul de Carte din Lepzig şi Târgul de Muzică din Frankfurt, cel mai mare de acest gen din Europa. Şi galeriile de artă şi-au anulat sau amânat expoziţiile.
Altfel decât în Italia, majoritatea şcolilor din Germania rămân, deocamdată, deschise. Doar în regiunile puternic afectate de coronavirus, instituţiile de învăţământ au fost închise temporar. E vorba de aproximativ o sută de şcoli şi grădiniţe. Landul federal Baden-Württemberg intenţionează să ofere posibilitatea recuperării examenelor de bacalaureat.
În ţările puternic afectate de virusul descoperit anul trecut în China, ia amploare discriminarea persoanelor cu origini asiatice. În Germania, dar şi în SUA sau Italia, proprietarii de restaurante cu specific asiatic se plâng că nu mai au clienţi. La un meci de fotbal desfăşurat recent la Leipzig, oamenii de ordine au dat afară din stadion un grup de japonezi.
Compania aeriană germană Lufthansa a anunţat că îşi va reduce zborurile cu până la 50 la sută în următoarele săptămâni. Până la finele lunii martie vor fi anulate aproximativ 7100 de zboruri. Şi în timpul verii este posibilă o diminuare a numărului de curse. Aceasta deoarece mulţi angajaţi sunt dispuşi să renunţe la zborurile care nu le sunt neapărat necesare.
La fabricanţii germani de automobile, precum Daimler şi Volkswagen, coronavirusul a provocat întreruperi de producţie. În China, fabricile de subansamble auto sunt închise deja din luna ianuarie. Deoarece mulţi constructori germani folosesc componente realizate în China, producţia a avut masiv de suferit. Guvernul de la Berlin s-a angajat să sprijine financiar companiile germane afectate.
76 la sută din întreprinzătorii industriei hoteliere şi de gastronomie din Germania se plâng de scăderea drastică a încasărilor din cauza actualei epidemii, potrivit unui sondaj al asociaţiei de profil Dehoga. "Consecinţele pentru turismul german sunt catastrofale", subliniază preşedintele Dehoga, Guido Zöllick. Şi cupola Reichstag-ului, o atracţie a Berlinului, rămâne închisă pentru vizitatori.
După Italia, Spania şi Franţa, Germania este ţara europeană cu cele mai multe cazuri de contaminări. Pentru a se evita răspândirea coronavirusului, Polonia şi Cehia efectuează controale prin sondaj la frontierele cu Germania. Călătorilor li se măsoară temperatura. Şi poliţia germană de frontieră îşi intensifică verificările la graniţele de sud ale ţării.
Autoare/Autor: Martin Kuebler
SUA interzic intrarea cetățenilor din Schengen pe teritoriul american
Președintele Donald Trump a anunțat că, începând de vineri, cetățenii non-americani care s-au aflat în spațiul Schengen în ultimele 14 zile nu vor mai avea voie să călătorească în Statele Unite pentru o perioadă de 30 de zile.
Trump a făcut anunțul la Casa Albă, într-un discurs către națiune. Măsura nu se aplică americanilor care se întorc în Europa și care urmează să fie testați pentru coronavirus. De asemenea, măsura nu se aplică în cazul Marii Britanii. Șeful Casei Albe și-a motivat decizia prin faptul că responsabilii europeni nu au luat din timp măsuri la fel de drastice precum SUA, neoprind destul de devreme călătoriile din China spre Europa. Departamentul de Stat de la Washington le-a cerut de asemenea americanilor să renunțe la călătoriile planificate în străinătate, din cauza epidemiei de coronavirus.
Președintele Consiliului European, Charles Michel, a anunțat că decizia SUA va fi analizată rapid și că ar trebui evitate restricțiile de ordin economic.
Trump a decis deja la sfârșitul lunii ianuarie o interdicție de intrare în SUA pentru cetățenii străini care se aflaseră în ultimele 14 zile în China, țara din care a pornit epidemia de SARS-CoV-2. La sfârșitul lui februarie, Trump a luat o măsură similară pentru străinii care s-au aflat în cele două săptămâni anterioare în Iran. Au fost de asemenea înăsprite măsurile privind cetățenii din Italia și Coreea de Sud.
În SUA s-au înregistrat oficial peste 1000 de cazuri de coronavirus, 30 de persoane și-au pierdut viața. Și actorul american Tom Hanks și soția sa Rita Wilson, aflați în Australia, au fost infectați cu coronavirus, după cum a anunțat starul de la Hollywood pe Twitter.
Italia închide restaurantele și barurile
Italia a luat măsuri și mai dure pentru a limita extinderea epidemiei de coronavirus. Au fost închise toate restaurantele, barurile și aproape toate afacerile - mai au voie să funcționeze doar supermarketurile și farmaciile, a anunțat premierul Giuseppe Conte. Toate activitățile fără caracter de necesitate vor fi închise.
Totul e închis în Italia
Italia luptă din greu împotriva epidemiei. Întreaga Italie este izolată, 60 de milioane de oameni nu se mai pot mișca liberi. Anterior, restaurantele, barurile și anumite magazine mai puteau funcţiona doar cu program redus. Nu este necesară luarea cu asalt a supermarketurilor, aprovizionarea este garantată, a dat asigurări premierul Conte, care este în această situație de urgență managerul de criză numărul unu al țării. În următoarele două săptămâni ar urma să se vadă dacă actualele măsuri drastice vor reuși să stopeze răspândirea virusului.
Numărul infecțiilor cu coronavirus a depășit în Italia 12.400 persoane, dintre care peste 820 au decedat. Regiunea Lombardia este cea mai afectată.
Șeful OMS, Tedros Adhanom Ghebreyesus, a calificat miercuri COVID-19 drept pandemie
OMS a declarat pandemia
Șeful OMS, Tedros Adhanom Ghebreyesus, a declarat: "COVID-19 poate fi caracterizat drept pandemic." Mike Ryan, șeful programelor de urgență în cadrul Organizaţiei Mondiale a Sănătăţii, a declarat într-o conferință de presă că declararea pandemiei nu schimbă răspunsul OMS la această criză. El a spus că situația din Iran este "foarte serioasă" și că Iranul și Italia sunt noile avanposturi în bătălia împotriva acestui virus.
"Aceste țări suferă, dar pot să vă garantez că și alte țări se vor afla în curând în aceeași situație," a avertizat Ryan. Tedros Adhanom Ghebreyesus a spus la rândul său că statele trebuie să ia în continuare măsuri de limitare a extinderii epidemiei, acestea fiind "pilonul major" în lupta cu coronavirusul.
În Germania, ţară cu peste 1000 de cazuri confirmate, se resimt pretutindeni efectele epidemiei de coronavirus. De la fotbal la traficul aerian, de la industria auto la manifestările culturale. (11.03.2020)
</doc>
<doc docid='dw_52718698' lang='ron' type='mono' source='https://www.dw.com/ro/ro/oms-declară-pandemie-de-coronavirus-ue-alocă-fonduri-pentru-combaterea-coronavirusului-39-de-cazuri-confirmate-în-românia/a-52718698' term='COVID'>
Șeful OMS Tedros Adhanom Ghebreyesu a declarat că "COVID-19 poate fi caracterizat drept pandemic." Mike Ryan, șeful programelor de urgențe de sănătate în cadrul OMS, a declarat într-o conferință de presă că declararea pandemiei nu schimbă răspunsul Organizației Mondiale a Sănătății la această criză. El a spus că situația din Iran este "foarte serioasă" și că Iranul și Italia sunt noile avanposturi în bătălia împotriva acestui virus.
"Aceste țări suferă, dar pot să vă garantez că și alte țări se vor afla în curând în aceeași situație," a avertizat Ryan. Tedros a spus la rândul său că statele trebuie să ia în continuare măsuri de limitare a extinderii epidemiei, acestea fiind "pilonul major" în lupta cu coronavirusul.
Numărul cazurilor de coronavirus în România a ajuns la 39. Unul dintre pacienți este o doctoriță de la Spitalul Gerota din București, care a contractat boala de la fostul polițist ce fusese internat la acest spital. Până în prezent, 6 dintre pacienți s-au vindecat.
În întreaga lume, se înregistrează cam 120.000 de cazuri și 4300 de decese, conform platformei Arcgis.
Responsabilii de vârf din cele 27 de ţări membre ale UE s-au consultat timp de trei ore în cadrul unei videoconferinţe pe tema măsurilor ce se impun pentru îngrădirea epidemiei de coronavirus în spaţiul comunitar. La Bruxelles, preşedintele Consiliului UE, Charles Michel, a stat în faţa unui perete cu 20 de monitoare făcând, cu ajutorul unui tehnician, turul capitalelor europene. Deşi reuniunea la vârf desfăşurată în aceste condiţii a fost o premieră, totul a funcţionat bine. Cei 27 de şefi de stat şi de guvern ai UE, deşi discută adesea în contradictoriu, de astă dată, pe tema coronaviruslului, au manifestat unitate. "Am decis să acţionăm împrenă. Şi anume rapid. Colaborarea este ţelul nostru", a declarat Michel în faţa presei.
Şefa CE, Ursula von der Leyen şi preşedintele Consiliului UE, Charles Michel, vor să îngrădească răspândirea coronavirusului
Injecţie financiară din Bruxelles
Comisia Europeană va aloca din fondurile proprii aproximativ 7,5 miliarde de euro pentru a demara cât mai rapid cu putinţă investiţii în valoare de 25 de miliarde de euro în ţările cele mai afectate de epidemie - Italia, Franţa şi Germania. Anunţul a fost făcut de preşedinta CE, Ursula von der Leyen, la sfârșitul videoconferinţei. Ea a mai anunţat şi că miniştrii Sănătăţii şi de Interne ai statelor membre se vor consulta zilnic cu privire la măsurile suplimentare care se impun.
La rândul său, preşedintele Consiliului UE, Charles Michel, a subliniat că trebuie frânată răspândirea virsului prin măsuri adecvate, în funcţie de situaţia din ţările respective. Acestea pot fi draconice, ca în Italia, sau punctuale, ca în Germania. Închiderea de către Austria a graniţei cu Italia nu a fost comentată direct de către von der Leyen.
Şefii de stat şi de guvern ai UE au mai convenit să inventarieze stocurile de măşti de protecţie, aparatură de ventilaţie şi alte echipamente medicale din ţările membre şi să completeze împreună, la nevoie, eventualele lipsuri. Interzicerea exporturilor şi stocarea în exces a echipamentelor importante nu rezolvă problema. Charles Michel a mai comunicat că următorul summit al UE va avea loc la sfârşitul lunii martie la Bruxelles, pe cât posibil cu participarea personală a şefilor de stat şi guvern.
Parlamentul European îşi anulează şedinţele
Parlamentul European în regim de criză
Nu doar Consiliul UE şi Comisia Europeană, ci şi Palamentul European a intrat în regim de criză. Numărul infecţiilor cu coronavirus este încă relativ redus în capitala Belgiei, dar europarlamentarii călătoresc în fiecare săptămână în lungul şi latul spaţiului comunitar, devenind astfel potenţiali "super răspânditori" ai virusului. Din acest motiv, Parlamentul European şi-a sistat în această săptămână şedinţele în plen care ar fi trebuit să aibă loc Strasbourg, în Franţa, la care participă în mod normal 3500 de persoane. PE este închis şi pentru vizitatori, iar congresele au fost anulate. Săptămâna viitoare Parlamentul îşi va închide uşile complet. La Bruxelles, în schimb, şcolile îşi continuă activitatea. Guvernul belgian nu a luat niciun fel de măsuri pe fondul epidemiei actuale. Viaţa de zi cu zi se desfăşoară normal.
Preşedintele PE lucrează de acasă
La Bruxelles s-a desfăşurat marţi, în locul şedinţei normale în plen, o reuniune de criză de o zi a Parlamentului European, consacrată modalităţilor de combatere a epidemiei de coronavirus. Preşedintele PE, David Sassoli, a intrat preventiv în carantină la domiciliu în locuinţa sa de serviciu din Bruxelles, deoarece la sfârşitul săptămânii trecute se aflase în vizită acasă, în Italia. Şi ceilalţi europarlamentari din Italia ar trebui să facă acelaşi lucru, i-a sfătuit Sassoli.
Panică sau lipsă de idei?
Unii eurodeputaţi au solicitat sistarea activităţii PE pentru o perioadă. Parlamentara naţional-conservatoare Duris Nichoi Sonova din Cehia a criticat faptul că cei 700 de membri ai legislativului european urmează să se reunească în continuare. "Este iresponsabil. Ar trebui să închidem Parlamentul", a spus ea. Legislativul britanic oferă un bun exemplu, analizând posibilitatea de a intra în vacanţă parlamentară până în septembrie, a mai explicat Sonova. Deputatul austriac populist de dreapta Roman Haider a contrazis-o, avertizând că trebuie evitată panica. În opinia sa, PE este mai degrabă "un bastion al lipsei de idei". Decizia ca angajaţii din aparatul administrativ să rămână acasă şi dacă resimt doar un mic guturai, iar deputaţii, în schimb, să-şi continue activitatea, păstrând o distanţă de cel puţin un metru unii faţă de alţii, i se pare lui Haider lipsită de sens. Alţi europarlamentari propun acordarea de fonduri suplimentare şi investiţii pentru regiunile şi ramurile economice afectate de epidemie.
Austria îşi închide frontierele, Italia e paralizată
Aljoska Stefanato, întreprinzător din Treviso
În timp ce la Bruxelles parlamentarii mai discutau încă, guvernele statelor membre au trecut la fapte. Austria şi-a închis graniţa cu Italia şi a cerut tuturor cetăţenilor săi să părăsească Italia. Această măsură drastică de îngrădire a libertăţii de mişcare în spaţiul comunitar fusese respinsă cu doar câteva zile în urmă.Italia devine tot mai izolată. Multe companii aeriene şi-au anulat zborurile spre şi dinspre Italia. Malta, Spania şi Cehia au interzis chiar traficul aerian cu Italia. Mai ales în nordul Italiei, măsurile drastice adoptate de guvernul de la Roma au paralizat practic viaţa publică. Aljoska Stefanato, un operator turistic din Treviso, în apropiere de Veneţia, relatează pentru DW că străzile din oraşul său sunt aproape pustii.
Călătorii doar cu aprobări speciale
Puţinele supermarketuri rămase deschise în localitate sunt pline de mărfuri, dar clienţii lipsesc, povesteşte Stefanato. Doar restaurante şi farmacii autorizate mai au deschis. Şcolile, cinematografele, bisericile şi multe întreprinderi rămân închise. Trecerea dintr-un cartier în altul sau din Treviso în altă provincie nu este posibilă decât cu aprobare specială. Cine încalcă această măsură de urgenţă riscă o amendă de 270 de euro - mai spune Stafanato, a cărui firmă, organizatoare de excursii pe mare, a fost nevoită să-şi suspende activitatea. "În Veneţia nu mai există turişti. Multă vreme localnicii s-au plâns că vizitatorii le distrug oraşul. Acum plâng fiindcă nu mai câştigă niciun ban".
</doc>
<doc docid='dw_52720301' lang='ron' type='mono' source='https://www.dw.com/ro/ro/merkel-două-treimi-din-populația-germaniei-s-ar-putea-infecta-cu-coronavirus/a-52720301' term='COVID'>
Într-o conferință de presă extraordinară la Berlin, cancelara federală Angela Merkel a declarat miercuri că  60-70 la sută din locuitorii Germaniei s-ar putea infecta cu noul coronavirus.
Aceste cifre au fost menționate cu ceva timp în urmă de către experți, precum virologul berlinez Christian Drosten. Încă nu se știe cât va dura până când va fi atinsă această cotă, a subliniat directorul Institutului de Virologie de la clinica universitară Charité din Berlin. "Poate dura doi ani sau chiar mai mult", a spus Drosten. Se estimează că 80 la sută dintre persoanele infectate vor avea simptome ușoare ale bolii. Experții așteaptă ca într-un an, un an și jumătate să existe vaccinuri împotriva noului coronavirus.
Cancelara Merkel a anunțat că va exista o acțiune coordonată la nivelul Uniunii Europene în combaterea crizei coronavirus și a făcut apel la solidaritate. Liderii UE au mandatat Comisia Europeană să-și intensifice eforturile în direcția împiedicării răspândirii coronavirusului și în contracararea efectelor economice. Va fi creat un fond de 25 de miliarde de euro pentru a reduce efectele crizei economice cauzate de coronavirus, a confirmat Angela Merkel.
Germania nu va închide frontierele din cauza răspândirii virusului. La nivel național, comitetul de urgență al guvernului federal a anunțat că poliția va ”intensifica din nou controalele, în special la granițele din sudul Germaniei”. Comitetul, din care fac parte reprezentanți ai ministerelor de Interne și al Sănătății, a susținut, de asemenea, recomandarea făcută anterior de ministrul Sănătății, Jens Spahn, de anulare a evenimentelor cu peste 1000 de participanți.
Virusul Covid-19 continuă să se răspândească în Germania: peste 200 de cazuri noi de infecție au apărut în cele șase state federale cele mai afectate doar marți după-amiază. Acest lucru rezultă din comunicările autorităților din Renania de Nord-Vestfalia, Bavaria, Baden-Württemberg, Hessa, Saxonia Inferioară și Berlin, centralizate de Institutul Robert Koch. Până miercuri la orele amiezii, în Germania au fost semnalate, în total, peste 1600 de cazuri. Tot miercuri a fost anunțat și al treilea caz de deces în urma îmbolnăvirii cu coronavirus în Germania. Este a doua victimă din regiunea Heinsberg, unde s-au înregistrat primele și cele mai numeroase cazuri de infectare din landul federal Renania de Nord-Vestfalia. Alte informații despre a treia victimă nu au fost făcute publice deocamdată.
Bărbații, femeile și copiii se infectează la fel de des cu noul coronavirus, dar urmările sunt foarte diferite. Cel mai mult contează vârsta, bolile cronice, dar și sexul. (11.03.2020)
</doc>
<doc docid='dw_52709787' lang='ron' type='mono' source='https://www.dw.com/ro/ro/cat-de-grava-este-criza-coronavirusului-in-mod-real-in-romania-realitatile-nemachiate-din-spitale-si-laboratoare-interviu-ziarecom/a-52709787' term='COVID'>
"Cel mai important lucru pe care nu-l inteleg cei care ascund locul de unde vin este ca ei isi expun la risc in primul rand apropiatii. Primii care vor cadea victima infectiei vor fi cei din anturajul lor imediat, familiile lor, parintii, bunicii, carora le pun in pericol viata", spune prof. univ. dr. Alexandru Rafila, presedintele Societatii Romane de Microbiologie.
ntr-un interviu acordat Ziare.com, Alexandru Rafila a aratat ca e nevoie de o organizare si mobilizare rapida de resurse, mai ales la nivelul sectiilor ATI. Acum exista in reteaua de boli infectioase in jur de 100 de paturi ATI, la care se adauga cateva mii de paturi in spitalele generale.
La nivelul laboratoarelor de testare, doar 6 in toata tara, e o lipsa acuta de specialisti.
In privinta inchiderii scolilor, prof. Rafila spune ca masurile trebuie introduse gradual, astfel incat sa raspunda situatiei epidemiologice de pe teren. "Numarul cazurilor pediatrice inregistrate este relativ mic in comparatie cu alte grupe de varsta, cazuri usoare, fara complicatii, fara mortalitate.
Inclusiv transmiterea infectiei de la copii la adulti e limitata. (...) Studiile OMS din 2009 si 2010 au aratat ca numarul de cazuri de gripa pandemica nu a scazut prin inchiderea scolilor, dimpotriva".
Cat de grava este situatia infectarilor cu COVID 19 in mod real in Romania?
Cazurile inregistrate in cadrul aceste epidemii cu coronavirus pot fi de trei feluri:
1. Cazuri din import, majoritatea celor pe care le-am avut noi, toate venite din Italia.
2. Cazuri cu transmitere locala, deci contacti ai cazurilor din import. Am avut si din acestea.
3. Transmiterea comunitara, cea mai periculoasa, care ar trebui evitata. Adica o transmitere sustinuta cu numar mare de cazuri intr-o perioada relativ redusa de timp, care afecteaza anumite grupuri sau comunitati si este provocata de anumiti transmitatori ai bolii, pe care fie nu reusim sa-i identificam, fie ii identificam foarte tarziu.
Din fericire, noi inca ne gasim in faza 1, cum a fost definita de DSU, cu un maximum de 25 de cazuri, toate cunoscute ca fiind din import sau transmise de cazurile din import. Deci nu pot spune ca in acest moment situatia in Romania este grava, cat timp nu discutam despre transmitere comunitara.
Italia era acum doua saptamani unde suntem noi acum.
Da, dupa un inceput timid, epidemia cu noul coronavirus a explodat si a afectat mai ales varstnici, cu o mortalitate foarte mare, 15%, in cadrul categoriei de varsta peste 80 de ani. S-a ajuns la aproape 4% din totalul cazurilor inregistrate.
Cum facem sa nu ajungem tot acolo?
Primul palier este reducerea cazurilor din import din zonele afectate, in primul rand din Italia, unde sunt multi romani care doresc sa se intoarca. Guvernul a facut foarte bine ca a suspendat transportul aerian si a limitat transportul rutier. Cei care vin de acolo sunt supusi unei proceduri de carantina 2 saptamani.
Dar trebuie sa ne uitam si la tarile care urmeaza, in care evolutia infectiei e serioasa: Spania, Franta, Germania, unde sunt comunitati importante de romani, care e bine sa evite deplasarea in Romania.
In privinta importului pe cale rutiera, aveti informatii ca exista cazuri in care romanii care vin cu masina isi ascund traseul, punctul de plecare?
Exista cu siguranta astfel de cazuri. Aici sunt doua probleme. Una poate fi calificata ca iresponsabilitate, chiar o zona de natura penala, dar cel mai important lucru pe care nu-l inteleg cei care ascund locul de unde vin este ca ei isi expun la risc in primul rand apropiatii. Primii care vor cadea victima infectiei vor fi cei din anturajul lor imediat, familiile lor, parintii, bunicii, carora le pun in pericol viata.
Cat de mult ajuta termoscanerele?
Ele nu fac decat screeningul persoanelor cu febra peste 38 de grade. Dar boala poate fi mai putin simptomatica, foarte rar cu totul asimptomatica, iar simptomele reduse pot scapa vigilentei termoscanerelor.
Sau poate ca persoana respectiva a luat un antipiretic inainte de calatorie si nu are febra. Sau ne aflam in cele una sau doua zile inainte de aparitia simptomelor, cand persoana poate raspandi infectia, dar temperatura corpului este nemodificata. Deci ele reprezinta un filtru, dar nu unul imbatabil.
Al doilea palier?
Identificarea rapida a persoanelor vulnerabile. Noi avem o populatie destul de imbatranita, cu foarte multe boli cronice, iar in mediul rural avem multe persoane ale caror rude mai tinere sunt plecate in strainatate.
Ei trebuie identificati pentru ca vor fi la risc de infectie cand trebuie sa iasa din casa, sa se deplaseze la farmacie, la cumparaturi. Cred ca este de datoria comunitatilor in care traiesc sa ii "inventarieze" si sa ii ajute sa traverseze perioada in care, probabil, infectia se va transmite mai intens si in Romania.
La aceasta categorie imbolnavirea implica doua tipuri de provocari: boala in sine, dar si asigurarea resurselor terapeutice la nivelul spitalelor, mai ales al sectiilor de Terapie intensiva (ATI), care nu sunt nelimitate.
Situatia din Lombardia a dovedit ca mortalitatea ridicata exact in randul acestei categorii este provocata de limitarea accesului in sectiile ATI.
Noi ce capacitate avem in sectiile ATI pentru acest tip de infectii?
Doar in reteaua de boli infectioase sunt in jur de 100 de paturi ATI, la care se adauga cateva mii de paturi in spitalele generale. S-a recomandat deja sa existe un disponibil de 10%, dar daca ai un numar mare de cazuri intr-un interval scurt pe o zona mica, suprasolicitarea va fi foarte mare si planificarea serviciilor de asistenta mediala, mai ales ATI, trebuie foarte bine organizata.
Din informatiile mele se achizitioneaza acum 300 de aparate de suport respirator.
Deci nu prea am face fata unui val ca in Italia.
Nu stiu, dar Lombardia, care este cea mai avansata zona din Italia, la un nivel comparabil cu zonele dezvoltate din Germania, este la limita capacitatii ATI. Cred ca aici trebuie o mare concentrare si planificare rapida, de transfer si alocare de resurse.
A aparut vreun tratament eficient?
Exista incercari terapeutice. Nu exista un tratament care sa fi incheiat testarea clinica si sa fi primit aprobarea pentru utilizare in cazul infectiei cu coronavirus. Pe de alta parte, exista tentative cu antivirale folosite in cazul infectiei HIV sau un nou antiviral testat pe pacienti cu coronavirus.
Exista si un antimalaric care nu are efect impotriva infectiei, dar amelioreaza simptomele pacientilor cu detresa respiratorie. La care se adauga tratamentul simptomatic si cel de sustinere a functiilor vitale.
Inchiderea scolilor era necesara? Ajuta?
Inchiderea scolilor in regiunile afectate din China a facut sa nu existe foate multe informatii privind transmiterea virusului in colectivitatile de copii sau de la copii catre adulti. Totusi, numarul cazurilor pediatrice inregistrate este relativ mic in comparatie cu alte grupe de varsta, cazuri usoare, fara complicatii, fara mortalitate. Inclusiv transmiterea infectiei de la copii la adulti e limitata.
Citiți interviul integral pe ziare.com.
</doc>
<doc docid='dw_52707385' lang='ron' type='mono' source='https://www.dw.com/ro/ro/politica-nu-are-principii-covid-19-folosit-la-chișinău-ca-instrument-electoral/a-52707385' term='COVID'>
UPDATE: Încă două cazuri confirmate de coronavirus în Republica Moldova. Este vorba de o femeie din Chișinău și un bărbat din sudul țării. Bărbatul a revenit din Italia la 1 martie, iar femeia, tot din Italia, la 26 februarie. În legătură cu aceasta, Ministerul Sănătății de la Chișinău a dispus, marți, închiderea tuturor școlilor și grădinițelor din țară începând de miercuri, 11 martie.
În Republica Moldova a fost instituit cod portocaliu de coronavirus. Apariția primului caz confirmat de Covid-19 la o moldoveancă revenită din Italia l-a determinat pe președintele Igor Dodon să-și întrerupă o vizită de lucru efectuată la Moscova. A revenit la Chișinău și, în cadrul unui briefing, a dezvăluit, contrar legii, numele femeii infectate, iar Ministerul Sănătății a publicat o secvență video în care pacienta, aflată în carantină, laudă autoritățile moldovene pentru condițiile în care este tratată – condiții despre care spune că sunt mai bune decât cele din Italia.
Acum două săptămâni, Igor Dodon declara că este categoric împotrivă ca moldovenilor care muncesc în țările afectate să li se interzică să revină acasă. La sfârșitul săptămânii trecute, o moldoveancă infectată, despre care s-a scris că ar fi fugit dintr-un spital din Bergamo, a revenit acasă. Ea și-a pierdut cunoștința în avion și, la aterizare, a fost preluată de o echipă de medici. Premierul Ion Chicu a acuzat femeia, aflată pe patul de spital, de „iresponsabilitate totală”. A urmat un val de acuzații la adresa pacientei din partea internauților. După acest caz, Igor Dodon le-a cerut conaționalilor aflați în străinătate, înainte de a se porni acasă, să se asigure că nu sunt purtători de virus.
Moldova are mai puțin de 400 de teste. Personalul medical, în pericol!
La două luni de la izbucnirea epidemiei în China și la câteva zile de la apariția primelor cazuri în Europa, autoritățile de la Chișinău se declarau pregătite să înfrunte virusul. Asta deși medicii de familie (cărora li se cere să viziteze la domiciliu potențialele persoane infectate cu Covid-19) nu dispun nici azi de echipamente speciale, Moldova dispune de o singură izoletă, iar capacitatea instituțiilor medicale care ar putea primi pacienți cu coronavirus este foarte redusă.
Mai mult, Moldova are doar 460 de teste pentru determinarea coronavirusului și doar 96 de teste pentru confirmare. Până acum au fost efectuate 33 de teste, în rezultatul cărora o persoană a fost diagnosticată cu Covid-19. „460 de teste pentru Moldova este o picătură pe fundul paharului”, susține fostul ministru al Sănătății, Ala Nimerenco. „Alte țări au făcut 30.000 de teste. Noi am făcut 33 și am descoperit o persoană infectată. E firesc să depistăm o singură persoană infectată dacă am făcut doar 33 de teste. Dacă am face 300 de teste – am depista 10 cazuri. Autoritățile nu au anunțat nici măcar dacă pasagerii din avionul care au zburat împreună cu pacienta infectată, venită din Italia, au fost sau nu testați. De ce să ții secrete aceste informații? Guvernul s-a lăudat recent că mai vin 1000 de teste, dar de vreo 2-3 zile nu se mai aude nimic despre asta”, a atenționat Nimerenco.
La 25 februarie, Igor Dodon a inspectat personal Spitalul Clinic de Boli Infecțioase „Toma Ciorbă” din Chișinău, iar la final a ieșit în fața presei și a anunțat că instituția (a cărei denumire o uitase) „este pregătită”. „Am decis să verific personal ce se întâmplă. Sunt câteva zeci de locuri pregătite”, spunea președintele. Numai că pacienta infectată nu a fost internată la „Toma Ciorbă”, ci la Spitalul Clinic Republican din Chișinău, iar marți, 10 martie, premierul Ion Chicu și ministrul Sănătății, Viorica Dumbrăveanu, au inspectat și ei spitalul „Toma Ciorbă”.
Frate, frate, dar fiecare cu avioanele lui
După ce România a suspendat zborurile din Italia, Igor Dodon a dispus instituirea restricțiilor pentru ca românii care vin din zonele afectate să nu mai poată folosi aeroportul din Chișinău drept coridor de tranzit spre casă. El a cerut Guvernului să introducă restricții, astfel încât doar cetățenii moldoveni să fie lăsați să intre în Moldova prin aeroport. „E prematur să interzicem zborurile din Italia, dar ca să nu avem tranzitul prin Moldova, propun ca spre Moldova să se permită doar intrarea moldovenilor. Nu putem permite ca Moldova să devină zonă de tranzit. Dacă românii interzic zborurile spre România, ei toți o să zboare la Chișinău și de aici o să meargă cu mașina. De aceea o să permitem doar zborul moldovenilor”, a spus luni Dodon.
La numai câteva ore, restricțiile au fost introduse. Astfel, cetățenii străini nu mai pot intra în Moldova cu avionul din țările unde există focare de coronavirus. Este vorba de Italia, Iran, China și Corea de Sud. Companiile aeriene care efectuează zboruri din aceste țări spre Aeroportul Internațional Chișinău au fost obligate să interzică îmbarcarea străinilor, cu excepția celor stabiliți pe teritoriul Republicii Moldova și apatrizilor. Vor putea călători cu avionul din aceste țări spre Chișinău numai cei care fac dovada că dețin cetățenia Republicii Moldova, chiar dacă se află în străinătate cu pașapoarte eliberate de alte țări.
Școlile, grădinițele și bisericile rămân deschise
De asemenea, Guvernul de la Chișinău a interzis, la solicitarea OMS, ieșirea de pe teritoriul țării a persoanelor care se află în carantină, precum și „toate manifestările în masă, indiferent de tipul acestora”. A fost încetat inclusiv renumitul festival „Mărțișor”, au fost amânate competițiile sportive, spectacolele, iar tradiționala expoziție „Moldagroteh”, planificată pentru 11-14 martie, a fost anulată.
Momentan, în Republica Moldova sunt internate 12 persoane potențial infectate cu Covid-19. Între acestea se numără și doi copii. Totuși, autoritățile au decis să nu închidă, deocamdată, școlile și grădinițele. Nici bisericile nu se închid din cauza virusului în Moldova, iar autoritățile se așteaptă la o agravare a situației în contextul sărbătorilor pascale care se apropie, când creștinii merg masiv la biserică. Conform tradiției, la împărtăşit, preoții folosesc aceeaşi linguriţă.
</doc>
<doc docid='dw_52694260' lang='ron' type='mono' source='https://www.dw.com/ro/ro/germania-primele-două-decese-în-urma-îmbolnăvirii-cu-coronavirus-un-bărbat-de-78-de-ani-și-o-femeie-de-89-de-ani/a-52694260' term='COVID'>
Statisticile din China cu privire la coronavirus oferă primele speranțe în toiul crizei: numărul contaminărilor noi este cel mai scăzut față de primul raport publicat de autoritățile sanitare în ianuarie. În întreaga țară au fost anunțate 40 de cazuri noi de îmbolnăviri și 22 decese. De la izbucnirea epidemiei, în China au fost raportate peste 80.000 de infectări și cel puțin 3.119 decese.
Și Coreea de Sud a anunțat luni cel mai scăzut număr de noi contaminări cu coronavirus din ultimele două săptămâni. În Coreea de Sud, peste 7.400 de persoane au fost testate pozitiv până în momentul de față.
Imagine rară: Veneția fără turiști din cauza coronavirus
Panică în Italia
În Europa, cea mai afectată țară de coronavirus rămâne Italia. Numărul deceselor provocate de COVID-19 a ajuns acolo la 366, ultimele 133 survenind în numai 24 de ore. Italia se confruntă cu peste 7.300 persoane infectate, situându-se pe locul al treilea la nivel mondial.
Duminică, guvernul italian a introdus măsuri drastice în încercarea de a limita răspândirea virusului. În jur de 16 milioane de oameni din regiunile de nord ale țării au nevoie de aprobări speciale pentru a călători în noile condiții de carantină. Premierul Giuseppe Conte a anunțat și închiderea mai multor instituții până la data de 3 aprilie.
Mii de oameni din nordul Italiei au plecat, panicați, înainte de intrarea în vigoare a noului regulament, către alte regiuni încă neafectate ale țării. Acțiunea i-a speriat pe locuitorii din sud, care se tem că virusul va fi răspândit în acest fel și la ei. Președinții regiunilor sudice ale Italiei, Puglia, Calabria și Campagna, au făcut apel la cetățeni să-și amâne călătoriile. ”Opriți-vă și mergeți înapoi! Coborâți la prima stație!”, le-a transmis italienilor din nord Michele Emiliano, președintele regiunii Puglia.
Gara din Milano: mulți italieni încearcă să părăsească zonele afectate de coronavirus
Zboruri anulate între Italia și România
România a suspendat toate legăturile aeriene cu Italia până în 23 martie. Ministrul interimar al Transporturilor, Lucian Bode, a anunțat că măsura este valabilă pentru toate aeroporturile din România. În plus, cetățenii care întră pe teritoriul României prin punctele de frontieră terestre vor sta în carantină pe raza județului de graniță sau vor fi izolați la domiciliu pe o perioadă de două săptămâni.
Școlile din România se închid de miercuri, 11 martie, până pe 22 martie, cu posibilitatea de prelungire a perioadei în funcție de evoluția crizei Covid-19, a anunțat premierul Ludovic Orban.
În România au fost confirmate, până luni, 9 martie, 17 cazuri de coronavirus. Cinci dintre pacienți sunt vindecați și au fost externați.
Primarul Bucureștiului, Gabriela Firea, a anunțat suspendarea activităților publice culturale și sportive din subordinea primăriei până la data de 31 martie.
Peste 1.100 de cazuri de coronavirus în Germania și primele două decese
Germania se află pe locul al treilea în Europa la numărul de îmbolnăviri cu coronavirus, după Italia și Franța. 1.151 persoane au fost testate pozitiv. Un cetățean german a decedat în Egipt în urma infecției cu coronavirus. Luni au fost confirmate și primele două decese în Germania. Una din victime era o persoană de 89 de ani din Essen, a cărei stare era deja gravă la momentul internării.
A doua victimă provine din regiunea Heinsberg (localitatea Gangelt) unde s-au înregistrat primele (și deocamdată cele mai numeroase) cazuri de infectare din landul Renania de Nord-Vestfalia. Este vorba despre un bărbat de 78 de ani care s-a prezentat la spital în urmă cu o săptămână. El suferea deja de diabet și de probleme cu inima. Duminică, un pompier german din Hamburg a murit în Egipt din cauza coronavirusului, primul cetățean german care a căzut victimă acestui nou patogen.
Teama pare să se răspândească la fel de repede ca și virusul: rafturile multor supermarketuri din Germania au fost golite de cumpărători panicați. Autoritățile germane au anunțat însă că aprovizionarea nu este pusă în pericol, ci numai întârziată, în condițiile consumului accentuat.
Rafturi goale în Germania ca urmare a cumpărăturilor de panică
Luni, ministrul federal al Sănătății, Jens Spahn, a declarat într-o conferință de presă că fiecare cetățean trebuie să contribuie la minimizarea răspândirii virusului. Fiecare trebuie să renunțe la ce poate, a adăugat ministrul.
Lothar Wieler, președintele Institutului Robert Koch, a declarat că se așteaptă la o creștere a numărului de bolnavi și nu exclude mai multe decese provocate de noul virus: ”Trebuie să ne așteptăm la un număr mare de pacienți cu COVID-19”, a declarat Wieler.
Ministerul Federal al Sănătății recomandă contramandarea activităților publice la care participă mai mult de 1.000 de persoane. Deocamdată nu s-a recurs în Germania la o închidere generalizată a școlilor și grădinițelor. Unele instituții de învățământ au fost însă temporar închise.
Coronavirus în peste 100 de țări
Organizația Mondială a Sănătății (OMS) a raportat deja peste 110.000 de cazuri de COVID-19 la nivel mondial și amintește tuturor guvernelor că răspândirea bolii poate fi minimizată semnificativ sau chiar oprită prin introducerea unor măsuri drastice, cum ar fi limitarea mobilității și pregătirea adecvată a infrastructurii medicale.
OMS a confirmat, la data de 8 martie 2020, prezența virusului în peste 100 de țări la nivel mondial.
</doc>
<doc docid='dw_52647584' lang='ron' type='mono' source='https://www.dw.com/ro/ro/ar-putea-o-vreme-mai-caldă-să-frâneze-răspândirea-coronavirusului/a-52647584' term='COVID'>
Ar putea încălzirea vremii să încetinească răspândirea coronavirusului? Dacă totul merge bine, noul virus SARS-CoV-2, s-ar putea comporta ca virusul gripal. Adică, odată cu venirea primăverii și a încălzirii vremii, agenții patogeni să moară, oprindu-se astfel răspândirea bolii COVID-19.
Sezonul coronavirusului ar trece la fel ca valul anual de gripă, care începe să se estompeze când se termină iarna. Primăvara poate fi anotimpul speranței, dar este încă prea devreme pentru a spune cu exactitate dacă SARS-CoV-2 se comportă ca virusul gripal. Virologul Thomas Pietschmann spune că experții încă nu pot prezice traiectoria virusului, deoarece "sincer vorbind, încă nu cunoaștem acest virus".
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3YSAb
Pietschmann este virolog molecular la Centrul de Cercetări Experimentale și Clinice privind Infecţiile, numit Twincore, cu sediul la Hanovra, Germania. El cercetează așa-numitele virusuri ARN, de pildă virusul hepatitei C. Şi SARS-CoV-2 face parte din acest grup.
Virus necunoscut
"Acest virus este aparte din cauza faptulului că oamenii se confruntă cu el pentru prima dată. Din datele pe care le-am primit din China, putem concluziona că virusul a trecut o singură dată de la un animal la oameni, acesta fiind momentul în care a început să se răspândească", spune Pietschmann.
Coronavirus, analizat la microscop
Spre deosebire de virusurile gripale, cu care aproape toată lumea a intrat în contact la un moment dat, sistemul nostru imunitar nu este pregătit pentru un atac cu agenți patogeni corona.
În plus, condițiile externe din emisfera nordică sunt în prezent practic perfecte pentru răspândirea rapidă a virusului. Pe de-o parte avem temperatura. Virusurile respiratorii, adică cele care se răspândesc prin tractul respirator, se simt foarte bine când vremea este răcoroasă. "Virusul are o stabilitate mai mare la temperaturi scăzute. Acest lucru este similar cu alimentele care se păstrează cel mai mult timp în frigider", spune Pietschmann.
Rece și uscat. Condiții propice
Cu cât este mai cald, cu atât condițiile sunt mai dificile pentru multe virusuri. "Coronavirusul este înconjurat de un strat lipidic, cu alte cuvinte, de un strat de grăsime", explică Pietschmann. Acest strat nu este foarte rezistent la căldură, ceea ce înseamnă că virusul se descompune rapid atunci când temperaturile cresc. "Alte virusuri, cum ar fi norovirusul, sunt mai stabile, deoarece constau în principal din proteine și material genetic".
Pentru alți agenți patogeni, temperatura joacă doar un rol secundar. De pildă, virusul Dengue, se găsește în principal în regiunile tropicale și subtropicale. Însă acest lucru are mai puțin de-a face cu agenții patogeni cărora le priește vremea caldă: "În acest caz, temperatura nu joacă rolul principal în răspândirea agenților patogeni, ci animalul care transmite virusul", explică doctorul Pietschmann.
În capitala iraniană Teheran se dezinfectează străzile
Și umiditatea aerului influențează transmiterea virusurilor respiratorii. Odată ce agenții patogeni au fost expulzați din tractul respirator cu un strănut puternic, ei rămân literalmente suspendați în aer. "În zilele de iarnă reci și de obicei uscate, picăturile mici, împreună cu virușii plutesc în aer mai mult decât atunci când umiditatea aerului este ridicată", subliniază Pietschmann.
În acest fel, agenții patogeni se pot răspândi cu repeziciune. Totuşi, de la primul contact cu agenții patogeni până la primele simptome ale bolii, pot trece câteva săptămâni. Durata acestei perioade de incubație depinde de caracteristicile și biologia virusului.
Cromozom dublu X și estrogeni
Febra, durerile și frisoanele sunt simptome tipice ale unei boli virale și un semn că organismul luptă împotriva "invadatorilor". Reușita acestei lupte depinde nu numai de vârsta și sănătatea persoanei infectate, ci și de sexul ei. În cazul coronavirusului, datele arată că femeile au șanse de supraviețuire mai mari decât bărbații. Rata de mortalitate la bărbați este de 2,8 procente, semnificativ mai mare decât cea a femeilor - 1,7 procente.
Potrivit lui Thomas Pietschmann, această diferență poate fi explicată de genetică. "Unele gene relevante pentru imunitate, de exemplu genele care sunt responsabile de recunoașterea agenților patogeni, sunt codificate pe cromozomul X. Dat fiind faptul că femeile au doi cromozomi X, iar bărbații numai unul, sexul feminin se află în avantaj".
Estrogenul, hormonul sexual feminin, le ajută pe femei să se ferească de boli virale. "Unele gene relevante pentru imunitate au, de asemenea, locuri de legare pentru estrogeni, acolo unde aceste gene sunt activate. Acest lucru înseamnă că genele acestea sunt controlate și de hormoni", spune Pietschmann.
Poate că sezonul coronavirusului se va încheia într-adevăr odată cu începutul primăverii în emisfera nordică. Cu toate acestea, potrivit Organizației Mondiale a Sănătății (OMS) există mai mult de 20 de cazuri de SARS-CoV-2 în Australia și un caz în Brazilia - în emisfera sudică. Unde nu a venit încă iarna.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3YSAb
Sistemul de aprovizionare cu medicamente din Germania şi Europa e vulnerabil chiar şi în situaţii normale, fără coronavirus. Acum se complică lucrurile şi nu se întrevede prea curând o soluţie. (04.03.2020)
Zboruri anulate, pasageri mai puțini, transport redus de mărfuri: coronavirusul provoacă branșei aviatice cel mai rău an de la criza financiară din 2009. Un expert în aviație vorbește despre o "cultură a fricii". (04.03.2020)
Guvernul federal a anunțat că o nouă echipă de criză se va ocupa de combaterea bolii Covid-19 în Germania. Oamenii de știință spun că situația este, încă, sub control. (28.02.2020)
Pericolul răspândirii coronavirusului a determinat anularea unor evenimente culturale şi târguri internaţionale. Între acestea şi Salonul Cărţii din Leipzig, la care erau aşteptaţi 2.500 de expozanţi din 51 de ţări. (05.03.2020)
</doc>
<doc docid='dw_52634084' lang='ron' type='mono' source='https://www.dw.com/ro/ro/coronavirusul-agravează-problemele-din-sistemul-de-livrare-a-medicamentelor/a-52634084' term='COVID'>
Se aşteaptă o penurie de medicamente
În Germania există un oficiu federal pentru controlul medicamentelor şi acesta a constatat, de ceva vreme deja, că 239 de medicamente nu pot fi livrate în ţară. Constatarea s-a făcut anul trecut în octombrie, când cei mai mulţi europeni nici nu auziseră de Wuhan şi Hubei şi nici de coronavirus.  Între timp, Institutul federal pentru Medicamente şi Produse Medicale (BfArM) a anunţat că există dificultăţi la livrarea a 277 de medicamente, între care calmante, antibiotice, antidepresive şi pastile pentru scăderea tensiunii. Situaţia s-ar putea agrava. Şi nu neapărat din cauza răspândirii virusului COVID-19.
Astfel de avertismente nu sunt noi. Industria farmaceutică este o afacere gigantică. Numai cele mai mari zece concerne farmaceutice au avut anul trecut, potrivit serviciului financiar al Bloomberg, citat de cotidianul economic Handelsblatt, o cifră de afaceri de 455 de miliarde de dolari, iar în acest an se aşteaptă un plus de 138 de miliarde. Toate aceste calcule s-au făcut înaintea izbucnirii crizei declanşate de coronavirus.
Un aspect important e faptul că aproximativ 90 la sută din substanţele necesare la producerea aşa-numitelor medicamente generice sunt realizate în China. Genericele sunt medicamente la care patentul a expirat. În plus, conform unori estimări din Elveţia, circa 50 la sută din medicamentele protejate prin patent depind de substanţe produse în China.
Sistemul de rabat şi consecinţele sale
Nu doar substanţele sunt produse în Asia, ci şi multe medicamente generice - de exemplu în India. Dar şi în Europa de Est. De ce? E limpede, din motive economice, mai precis a sistemului de rabat. Principalele case de asigurări de sănătate din Germania negociază cu producătorii, din timp în timp, preţurile pentru medicamente şi garantează unei companii farmaceutice contracte de exclusivitate pentru anumite medicamente. Astfel scad costurile pentru casele de asigurări şi pentru pacienţi. Cresc, în schimb, enorm presiunile pentru producători în ce priveşte stabilirea preţurilor. Consecinţa este transferarea producţiei din Germania în ţări cu costuri de producţie reduse. Cu doi ani în urmă a fost închisă şi ultima mare fabrică de antibiotice din Germania cu sediul la Frankfurt-Höchst. Deschiderea unor astfel de fabrici farmaceutice nu e un proces simplu şi se derulează în mai multe etape şi pe parcursul a până la 14 luni. Uneori, produsul final, realizat în alte ţări, este doar împachetat în Europa de Vest.
Substanţele farmaceutice provin, de regulă, din China. În provincia Hubei, paralizată practic de izbucnirea şi răspândirea coronavirusului, îşi au sediul producătorii de substanţe farmaceutice pentru 136 de medicamente, între care şi antibiotice.
Nerelevant pentru piaţa germană?
Nu ar trebui totuşi să se ajungă neapărat la probleme de livrare a medicamentelor. Experţii estimează că producătorii au în depozit substanţele cele mai importante pentru aproximativ 3 luni.
Situaţia devine extrem de gravă abia în momentul în care "penuria de medicamente durează o jumătate de an", explică expertul francez în domeniu Eric Bouteiller. Un alt factor agravant este lipsa de transparenţă privind reţelele de livrare a medicamentelor -  avertizează pentru DW firma de consultanţă Roland Berger. Şi aceasta devine într-o criză precum cea generată de coronavirus o problemă. "Dacă situaţia nu se ameliorează, stocurile substanţelor farmaceutice importante provenite din China sau India se vor epuiza. Piaţa internă de acolo va avea prioritate în faţa exportului", mai atenţionează firma menţionată.
Institutul federal pentru Medicamente şi Produse Medicale (BfArM) rămâne, în schimb, vag în prognozele sale. Potrivit unui purtător de cuvânt al acestuia, din datele aflate la dispoziţie privind substanţele farmaceutice din provincia chineză Hubei, reiese că ceea ce se produce sau nu s-ar mai produce acolo "nu este relevant pentru piaţa germană".
"Viciu sistemic"
În prezent, autorităţile vor să introducă un sistem prin care concernele farmaceutice şi comercianţii en gros să raporteze lipsurile de aprovizionare. Dacă BfArM va putea impune interzicerea exportului de medicamente cu stoc limitat, aşa cum s-a tot cerut, nu este sigur. O altă ciudăţenie a sistemului este faptul că unele medicamente sunt exportate din Germania pentru că aici sunt ceva mai ieftine decât altundeva. Comercianţii câştigă astfel bani buni, iar aceste medicamente ar putea lipsi în spitalele germane.
Despre un "viciu de sistem" a vorbit şi Frank Dörje, responsabil pentru farmacia clinicii universitare din Erlangen, într-o declaraţie făcută săptămânalului "Die Zeit" cu câteva luni înaintea declanşării crizei coronavirus.
Această criză agravează viciul de sistem. Firma de consultanţă Roland Berger atrage atenţia asupra consecinţelor dependenţei Europei de produsele farmaceutice din China. O propunere concretă ar fi: dacă o firmă farmaceutică are în exploatare în Germania o linie de producţie de antibiotice, de pildă, atunci ar trebui să obţină un preţ anume, independent de costul final al medicamentului. Aşa s-ar putea evita probleme de aprovizionare.
Responsabilii politici promit să caute soluţii pentru a promova producţia de substanţe farmaceutice importante în Uniunea Europeană. "Costurile sunt desigur un factor decisiv", subliniază experta formaţiunii ecologiste Kordula Schulz-Asche, în dialog cu DW. Într-un document întocmit de ecologişti în ianuarie se menţionează că e nevoie de "stimulente". Ce ar însemna asta concret, e neclar. Răspunsuri se vor căuta şi pe timpul preşedinţiei prin rotaţie a Consiliului UE, pe care Germania o preia în iulie.
</doc>
<doc docid='dw_52602545' lang='ron' type='mono' source='https://www.dw.com/ro/ro/românia-mărirea-și-decăderea-spaimei-de-coronavirus/a-52602545' term='COVID'>
Se apropie deja miezul nopții, iar ministrul Sănătății a întârziat 35 de minute la propria conferință de presă. "Pe surse" se știe, deja. Toată presa a dat informația: România ARE coronavirus, primul caz a fost adus undeva în județul Gorj de un italian contaminat. Oricum, presa refăcuse deja traseul italianului înaintea autorităților. Discutase cu instituțiile locale, reconstruise și atmosfera întâlnirii italianului cu rudele din Oltenia ale soției sale. Lipsea doar vocea oficială care să pună patalamaua: mergeți acasă, oameni buni, suntem în rândul lumii. București, 25 februarie 2020.
Ce nu ne sperie ne omoară și invers
Era imposibil de evitat, de altfel. De câțiva ani, în orice nenorocire se întâmplă în lume, cel puțin una dintre victime este un român. Statisticile spun că, după Siria, România este țara care produce numărul cel mai mare de cetățeni care își părăsesc țara. Spre deosebire de Siria, măcinată de războaie, România este de 30 de ani în ceea ce ar trebui să fie cea mai bună perioadă a existenței sale. În acest timp, însă, în România se suferă medical din motive care în alte părți ale lumii nu mai există. Rujeola se manifestă epidemic. Se moare pentru că antivaxerii sunt mult mai cool, mai antisistem decât medicii. Românii mor de cancer de colon pentru că le e rușine să bată cu astfel de simptome la ușa doctorilor. Se moare din malpraxis sau din infecții intraspitalicești crescute ca niște malformații bolnăvicioase ale unor corpuri corupte. Cad tavane peste pacienți și asistente. Se moare în trafic – drumuri periculoase, oboseală, nervozitate, indisciplină. Se moare în fața ușilor tribunalului așteptând ca magistrații să-ți dea înapoi dreptatea. Se moare din indolența unor angajați de la numărul de urgență 112. Se moare pentru că baronii locali sunt clienții rețelelor de prostituție.
Românii știu că toate acestea pot fi îndreptate. Dar românii mor de boli de care nu se tem și se tem de boli de care nu mor. Aici, în România, nimic nu mișcă, nimic nu înspăimântă. Și, totuși, din când în când, viața este dată peste cap de un inamic invizibil, de un necunoscut, de o fantasmă.
În urmă cu peste zece ani făcea vâlvă printre români vestea că o ocultă mondială pregătește interzicerea usturoiului, "pentru că suntem prea mulți pe pământ și vor să ne reducă". O mantră, aceasta, a suprapopulării planetei, reactivată ori de câte ori ceva suspect e pe punctul de a se întâmpla, undeva, în lume. Ceva neașteptat, neanticipat, neînțeles. Tramvaiul din București, la orice oră, este agregatorul ideal de informații culese din zbor, în special când au potențial de conspirații. COVID-19 și-a găsit repede loc printre subiecte, mai ales dacă cineva tușește sau strănută în mijlocul public de transport.
A fost sau n-a fost?
28 februarie 2020. București. Primul caz cu coronavirus din România s-a vindecat după un weekend prelungit într-un izolator al spitalului de boli infecțioase din București, spital aparent păzit ca o garnizoană. "I-am dat ciorbă", a spus unul dintre medici. Iată, un nou și bun prilej de bășcălie: coronavirusul chinezesc, înfrânt de ciorba românească! Între timp, circulă informații contradictorii. Apar suspecți noi, se infirmă infectarea celor aflați deja sub control. Aparent, la nivel central nu există nici un cap limpede. Numărul cazurilor ba crește, ba coboară. La fel și prețurile alimentelor în unele supermarketuri. Apa plată s-a scumpit, unele produse conservate au suferit și ele ajustări în creștere a prețurilor. E drept, leul a ajuns, zilele acestea, la un minim istoric în raport cu euro. Dar produsele de la raft erau încă din stocurile comercianților. Și, oricum, sutimile de leu câștigate de euro la cotația stabilită de Banca Națională a Românei sunt insignifiante. Un bun prilej pentru noi speculații pe piața bârfelor și a panicii. Deutsche Welle a încercat să afle de la un discounter german, actor important pe piața românească, dacă a observat o creștere atipică a vânzărilor, în săptămâna coronavirusului, și care au fost produsele cele mai solicitate. Răspunsul echipei de comunicare de la Lidl Romania a fost: "Într-adevăr, am remarcat, în ultimele zile, o creștere a vânzărilor. Monitorizăm îndeaproape situația și facem demersurile necesare pentru a asigura aprovizionarea constantă a magazinelor." În absența unei comunicări eficiente, în lipsa unor cifre exacte, publicul rămâne cu aparenta panică filmată de la rafturi de reporterii televiziunilor de știri și cu zvonurile din tramvaie.
Vlad Mixich: "România are infecționiști și epidemiologi buni"
În România nu există pedepse, ca în Iran, pentru colportarea de informații care stârnesc panica. Dar nici comunicarea autorităților din România nu a fost foarte inspirată, este de părere sociologul Gelu Duminică. Dimpotrivă, "au făcut-o deficitar sau au contribuit la amplificarea panicii. Declarații cum că sunt pregătiți să primească doi pacienți sau 20 în caz de Doamne Ferește nu au darul de a liniști populația. Din contră, consolidează neîncrederea și îți dau impresia că trebuie să te salvezi singur." De aici până la apeluri disperate ale cetățenilor la serviciile de urgență medicală sau până la strategii individuale de supraviețuire după ureche nu mai este decât un pas.
Într-adevăr, în București, cel puțin, consumul unor produse alimentare a crescut simțitor. Într-un magazin de cartier, printre blocurile aflate în spatele Pieței Obor, vânzătorul recunoaște că unii dintre clienții obișnuiți și-au făcut, în ultima săptămână, provizii mai substanțiale decât îndeobște. Dă din umeri, nu intră în detalii, dar punctează, la finalul discuției: "Țigări. Au cumpărat rezerve de țigări. Se tem de probleme cu respirația, dar își fac stocuri de țigări."
Frică, panică, bășcălie și șpagă
Vineri, 28 februarie 2020. Baia Mare. Este seara cea mai sumbră din această săptămână cu ușoare nuanțe de vodevil: fostul ministru al Sănătății, unul dintre puținii membri aparent frecventabili ai Guvernului Dăncilă, redevenit director de spital, este anchetat de parchetul anticorupție pentru că ar fi cerut mită la cumpărarea unor aparate pentru detectarea coronavirusului.
Sâmbătă, 29 februarie 2020. București. În magazinele mai mari se cam vede ce are mare căutare. Făina și mălaiul, pastele, apa plată, zacusca la borcan, conservele de pește. "Începe postul paștelui", îmi spune una dintre doamnele cu care am intrat în vorbă în timp ce împingeam amândoi cărucioarele în fața unui stand cu alimente de bază. Am tras cu ochiul în coșul de cumpărături al doamnei. În general, produse neperisabile. Îl întreb pe unul dintre angajați despre un anume produs care lipsește bătător la ochi. "Mâine dimineață", îmi spune, în vreme ce reface un stoc epuizat de spaghete. "Dar să veniți mai devreme decât astăzi", mă avertizează. Era ora 11.
"Frica este normală", spune Gelu Duminică, "dar panica de care am avut parte în ultimele zile este caracteristică societăților slab educate și care nu au exercițiul acțiunii comunitare. Valorile, comportamentele și atitudinile sunt mai degrabă centrate către propria persoană. Focusul s-a dus către mâncare și nu către igienă. Asta și pentru că tocmai abundența alimentară este de foarte multe ori confundată cu un statut social dezirabil."
Medic și expert în politici de sănătate publică, Vlad Mixich crede că modul în care românii au reacționat ține cumva și de spiritul latin: "E o reacție firească, declanșată de acest fundal foarte încărcat. Ne temem foarte tare de ce se petrece în proximitatea noastră. De aceea și această explozie a subiectului de când au apărut cazuri în Itaia, țară care are o situație serioasă de sănătate publică în acest moment. Și, date fiind legăturile noastre foarte strânse cu Italia, e firesc ca oamenilor să le fie frică. Asta nu înseamnă că panica este justificată. E chiar contraproductivă, pentru că poate să îi expună și pe cei care se manifestă astfel. Dar creierul nostru e construit în așa fel încât în astfel de situații reacționează emoțional, nu rațional. E nerealist să ne așteptăm la altfel de reacții în astfel de situații."
Ce nu este de înțeles, în schimb, este derâderea în care a fost luată această panică în masă, atrage atenția medicul internist Gabriela Profir: "Faci bășcălie de pensionari, categoria cea mai vulnerabilă ca status imunitar, pentru că au cumpărat măști de protecție, făină și mălai ca să își asigure hrana dacă răcesc și vor fi nevoiți să stea în casă?" Masca, adaugă Gabriela Profir, "te poate ajuta, chiar dacă ești sănătos, să îți atingi mai puțin fața după ce pui mâna pe obiecte pe care le-au mai atins alți zece sau o sută sau o mie înaintea ta. Bara de metrou, de exemplu. Faptul că unii dintre noi poartă mască, se spală pe mâini cât de des pot, își anulează deplasări care presupun tranzitarea unor locuri aglomerate sau nu merg la serviciu dacă au suspiciuni sunt elemente absolut lăudabile și extraordinare de prevenție, pentru propriile persoane și pentru toți ceilalți."
Miopii în cer și pre pământ
Gabriela Profir pare genul de om din sistemul de sănătate pe care Vlad Mixich se bazează atunci când spune că nu avem altă soluție decât încrederea în spitale și în personalul medical: "România are infecționiști și epidemiologi buni. Experiența pe care o avem cu instituțiile publice nu este foarte roză și este de înțeles de ce oamenii nu au încredere. Dar într-o situație de criză, absolut toți, inclusiv cei care de obicei nu sunt silitori, se vor activa și vor lucra la maxim." Cu toate acestea, Mixich, membru în boardul Alianței Europene pentru Sănătate Publică, recunoaște că, în prima fază a crizei, "autoritățile au părut neobișnuit de pasive. A fost probabil o miopie a decidenților politici. A fost înființat un comitet interministerial și au apărut niște comunicate, dar erau mai mult artificii de imagine. Am văzut o schimbare de atitudine la autorități abia în momentul în care au apărut cazurile în Italia și a crescut presiunea publică."
Presa a contribuit la această presiune publică. Poate că a și exagerat, câteodată. "Presa a creat această panică, bombardând cu știri despre morți și magazine goale în Italia. Aproape nimeni nu a explicat că acest virus este mai puțin violent decât răul cunoscut, adică decât gripa sau rujeola. De aici", conchide Gelu Duminică, "și panica oamenilor care au înțeles doar că virusul vine peste noi."
Credincioșii au fost sfătuiți să nu sărute icoanele dacă se tem de îmbolnăvire
1 martie 2020, dimineață. În bisericile din România, lumea se închină, ca în fiecare duminică, și sărută icoanele. Cu trei zile mai devreme, Patriarhia recomandase celor care se tem de îmbolnăvire că pot evita temporar acest gest de cuvioșenie în biserici. După nici 24 de ore, mai multe voci sonore din anturajul Bisericii Ortodoxe au protestat vehement față de comunicatul Patriarhiei. Unii au acuzat "sminteala" Bisericii în fața "unei mâini de isterici", au constatat că "dracul e mai teolog decât preoții" și au statuat că "în vremuri de molimă nu negociezi principiile". Așa că Patriarhia a făcut un pas îndărăt. Vorba unui preot din Fălticeni: "cu riscul de a tulbura credincioșii".
"Bruce Lee a scapat de gripa într-o zi. UITE AICI cum a bătut boala"
1 martie 2020. Seara. Analistul politic specializat în probleme de comunicare Mihnea Dumitru își face rutina zilnică, monitorizând ce a mai citit românul în online. Conform statisticilor Google, cea mai accesată știre este una din 2018 despre "Pastila care poate opri gripa într-o zi". Într-o zi, da? "Românii au citit în draci azi o știre veche de doi ani fără să se uite la dată", constată Dumitru. Și dă un sfat: "Nu mai căutați soluții despre sănătate pe Google. Sau cel puțin încercati sa mai dați o căutare dupa unul dintre cuvintele-cheie din știre pe Google, poate vă sare ceva suspect în ochi."
În cazul acestei știri, de exemplu, s-ar fi putut ajunge direct la sursă. Iar sursa, un articol publicat pe site-ul revistei Forbes în 2018 de un anume Bruce Lee, spune că: "Într-o zi vom putea scăpa de gripă într-o zi". Într-o zi, da?
Responsabilii din domeniul sănăţii spun că situaţia creată de COVID-19 este îngrijorătoare, dar avertizează faţă de crearea de panică. Unele state UE sunt mai pregătite să facă faţă coronavirusului. Şi România? (27.02.2020)
Italia reacționează la numărul tot mai mare de infecții cu noul coronavirus punând în carantină aproape 50.000 de oameni. În satul Vittadone, oamenii se întreabă cum să procedeze. Reporterul DW Bernd Riegert relatează. (24.02.2020)
Deși guvernul face apel la calm, germanii încep să cumpere mai multe alimente neperisabile decât de obicei. (29.02.2020)
</doc>
<doc docid='dw_52571035' lang='ron' type='mono' source='https://www.dw.com/ro/ro/coronavirus-cum-ar-face-față-germania-unei-pandemii/a-52571035' term='COVID'>
Ministrul federal al Sănătății, Jens Spahn, a declarat că Germania se află deja "la începutul unei epidemii". Institutul Robert Koch din Germania, principalul for pentru prevenirea bolilor infecțioase din Republica Federală, a anunțat că numărul persoanelor care s-au infectat cu coronavirus în Germania a crescut, de la începutul anului, la 53.
Cu o zi înainte, guvernul a anunțat crearea unei echipe de criză pentru a combate răspândirea bolii pulmonare cauzate de coronavirus, Covid-19. Lothar Wieler, președintele Institutului Robert Koch, a avertizat că noul coronavirus ar putea fi mai periculos decât gripa, având o rată a mortalității mai crescută. El a adăugat că nu poate estima, deocamdată, cât de mare va fi rata mortalității în Germania, dar că presa va fi informată zilnic în privința evoluțiilor legate de coronavirus și de eforturile de a opri răspândirea virusului.
Lothar Wieler a subliniat că nu există, deocamdată, motive de panică: "Situația nu a scăpat încă de sub control. Spre exemplu, am avut un incident în landul Bavaria, unde s-a reușit, cu succes, prevenirea unui număr mai mare de infecții."
Ministrul federal al Sănătății, Jens Spahn, a adăugat că guvernul de la Berlin "ia în serios răspândirea coronavirusului și va răspunde la orice situație în care va ajunge Germania, Europa sau întreaga lume".
Izolarea unor orașe întregi e puțin probabilă în Germania
Inițial, doar niște angajați ai unei firme din Bavaria care au avut contacte cu persoane din China au fost afectați. Între timp s-a ajuns însă la mai multe cazuri izolate în alte landuri federale, cele mai numeroase fiind înregistrate în Renania de Nord-Vestfalia.
Pentru Institutul Robert Koch, procedura rămâne aceeași: izolarea pacienților infectați și încercarea de a identifica toate persoanele cu care aceștia au intrat în contact. "Vom continua cu această strategie", a spus Lothar Wieler. "Cu toate acestea, nu-i exclusă o nouă izbucnire a virusului pe care să nu o putem controla." Oamenii de știință de la Institutul Robert Koch nu consideră că ar fi de ajutor să fie puse în carantină orașe întregi, așa cum s-a procedat în China.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3YSAb
Germania are o legislație privind protecția de infecții care reglementează ce s-ar putea întâmpla în cazul izbucnirii unei boli infecțioase. Protecția împotriva pericolelor pentru sănătatea publică și gestionarea crizelor majore sunt probleme care se abordează la nivel național în Germania, dar fiecare dintre landurile federale are propriile sale planuri pentru combaterea unor epidemii sau pandemii. Ca regulă generală, se aplică principiul că, atât timp cât izbucnirea unei infecții se poate gestiona cu mijloacele uzuale, nu se declanșează starea de alarmă rezervată catastrofelor.
Se va ajunge la măsuri drastice?
Cele 16 landuri federale ale Germaniei au diverse prerogative privind protecția cetățenilor în caz de urgență, dar, deocamdată, probabilitatea e foarte mică să fie nevoie de ele.
Spre exemplu, legislația landului Brandenburg stipulează că măsurile de protecție în caz de dezastru vor fi implementate doar atunci când o infecție "pune în pericol viața sau sănătatea unui număr mare de persoane, proprietăți substanțiale, adăposturi esențiale sau aprovizionarea de bază a populației și cauzează, în același timp, perturbări semnificative sau amenințări iminente la adresa securității și a ordinii publice". Așadar, măsurile drastice ar fi aplicate doar în cazul în care sunt îndeplinite o serie întreagă de criterii.
Cu toate acestea, autoritățile publice au dreptul să efectueze controale sanitare obligatorii în cazul în care consideră că sănătatea publică e în pericol, inclusiv în autobuze sau trenuri. În plus, autoritățile au dreptul de a contramanda evenimente publice. În landul Renania de Nord-Vestfalia au fost închise deja mai multe școli și grădinițe.
Izolarea unui oraș mare în Germania, după model chinez, e aproape imposibilă, potrivit experților, dar nu sunt excluse interdicțiile de a intra într-o localitate impuse persoanelor care vin din zonele grav afectate de coronavirus, cât și cele de a părăsi o anumită localitate.
Nu-i ușor să apelezi la armată
Există o diferență majoră între gestionarea dezastrelor în Germania și în multe alte țări: e foarte dificil să mobilizezi soldații din Bundeswehr pe teritoriul țării. Mulți germani își mai amintesc, poate, de soldații care i-au ajutat pe localnici să aducă saci de nisip pe malurile râurilor Oder și Elba, pentru a opri inundațiile, dar posibilitățile Bundeswehr de a-i ajuta pe cetățeni în combaterea unei epidemii sunt extrem de limitate.
Doar Poliția are prerogativele de a efectua controale de urgență sau de a ordona închiderea unor spații publice pe teritoriul Germaniei.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3YSAb
Responsabilii din domeniul sănăţii spun că situaţia creată de COVID-19 este îngrijorătoare, dar avertizează faţă de crearea de panică. Unele state UE sunt mai pregătite să facă faţă coronavirusului. Şi România? (27.02.2020)
</doc>
<doc docid='dw_52559037' lang='ron' type='mono' source='https://www.dw.com/ro/ro/coronavirus-sunt-statele-mai-slab-dezvoltate-din-ue-mai-periclitate/a-52559037' term='COVID'>
Odată cu sporirea temerilor faţă de o pandemie, înmulţirea cazurilor pe continent ne determină să ne punem întrebarea dacă şi în ce măsură suntem pregătiţi să luptam contra răspândirii coronavirusului (COVID-19).
La prima vedere pare că Uniunea Europeană şi în special Centrul European de Prevenire și Control al Bolilor (ECDC) au  reacţionat constructiv, în ciuda recentei răspândiri în Italia, Franţa şi alte state europene occidentale a coronavirusului.
Într-o declaraţie făcută postului Deutsche Welle, ECDC apreciază că UE şi Spaţiul Economic European "sunt pregătite pentru a susţine eforturile de combatere a amenințării și dispun de planuri de combatere a unei pandemii, care ar putea fi activate" de către autorităţile naţionale de resort.
Statele mai bogate dispun de o infrastructură medicală mai dezvoltată, fiind capabile să combată mai lesne coronavirusul decât ţările mai sărace şi mai slab dezvoltate ale UE.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3YSAb
Ne facem griji mai mari de Africa decât de România
Dar această logică nu trebuie neapărat să corespundă realităţii. Să luăm exemplul României. Aproximativ 1,3 milioane de români lucrează în Italia şi e probabil ca mulţi dintre aceştia, mai ales cei din nordul Italiei, să revină în România odată cu răspândirea COVID-19. Ne-am putea gândi că resursele și capacitățile guvernului român nu pot face faţă, având în vedere problemele economice și de infrastructură ale țării. Dar nu e aşa.
"Deja la începutul lunii februarie, guvernul a comandat echipamente de protecție, iar capacitatea de testare a fost pusă la punct [pentru a se pregăti pentru relocarea românilor] ", spune Menno Douwe de Jong, profesor de virologie clinică la Departamentul de Microbiologie Medicală al Universităţii din Amsterdam.
Adrienne Rashford, care conduce departamentul OMS pentru intervenţii în astfel de cazuri, subliniază că o bună planificare este cheia succesului în atari situaţii şi nu neapărat puterea economică a unui stat. "Pentru ţările pregătite să combată răspândirea unei maladii nu venitul contează înainte de toate, ci o bună coordonare şi o bună comunicare cu comunitatea", a declarat Rashford în dialog cu DW.
Şi Menno Douwe de Jong consideră că România nu-i provoacă aşa de mari griji "precum aproape întreg continentul african" - în pofida unor proiecte precum PREPARE (Platforma pentru pregătirea europeană împotriva epidemiilor emergente), în activitatea căreia el este implicat şi care a fost creată pentru intervenţia rapidă în combaterea unor epidemii cum ar fi Ebola.
Turistă cu mască de protecţie la Roma
Italia, un test pentru UE
Unul dintre cele mai afectate state din spaţiul UE de coronavirus este Italia. După cum subliniază de Jong, Italia "nu este, evident, o ţară cu resurse limitate". Observăm, aşadar, că problema este destul de dificil de rezolvat.
Pentru a informa și a oferi mai mult sprijin financiar, tehnic și medical în combaterea virusului, o echipă comună OMS/ECDC se află în prezent în Italia. Medicul german Dr. Andrea Ammon, care conduce  ECDC, a menţionat în cadrul unei conferinţe de presă desfăşurate miercuri la Roma că evaluarea grupurilor din Italia ar furniza informații esenţiale despre „ce înseamnă aceasta pentru alte țări ale UE". În același timp, ea a subliniat că situația poate varia de la o țară la alta. Misiunea comună ar ajuta la „pregătirea faţă de alte scenarii, în alte zone din Italia sau Europa”. Printr-o strânsă cooperare cu autorităţile naţionale, a mai explicat ea, experţii pot adapta suportul la nevoile specifice ale ţării respective.
Adrienne Rashford este dornică să risipească eventuala concepție greșită, conform căreia țările mai dezvoltate beneficiază de tratament preferențial în ceea ce privește ajutorul: "Organizaţia Mondială a Sănătăţii (OMS) este dispusă să ajute toate statele membre la nevoie. Desigur, există diferite grade de necesitate și diferite grade de risc, însă toate țările își elaborează măsurile respective prin Planul strategic de pregătire și răspuns al OMS [pentru noul coronavirus], astfel încât resursele sunt concentrate acolo unde sunt necesare și unde sunt identificate lipsuri."
Din multe puncte de vedere, Italia e considerată un test pentru capacitățile globale de răspuns la situații de urgență. La conferinţa de presă de la Roma, comisara europeană pentru Sănătate, Stella Kyriakides, a declarat că "schimbul de informații în timp real și coordonarea măsurilor [între statele membre] sunt esenţiale pentru adoptarea de măsuri eficiente și coerente." Comparând măsurile privind combaterea focarelor SARS și MERS - două coronavirusuri conexe - luate în 2002, respectiv 2012, se pare că lecțiile au fost învățate în ceea ce privește transparența și comunicarea. Aceasta este cheia, atrage atenţia şi de Jong. „Cred că există o pregătire mai bună, cel puțin există mai multă comunicare - începând cu China, care a trecut prin altă situaţie în 2002, când a apărut SARS. Autorităţile chineze au manifestat mai multă deschidere, ceea ce a ajutat foarte mult. Dacă nu știm ce se întâmplă, atunci nici nu putem face nimic."
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3YSAb
A fost confirmat oficial primul caz de coronavirus în România, iar Germania se află deja "la începutul unei epidemii" potrivit Ministrului Sănătății. Epidemiologul Gérard Krause ne spune ce măsuri sunt de folos. (27.02.2020)
După izbucnirea epidemiei de Covid-19 în nordul Italiei, guvernul de la Roma se așteaptă la pierderi economice masive. Turismul este responsabil pentru 13% din PIB în Italia. (26.02.2020)
</doc>
<doc docid='dw_52543758' lang='ron' type='mono' source='https://www.dw.com/ro/ro/coronavirusul-paralizează-turismul-în-europa/a-52543758' term='COVID'>
Germania a anunțat trei noi cazuri de infectare cu coronavirus: două în landurile Renania de Nord-Vestfalia (NRW) și unul în Baden-Württemberg. În NRW este vorba de un cuplu căsătorit (soțul de 47 de ani și soția de 46) și nu se știe de unde a luat bărbatul virusul, în timp ce în Baden-Württemberg ar fi vorba de o persoană revenită recent de la Milano. Autoritățile germane vorbesc acum despre o "situație nouă" și se așteaptă ca numărul cazurilor să crească.
În România nu există deocamdată niciun caz confirmat. 69 de persoane s-ar afla în carantină, alte 4.418 ar fi monitorizate acasă. De asemenea, testele au ieșit negative la cele 13 persoane din Gorj, potrivit hotnews.ro.
Organizația Mondială a Sănătății a anunțat miercuri că, în premieră, numărul cazurilor noi de infectare cu noul coronavirus a fost mai mare în afara Chinei decât în țara în care a izbucnit epidemia: China a anunțat marți 411 cazuri noi, celelalte țări au înregistrat împreună 427.
Potrivit OMS, în total ar exista până acum oficial 81.000 de cazuri de infectare, dintre care 96,5% în China. Numărul morților depășește 2700.
Economia Italiei, lovită din plin
Evenimentele din cadrul Carnavalului de la Veneția au fost întrerupte sau anulate, mai multe localități din regiunile Lombardia și Veneto sunt în carantină, școlile și universitățile au fost închise până în martie. Săptămâna Modei de la Milano a fost scurtată, un târg a fost amânat pentru vară. Domul din Milano, una din atracțiile turistice principale ale metropolei, a fost închis, la fel ca și renumita Scala din Milano.
Virusul circulă
Virusul a depășit deja demult nordul Italiei. Există un caz de îmbolnăvire la Florența, un om de afaceri italian revenit recent din Singapore. Este un caz și la Palermo, fiind vorba de o turistă din Bergamo al cărei test a ieșit pozitiv.
Între Italia și China nu mai există zboruri directe de la sfârșitul lui ianuarie, iar restricțiile sunt valabile până la sfârșitul lui aprilie. Ceea ce nu a ajutat însă prea mult. În Italia sunt până acum cele mai multe cazuri de infectare cu noul coronavirus și cele mai multe victime din Europa.
Între timp, și un hotel de pe insula spaniolă Tenerife a fost izolat, după ce testul unui oaspete italian a ieșit pozitiv.
Iar țările europene reacționează deja la situația de criză din Italia: Ungaria le recomandă cetățenilor ei să evite călătoriile în nordul Italiei, compania aeriană "Bulgaria" vrea să anuleze până la sfârșitul lui martie zborurile între Sofia și Milano.
În Marea Britanie, turiștii care revin din nordul Italiei trebuie să intre temporar în carantină dacă manifestă simptome tipice gripei.
Coronavirusul și turismul german
În Germania, Ministerul de Externe nu a făcut până acum recomandări de evitare a călătoriilor. Germanii care se află în Italia trebuie să se adreseze la nevoie oficiilor consulare germane din Italia și Ministerului Sănătății de la Roma.
Deocamdată, urmările crizei coronavirusului se văd cel mai acut în turismul german la numărul sosirilor din China. Centrala germană pentru Turism (DZT) se așteaptă la scăderi de până la 25%. Veniturile operatorilor turistici germani vor avea serios de suferit, pentru că turiștii din China generează anual încasări de 8 miliarde de euro, o contribuție masivă la cifra de afaceri a turismului german.
DZT nu vrea să vorbească și de o reducere a numărului de turiști italieni care vizitează Germania, fiind vorba, deocamdată, din fericire, doar de perioada dinaintea sezonului de vârf, cuprins între lunile iunie și octombrie.
China se pregatea sa preia de la americani coroana economiei mondiale, cand a patit-o. In focul productiei si exporturilor debordante a faurit si exportat virusul numit Corona. Odata importat, n-ajuta doar tuica fiarta. (24.02.2020)
</doc>
<doc docid='dw_52513750' lang='ron' type='mono' source='https://www.dw.com/ro/ro/viața-în-zona-roșie-din-italia/a-52513750' term='COVID'>
"Nu ne mai strângem mâinile și nu ne mai pupăm pe obraz", recunoaște Marco. "Pentru italieni asta înseamnă lipsă de respect", glumește el. Râde, dar nu e râsul său, de când poartă masca de protecție respiratorie. După ce autoritățile au declarat starea de necesitate, farmaciile au majorat prețul măștilor la zece euro. "Sunt nerușinați", spune tânărul din Vittadone, un sat din provincia Lodi.
Însă măștile de protecție și produsele de dezinfectare a mâinilor sunt aproape epuizate în toată regiunea. Prețurile cresc și ele. Doar câțiva săteni poartă  mască, ceilalți consolându-se cu gândul că încă nu locuiesc în așa-numita "zonă roșie", care începe dincolo de satul lor și unde autoritățile din Lombardia au hotărât să pună mai mult sau mai puțin sub carantină zece așezări.
Excepțiile confirmă regula
Obloanele barului Renzo din satul Vittadone au fost închise
Nimeni nu are voie să pătrundă în această zonă calamitată și nici s-o părăsească, au anunțat autoritățile. Respectarea interdicției este asigurată de carabinieri de la poliția criminală, care supraveghează străzile satelor din mașinile lor Alfa Romeo. Totuși, fermierilor cu tractoare, bicicliștilor și oamenilor care doresc să meargă la supermarket sau la farmacia din satul vecin, li se îngăduie să plece și să revină în sat.
"Ai nevoie de o explicație bună, care să funcționeze. Plus că nu poți izola oamenii complet", spune Enzo, care locuiește și el în Vittadone și care a fost deja "acolo", în ”zona roșie”, pentru a-și face cumpărăturile. El consideră că măsurile luate de autoritățile din provincie și de guvernul italian sunt prea drastice. "De ce ar trebui blocate frontierele către Franța sau Austria? Coronavirusul este deja aici", spune el.
Enzo nu înțelege nici motivul pentru care au fost închise Domul și Opera din Milano. La urma urmei, spune el, majoritatea celor mai bine de 200 de cazuri de infecții au fost înregistrate în partea rurală a Lombardiei și în Veneția.
Surprins de creșterea rapidă a numărului de infectări în Italia, prim-ministrul Guiseppe Conte a anunțat că în lupta cu virusul este nevoie de prudență maximă. Pe de altă parte, oficialul italian a subliniat de mai multe ori în timpul aparițiilor sale publice din ultimele zile că trebuie evitată răspândirea panicii. "E destul de rău să anulezi carnavalul și meciurile de fotbal în Italia", spune Enzo, cu fața îndreptată către razele călduțe de soare care anunță venirea primăverii.
Fără slujbe
Școala din Vittadone este închisă. La fel și magazinele și singurul bar din Renzo, unde localnicii savurează de obicei o cafea bună la miezul zilei. Oamenii stau acasă și așteaptă. Giuseppe este pensionar. El spune că "respectă virusul", dar că nu-i este frică de el. Totuși, închiderea bisericii din satul său și anularea slujbei l-au șocat și întristat. "Am avut o înmormântare. Oamenii nu au beneficiat de slujbă de înmormântare, dar au trebuit să ducă sicriul direct la cimitir. Ăsta-i un lucru rău", spune Giuseppe. "Acum este mai liniște decât de obicei în Vittadone și nimeni nu știe cât va dura această situație".
În căutarea "pacientului zero"
Autoritățile sanitare din Castiglione D'Adda escortându-i pe părinții ”pacientului zero”
În prezent, guvernul din îndepărtata Roma nu este în măsură să răspundă la această întrebare. Oficialii din domeniul sănătății sunt destul de siguri că au găsit pacientul "zero" în Codogno, un oraș mic, nu departe de Vittadone. Se presupune că un bărbat în vârstă de 38 de ani a infectat mai multe persoane cu noul coronavirus în spitalul din Codogno, în urmă cu câteva săptămâni.
Potrivit presei, acest bărbat s-ar afla la originea tuturor cazurilor din Lombardia. Executivul este acum în proces de localizare a tuturor persoanelor care au intrat în contact cu pacientul "zero". Lanțul infecțiilor trebuie rupt.
Un angajat al spitalului acum închis din Codogno, pe care agenția de știri ANSA nu l-a putut contacta decât prin telefon din cauza carantinei, a catalogat condițiile drept haotice. "Există panică aici, pentru că nimeni nu știe cum să procedăm și cum ar trebui să gestionăm urgențele", se plânge angajatul, al cărui nume nu este menționat.
Nu este încă limpede unde a fost infectat așa-numitul "pacient zero". Bărbatul, care nu a fost în China, s-ar fi întâlnit cu un prieten care s-a întors din această țară și ale cărui teste pentru depistarea Covid-19 au fost negative.
Instrumente de protecție
Pe la amiază, Enzo devine grijuliu. Restaurantul său preferat se află în "zona roșie". Din acest motiv, astăzi el vrea să încerce o trattorie situată într-un sat "curat", aflat mai la nord de Vittadone. Un adolescent se alătură grupului de săteni care discută pe stradă cu reporterul din Germania. Băiatul poartă ochelari de scafandru. Întrebat de ce îi poartă, el spune că nu are bani pentru o mască adecvată și că ochelarii de scufundare ar trebui să fie suficienți. În plus, masca folosită la snorkeling, care îi acoperă întreaga față, "pur și simplu arată mișto".
Din cauza a două persoane cu simptome de boală, sute de pasageri dintr-un tren din Italia au fost ținuți mai multe ore la granița cu Austria. Italia a anunțat un al șaptelea deces provocat de coronavirus. (24.02.2020)
</doc>
<doc docid='dw_52501663' lang='ron' type='mono' source='https://www.dw.com/ro/ro/corona-coroana-carantina-si-noi/a-52501663' term='COVID'>
Mai nou, in timp ce poporu-i decimat de virusi, China comunista a hotarat sa-si amane Congresul zis si National, si Popular, desi n-are nici in clin, nici in maneca nici cu necajitii oameni din popor, care mor cu sutele, zilnic, in spitale construite fulgerator, pe baza de munca de sclavi, nici cu o natiune tinuta in carantina si mai supravegheata decat butelia pe vremea cand domnea national-comunismul romanesc si hotia ca sport popular si national.
De atunci s-au schimbat multe. S-a produs ascensiunea spre Olimpul puterilor economice si militare mondiale a Chinei, cu tot cu modelul ei de aparent maxim succes, combinand sclavia cea mai odioasa cu piata libera de orice flancari sociale, precum si totalitarismul supravegherii comuniste si al spalarii pe creier orwelliene, cu un capitalism de cumetrie in raport cu care cel de Manchester e maica Tereza.
Dar cand sa-si puna pe cap coroana omnipotentei economice, China s-a vazut blagoslovita de o soarta crunta, vadit mic-burgeza si anticomunista, cu Corona. Si apasata de un bilant cuprinzand multe zeci de mii de bolnavi de pneumonia generata de Covid-19, admisi oficiali. Cati bolnavi are de ingrijit cu adevarat, dar nu e in stare, si cati morti are de bocit, dar nu vor putea fi niciodata numarati si inmormantati civilizat, nu vom sti probabil cu precizie niciodata.
Cert, in schimb, e ca amanarea Congresului National si Popular (prima de la revolutia culturala incoace) nu-i va determina pe potentatii de la Beijing sa nu se mai bata cu pumnii in pieptul slabit de pneumonie al compatriotilor lor cu un picior in groapa, spre a exalta, in numele "armoniei", prezumtiva "vitalitate" a sistemului totalitar chinez si presupusa lui "superioritate" asupra "muribundei" democratii liberale.
Cat timp va continua circul? Cine stie... Poate pana in ziua in care convalescentii nu vor contamina cu dor de libertate gerontocratia comunista chineza. Sau o vor alunga cu suturi in spate in lagarele de reeducare rezervate, azi, vai, disidentilor, uigurilor si tibetanilor neobedienti care n-au apucat sa-si dea foc. Sau sa fuga in India.
Ne privesc toate acestea? Indeaproape. Nu doar pentru ca libertatea e indivizibila. Ci si pentru ca turismul, comertul si mondializarea economiilor au importat Corona in Europa, inchizand in carantina si buna parte din nordul Italiei cel plin de romani. Si fiindca primim permanent pachete din China, pentru ca economiile sunt globalizate si domneste sau va domni acusi penuria in diverse branse. Si pentru ca pandemia e posibil sau poate chiar probabil sa nu mai poata fi oprita.
In acest context, ce sa ne dorim? Sa ghicim numerele castigatoare la loto, ca sa nu mai trebuiasca sa mergem la munca? O coroana regala? O corona neletala? Ca aceasta cupa amara sa treaca pe langa tara, fara sa fie nevoie ca romanii s-o bea pana la capat, dat fiind precarul sistem de sanatate romanesc, unul aducand mai degraba a comuna primitiva decat a stat performant, cu spitale moderne si eficiente?
Sa ne dorim sanatate, ca acum stie chiar oricine de ce-i mai buna decat toate. Si oarece lamuriri, ca sa nu credem in tampenii si sa platim noi sau apropiatii nostri cu viata pentru ca am cotizat la sfaturi babesti, conspirationisme, iluzii, prejudecati si alte asemenea prostii.
Ne putem bizui pe autoritati sa adopte masurile necesare? Putem avea incredere in oficialii de la granite, de la ministere, in medici, medicamente, dispensare si carantine? Depinde unde traim. In unele tari pandemia se va contracara credibil, cu inchideri de scoli, cu aspre controale ale igienei, cu verificari extrem de riguroase ale calitatii apei potabile si cu asigurari ale aprovizionarii cu alimente de baza.
Pentru eficienta oficialilor unei tari ca Romania, cu spitalele, clinicile si Departamentul ei de situatii de urgenta, precum si cu toate contraperformantele flagrante, mortale nu doar de la si de dupa Colectiv, ale acestui sistem partial inoperant, partial corupt, partial caduc, eu, personal, n-as avea temeritatea lui Mucius Scaevola de a baga mana in foc.
Cu atat mai important ar fi sa luam noi insine o serie de masuri preventive. Profilaxia ne-ar putea ajuta mult sa ne aparam pe noi, familiile si comunitatile noastre.
-Nu, nici tuica, nici usturoiul nu ne imunizeaza la acest virus atacand plamanii, care se raspandeste prin stropi, se inspira si se preia prin atingere si are o perioada de incubare de 14 zile.
-Nu orice masca e ok. Fumatul nu te protejeaza,
-Antibioticele nu te ajuta, pentru ca actioneaza, cand nu suntem rezistenti la ele, impotriva bacteriilor, nu si a virusilor.
-Ajuta mult sa eviti aglomerarile, mai ales daca esti in varsta, sau ai sistemul imunitar slabit de alte boli sau infectii.
-Ajuta mult sa te speli frecvent pe maini cu sapun si cu dezinfectante, evitand sa-ti atingi fata, gura, ochii, nasul, cu mainile nespalate. Ajuta sa-ti speli mainile temeinic mai ales inainte de a manca. Si mai ales dupa ce ai circulat cu transportul in comun, ai pus mana pe clante, te-ai intors de la toaleta, de pe drum, de la intalniri la care ai strans maini.
-Pastreaza distanta fata de posibile focare de infectii. Iar de Dragobete nu te saruta pe gura chiar cu orice fete bete. Sau treze. Daca par racite. Sau cu orice feti frumosi sau urati, infierbantati de febra, dupa ce-au revenit din orasele italiene aflate in carantina.
-Nu stiu cat de primejdioase sunt pachetele primite din China. Institutul Robert Koch crede ca sunt improbabile contaminarile prin marfuri importate. Stiu sigur ca n-as manca si nu as bea orice, oricand. Si mai stiu ca frica pazeste bostanaria. Iar panica e la fel de rea ca primejdia numita Corona, pe care o va trece si de aceasta data paza buna.
</doc>
<doc docid='dw_52498005' lang='ron' type='mono' source='https://www.dw.com/ro/ro/coronavirusul-neliniștește-autoritățile-șapte-morți-în-italia/a-52498005' term='COVID'>
Centrul European de Prevenire și Control al Bolilor menține, deocamdată, neschimbată evaluarea riscului de infecție cu coronavirus. Riscul infecției pentru europeni rămâne scăzut către moderat, dar este posibil ca această evaluare să fie modificată în următoarele 24 de ore.
Austria a luat măsura opririi totale a traficului feroviar prin trecătoarea Brenner dinspre Italia, de teamă ca virusul care declanșează boala pulmonară COVID-19 să nu ajungă și pe teritoriul austriac. Sute de pasageri au fost ținuți pe loc ore în șir până când autoritățile austriece au decis, cu puțin înainte de miezul nopții, să permită reluarea traficului feroviar.
Măsura opririi forțate a trenurilor a fost luată din cauza a două femei cu febră aflate într-un Eurocity care se îndrepta de la Veneția spre München. A fost vorba de două femei din Germania iar analizele au arătat că ele nu erau infectate cu noul coronavirus.
Ministrul austriac de Interne Karl Nehammer a explicat că toate autoritățile implicate au acționat cu maximă atenție și că lanțul de comunicare între acestea a funcționat impecabil. El a anunțat crearea unei așa-numite Task Force, o echipă specială care ar urma să colaboreze cu autoritățile italiene pe tema controalelor la frontierele dintre cele două țări. În Italia s-au înregistrat deja numeroase cazuri de infectare cu virusul "SARS-CoV-2" iar numărul îmbolnăvirilor este în continuare în creștere.
Măsuri drastice
Guvernul italian a anunțat măsuri de izolare a mai multor localități, în încercarea de a reduce extinderea epidemiei. Numeroase comunități din nordul Italiei au fost izolate pentru a opri extinderea virusului la metropola Milano, la centrul turistic Veneția și în alte regiuni. Faimosul carnaval de la Veneția a fost întrerupt, mai multe evenimente sportive au fost anulate. Școlile și muzeele din regiunile afectate au fost temporar închise.
Carnavalul de la Veneția a fost întrerupt din cauza pericolului mare de infectare
Deja șapte morți în Italia
Italia este țara din Europa cu cele mai multe îmbolnăviri confirmate de COVID-19 - peste 150. Centrul epidemiei din Italia este orașul cu 15.000 de locuitori Codogno din regiunea Lombardia - la 60 de kilometri sud de MIlano. Se pare că virusul ar fi fost răspândit acolo de un angajat al firmei Unilever. Bărbatul de 38 de ani și-a infectat soția însărcinată și prietenii cu care juca fotbal, precum și personalul medical cu care a venit în contact.
Un alt punct al infecției este satul Vo'Euganeo de lângă Padova, în regiunea Veneția. Acolo a murit vineri un bărbat de 78 de ani infectat cu noul coronavirus - a fost prima victimă europeană a coronavirusului în UE. Sâmbătă, o femeie în vârstă a murit lângă Codogno. Duminică a fost anunțată în Lombardia moartea unei femei de 78 de ani,infectate cu coronavirusul și care era bolnavă și de cancer.
China amână Congresul Popular
China a anulat oficial ședința Consiliului Național Popular, după înregistrarea a peste 77.000 de cazuri de bolnavi de COVID-19. Congresul ar fi urmat să înceapă pe 5 martie și nu a fost precizat deocamdată data la care va avea loc. Este prentru prima oară în istoria Republicii Populare când acest Congres este amânat. Potrivit Ministerului de Finanțe de la Beijing, China ar fi alocat peste 14 miliarde de dolari pentru măsurile de limitare a extinderii epidemiei de coronavirus.
os/rcs (afp, dpa, oebb.at)
</doc>
<doc docid='dw_52428955' lang='ron' type='mono' source='https://www.dw.com/ro/ro/coronavirus-peste-2000-de-morți-doi-români-s-au-îmbolnăvit/a-52428955' term='COVID'>
Un al doilea român a fost depistat pozitiv cu noul tip de coronavirus, anunță presa japoneză, care citează Ministerul nipon al Sănătății. Este vorba tot de un cetățean român care se afla la bordul navei de croazieră "Diamond Princess", aflată în carantină de două săptămâni în largul coastelor Japoniei.
Primul român detectat cu coronavirus se află în spital de aproape o săptămână și starea sa de sănătate este bună.
Aproximativ 500 de pasageri și membri ai echipajului navei "Diamond Princess" sunt debarcați în Japonia, după ce au stat două săptămâni în carantină pe navă. Sunt lăsați să plece cei care nu au avut simptome specifice infectării cu noul coronavirus și care nu au intrat în contact cu bolnavii.
Pasagerii care au primit permisiunea să coboare de pe navă sunt preluați de autobuze și duși la diverse gări din Yokohama. Mai multe țări au organizat deja curse charter pentru cetățenii lor. Procesul de debarcare va dura câteva zile, deoarece la bordul "Diamond Princess" sunt 3771 de persoane, dintre care jumătate sunt japonezi. Statele Unite și-au repatriat deja 300 de cetățeni care erau pasageri pe vasul de croazieră, aceștia fiind plasați și în America în carantină pentru două săptămâni.
Pe "Diamond Princess" se aflau și cel puțin opt cetățeni germani, care vor reveni în curând în țară, potrivit autorităților sanitare germane. Doi cetățeni germani s-au infectat însă cu noul coronavirus.
Pe acest vapor au fost înregistrate 542 de cazuri de infectare cu noul coronavirus. Bolnavii sunt tratați în spitale din Japonia. Autoritățile japoneze au plasat nava sub carantină la 5 februarie.
Peste 2000 de morți în China
Comisia de Sănătate de la Beijing a anunțat că numărul morților a crescut la 2004, după alte 136 de decese înregistrate de marți. Numărul celor infectați cu noul coronavirus a crescut de asemenea cu 1749 de noi cazuri, ajungând la un total de 74.185. 132 de morți s-au înregistrat doar în provincia Hubei, cea mai afectată de epidemie. Potrivit Beijingului, tot acolo s-au înregistrat și 1693 de noi infectări cu boala COVID-19, așa cum a fost numită afecțiunea pulmonară provocată de acest coronavirus.
Spital amenajat la Wuhan într-un centru de expoziții
În afara Chinei continentale, s-au înregistrat până acum cinci morți și aproape 1000 de îmbolnăviri cu coronavirusul Sars-CoV-2, dintre care 16 în Germania. În Hongkong, conform relatărilor presei locale, s-ar fi înregistrat al șaselea deces, neconfirmat oficial. A crescut de asemenea și numărul medicilor și personalului medical infectați cu virusul.
Potrivit presei de stat de la Beijing, care citează un studiu al autorității sanitare chineze, s-au îmbolnăvit până acum de COVID-19 cel puțin 3000 de medici și angajați medicali. Anterior se știa de doar 1700 de infectări în rândul acestora. Cel puțin șase angajați medicali muriseră până la sfârșitul săptămânii trecute, potrivit televiziunii de stat CCTV. Cele mai multe cazuri au fost înregistrate și aici tot în provincia Hubei, unde a izbucnit epidemia, în capitala Wuhan.
os / das (dpa, afp)
</doc>
<doc docid='dw_52405295' lang='ron' type='mono' source='https://www.dw.com/ro/ro/coronavirus-în-sfârşit-acasă-după-două-săptămâni-de-carantină/a-52405295' term='COVID'>
"Sunt foarte bucuroasă că mi s-a dat drumul acasă", spune Ann-Sophie Muxfeldt, originară din Bad Oldesloe. Studenta în vârstă de 22 de ani s-a numărat între cei 120 de oameni care au fost plasaţi săptămânile trecute în carantină într-o cazarmă a Bundeswehr din Germersheim, landul federal Renania-Palatinat. "Când ieşeam afară aveam voie doar să ne plimbăm în jurul cazărmii, astfel că am ajuns rapid să cunoaştem fiecare firicel de iarbă. După un timp am avut o senzaţie tare ciudată", a spus ea. Duminică, autorităţile sanitare germane au decis să-i elibereze din izolare pe cei 120 de bărbaţi, femei şi copii.
Ann-Sophie Muxfeldt: "Cu timpul am ajuns să cunosc fiecare firicel de iarbă"
Din cauza noii maladii pulmonare, ei au fost readuşi în Germania din oraşul chinez Wuhan, puternic afectat de coronavirus, la începutul lunii februarie cu un avion al aviaţiei militare germane. Imediat după aterizare, repatriaţii au fost plasaţi în carantină la baza militară din Germersheim, fiind sistematic supuşi unor controale medicale vreme de două săptămâni.
Dar şi ultimul test a infirmat existenţa coronavirusului. Niciunul din ei nu a fost infectat. Studenta Muxfeldt a fost preluată la poarta cazărmii de părinţii ei, alţii au fost conduşi la gară, departe de privirile presei.
Carantina a produs sentimente amestecate
Euforia unora din cei eliberaţi cu bine din carantină este totuşi umbrită de o serie de nemulţumiri. "A trebuit să lăsăm totul în urmă la Wuhan. Locuinţa, rude, prieteni. Şi nu este clar când ne vom putea reîntoarce", a declarat o femeie care a dorit să-şi păstreze anonimatul. Ea spune că a suportat destul de greu perioada de carantină. "Cu timpul a devenit tot mai obositor. Mă bucur acum de libertate", a afirmat ea.
Şi Ann-Sophie Muxfeldt a exclamat: "Probabil că mă voi mişca un pic în deplină libertate. Indiferent că mă voi duce la plimbare pe jos, cu bicicleta sau, pur şi simplu, la cumpărături. Mă bucur deja de asta!"
În cazarma din Germersheim nu au existat cazuri de infectare cu coronavirus
Veşti pozitive sosesc şi din Bavaria, landul federal în care s-au înregistrat mai multe cazuri de infectare cu coronavirus. Toţi bolnavii au legătură cu furnizorul de subansamble auto Webasto din Stockdorf. Cu toţii s-au molipsit cu coronavirus de la o colaboratoare chineză a firmei, care s-a deplasat în Germania în interes de serviciu. La sfârşitul săptămânii trecute, alţi câţiva dintre aceşti pacienţi au fost externaţi din spital. Anunţul a fost făcut duminică la München de Ministerul bavarez al Sănătăţii. Criteriile de externare stabilite de Institutul Robert Koch (RKI) au fost îndeplinite, a declarat o purtătoare de cuvânt a instituţiei, fără a oferi alte detalii.
Primul din totalul de 14 pacienţi înregistraţi în Bavaria a fost externat deja joia trecută dintr-un spital din München. Persoana este iarăşi complet sănătoasă şi a încetat să fie contagioasă, a comunicat conducerea spitalului.
Dintr-o carantină în alta
Şi numeroşi pasageri ai navei de croazieră "Diamond Princess", plasată de două săptămâni în carantină în rada portului Yokohama, au motive de bucurie. Sute de cetăţeni americani la care nu s-a constatat o infectare cu noul virus se află între timp în drum spre casă. Administraţia SUA i-a preluat pe proprii cetăţeni din port cu autocare aparţinând armatei japoneze. Şoferii au purtat cu acea ocazie costume de protecţie. Pasagerii au fost conduşi la aeroportul Haneda din Tokio, de unde au decolat în direcţia SUA la bordul a două aeronave închiriate de guvernul de la Washington.
Totuşi, cei afectaţi nu vor avea voie, pentru început, să se deplaseze liberi după sosirea în SUA. Ei vor fi plasaţi pentru 14 zile în carantină, în baze ale armatei americane din California şi Texas.
Cetăţeni americani recuperaţi de la bordul navei "Diamond Princess" în drum spre casă
Potrivit mass media japoneze, şi Canada, Hong Kong şi Israel se pregătesc să-şi repatrieze cetăţenii aflaţi la bordul navei de croazieră din Japonia. În prezent, la bordul ambarcaţiunii se mai află aproximativ 3000 de oameni. În total, 355 de pasageri ai "Diamond Princess" s-au infectat cu virusul COVID-19.
Numărul îmbolnăvirilor creşte în continuare în China
În China, numărul deceselor provocate de coronavirus a crescut la mai bine de 1700. În provincia Hubei, puternic afectată de epidemie, alţi 100 de oameni au murit ca urmare a infectării, potrivit autorităţilor sanitare locale. Astfel, numărul oficial al deceselor provocate de noul virus în China continentală a crescut la 1765.
Numărul total al îmbolnăvirilor din China continentală a crescut şi el la cel puţin 70.400. Cele mai multe infectări şi decese au loc în continuare la Hubei. Guvernul chinez a izolat aproape complet provincia de restul ţării.
Autorităţile din Hubei au constatat totuşi o diminuare a numărului de îmbolnăviri. Chiar dacă noile cifre sunt în creştere faţă de ziua precedentă, ele sunt cu mult mai reduse decât cele înregistrate vinerea şi sâmbăta trecută. Organizaţia Mondială a Sănătăţii (WHO) avertizează în context asupra unui optimism prematur. Este "imposibil" de prevăzut ce evoluţie va avea epidemia, a subliniat preşedintele WHO, Tedros Adhanom Ghebreyesus.
Tedros Adhanom Ghebreyesus: "Optimismul ar fi prematur".
O echipă de experţi internaţionali sub conducerea WHO se află între timp la Beijing pentru discuţii cu oficiali chinezi. WHO ceruse Chinei să-i pună la dispoziţie mai multe informaţii cu privire la mijloacele de depistare a cazurilor de infectare cu coronavirus. "Ne bucurăm de această cooperare extrem de importantă, care contribuie la cunoaşterea la nivel global a modului în care a izbucnit COVID-19", a declarat şeful WHO.
ia/os (dpa, afp, rtr)
</doc>
<doc docid='dw_52389645' lang='ron' type='mono' source='https://www.dw.com/ro/ro/primul-deces-cauzat-de-coronavirus-în-europa/a-52389645' term='COVID'>
Potrivit informațiilor transmise de Ministerul francez al Sănătății, victima este un turist chinez în vârstă de 80 de ani din provincia chineză Hubei. Șefa pe probleme de sănătate din guvernul de la Paris, Agnès Buzyn, a declarat că bărbatul a decedat într-un spital din capitala franceză, în urma unor complicații pulmonare. Este primul deces provocat de Coronavirus în afara Asiei.
Spitalul din Paris în care a murit turistul chinez
Fiica victimei se află sub tratament, fiind și ea infectată cu virusul COVID-19, a mai anunțat Buzyn. Starea acesteia este însă bună, așa încât ea va fi externată curând. Până în prezent, au fost confirmate oficial 11 îmbolnăviri cu Coronavirus, trei persoane fiind deja externate, după ce s-a constatat că nu mai sunt în pericol.
Pedeapsa capitală în cazul nedeclarării simptomelor
Potrivit agenției de presă dpa, un tribunal din China a calificat încercarea de mușamalizare a simptomelor care pot indica infectarea cu Coronavirus ca fiind un act condamnabil. Iar cei, care nu declară unde și când au călătorit, pot fi pedepsiți, potrivit deciziei judecătorești.
Mai mult chiar, persoanele care se fac vinovate de răspândirea noului tip de virus COVID-19 pot fi învinuite că atentează la siguranța națională, anunță cotidianul "Beijing Daily". În cazuri extreme, cei găsiți vinovați pot fi condamnați la ani grei de închisoare, detenție pe viață sau chiar executați.
Oficiul Național pentru Sănătate din China a decis sâmbătă interzicerea dreptului de circulație pentru persoanele care tușesc, au febră sau prezintă alte simptome specifice bolii.
Tot mai multe cazuri de îmbolnăviri
Coronavirus - numărul bolnavilor crește vertiginos
Numărul victimelor continuă să crească, ajungând - potrivit informațiilor oficiale - la 1.520 de decese, din care 139 în grav afectata provincie Hubei. Nu mai puțin de 66.000 de persoane sunt infectate în China cu Coronavirus.
Și totuși, China susține că deține controlul asupra epidemiei: "Mulțumită eforturilor noastre, epidemia este, în cea mai mare parte, sub control", a declarat ministrul de Externe, Wang, vineri, când a vizitat Germania. Măsurile luate de guvernul chinez au fost mult mai eficiente decât planul propus de Organizația Mondială a Sănătății, a spus oficialul chinez.
SUA îi repatriază pe cetățenii de pe vasul de croazieră Diamond Princess
Diamond Princess continuă să rămână în carantină
Peste ocean, jurnaliștii de la "Wall Street Journal" anunță că Washingtonul a decis să îi repatrieze pe cetățenii americani, care au fost blocați pe vasul de croazieră "Diamond Princess", ținut în carantină în apele teritoriale japoneze. Cele 285 de persoane infectate pe vas reprezintă cea mai mare grupă de bolnavi cu Coronavirus din afara Chinei. La bord se află și români, atât în rândul personalului, cât și ca turiști.
Publicația informează că circa 380 de persoane vor fi preluate de două aeronave americane, trimise special pentru a-i evacua pe cetățenii ținuți în carantină în Japonia.
</doc>
<doc docid='dw_52381032' lang='ron' type='mono' source='https://www.dw.com/ro/ro/comentariu-teama-de-coronavirus-suspendă-mobile-world-congress/a-52381032' term='COVID'>
Suspendarea târgului Mobile World Congress (MWC) din Barcelona nu este o reacţie iraţională faţă de ameninţarea reprezentată de noul coronavirus (COVID-19), ci un act de maximă responsabilitate.
Târgul atrage an de an aproximativ 100.000 de expozanţi şi vizitatori din întreaga lume. Acestora li se adaugă personalul necesar organizării uriaşului eveniment. Cei mai mulţi expozanţi provin din China, fiindcă această ţară a devenit între timp lider mondial în producţia de telefoane şi echipamente de telecomunicaţii, sisteme operaţionale şi aplicaţii pentru telefoane de ultimă generaţie.
Iar dacă majoritatea expozanţilor din cea mai importantă ţară producătoare se află deja în drum spre casă şi organizatorul târgului îşi poate face calcule legate de securitate. Pe fundalul actualei stări de necesitate sanitare la scară globală, sistarea completă a târgului este cu siguranţă soluţia cea mai responsabilă.
Călătoria este mai periculoasă decât târgul
Pentru a accelera răspândirea unei astfel de epidemii nu există nimic mai eficient decât evenimentele internaţionale de mare anvergură. Aproape toţi participanţii sosesc cu avionul din toate colţurile lumii. Împreună cu alte sute de pasageri, ei stau închişi ore întregi în interiorul aeronavelor.
Dar şi dincolo de asta există ocazii suficiente pentru răspândirea viruşilor contagioşi. Barele de sprijin din autobuze şi tramvaie, automatele de bilete, cărucioarele de bagaje, cabinele taxiurilor, bufetul marilor hoteluri, lifturile - toate acestea sunt mijloace ideale pentru răspândirea viruşilor. Riscul ca astfel de mase de oameni să deschidă coronavirusului drum spre lumea largă este pur şi simplu incontrolabil.
Fabian Schmidt
Să fie suspendat şi carnavalul?
Nu, deoarece MWC nu poate fi comparat cu un carnaval. Chiar dacă la carnavalul din Rio, New Orleans sau din Renania participă mereu şi turişti sosiţi de departe, aceste manifestări rămân în esenţă evenimente culturale locale, cu sute de mii sau chiar milioane de participanţi. Spre deosebire de un târg internaţional de mare amploare, un carnaval poate mai puţin juca rolul de placă turnantă pentru răspândirea viruşilor periculoşi.
Cu toate acestea se recomandă şi participanţilor la carnaval să ia măsuri de precauţie. Să evite aglomeraţia, să-şi spele mâinile frecvent şi să nu se îmbrăţişeze chiar cu toată lumea. Iar cine manifestă simptome de răceală trebuie să stea la pat, în loc să petreacă pe străzi.
Nici târgurile mai mici, interesante mai degrabă pentru expozanţi şi vizitatori regionali, nu sunt evenimente cu risc major de răspândire a viruşilor dacă sunt frecventate cu atenţia cuvenită.
Cum rămâne cu gripa?
"Dacă aşa stau lucrurile, atunci ar trebui să suspendăm la orice val de gripă marile târguri internaţionale", ar putea replica cineva. La prima vedere pare plauzibil, fiindcă gripa poate fi extrem de periculoasă, după cum a aflat omenirea la încheierea Primului Război Mondial. În doar câteva luni şi-au pierdut viaţa din cauza gripei spaniole mai mulţi oameni decât în cei patru ani de război.
Dar comparaţia între actuala epidemie de coronavirus şi gripă şchioapătă. Gripa este un virus cunoscut şi bine cercetat. Împotriva lui există vaccin. Iar valul anual de gripă nu poate fi îngrădit cu măsuri de carantină. Boala îşi poate face apariţia oricând şi oriunde.
Carantină fără precedent
Altfel stau lucrurile în cazul epidemiei actuale de coronavirus. Aceasta este încă îngrădită din punct de vedere geografic, cu puţine excepţii, menţinute sub control cu ajutorul carantinei. Poate că va reuşi în cele din urmă împiedicarea unei pandemii. Nu trebuie uitat că, după ezitări incipiente, China a instituit o politică represivă de carantină fără precedent. Este prea devreme pentru a bănui că nu va da rezultate.
De asemenea, nu se ştiu prea multe despre noul virus. Poate avea efecte de durată? Cât de mare este numărul celor infectaţi, care suferă de o formă uşoară a maladiei? Cât de redus este cu adevărat gradul de mortalitate?
Până când aceste întrebări vor căpăta răspuns, reacţia corectă nu poate fi decât una: suspendarea uneia sau alteia dintre manifestările internaţionale de amploare. Fiindcă viruşii nu mai pot fi adunaţi la un loc dacă încep deja să se împrăştie în toate zările.
</doc>
<doc docid='dw_52347221' lang='ron' type='mono' source='https://www.dw.com/ro/ro/coronavirus-noua-boală-pulmonară-covid-19/a-52347221' term='COVID'>
Denumirea Covid-19 vine de la termenii Corona, Virus și Disease (termenul englez pentru boală), iar numărul 19 se referă la anul în care au fost identificate primele cazuri, deci 2019. Această denumire a fost anunţată în deschiderea unui congres al experților pe tema noului coronavirus, care se desfășoară la Geneva, sub egida Organizației Mondiale a Sănătății (OMS).
Directorul general al OMS, Tedros Adhanom Ghebreyesus, a spus că la acest congres toată lumea se concentrează asupra științei și a avertizat că problemele noului virus nu trebuie politizate. "Să ne concentrăm asupra acestui mare inamic al omenirii. Tot ce contează acum e să oprim răspândirea virusului și să salvăm vieți. Cu ajutorul dumneavoastră, putem reuși", a declarat directorul general al OMS.
Tedros Adhanom Ghebreyesus la conferinţa de la Geneva
Pe moment, nu există încă nici vaccinuri, nici medicamente împotriva bolii Covid-19. La Geneva, cercetătorii încearcă să pună bazele pentru dezvoltarea unui astfel de vaccin.
În China au murit cel puțin 1.016 de persoane în urma infecției cu coronavirus. Numărul oficial al persoanelor infectate a crescut la peste 42.000. Experții de la Organizația Mondială a Sănătății critică însă modul în care sunt numărate cazurile în China, pentru că autoritățile chineze nu mai includ, de câteva zile, persoanele la care a fost identificat virusul cu un test, dar care nu au niciun simptom al bolii pulmonare. Conform definiției Organizației Mondiale a Sănătății, o persoană e infectată cu un virus dacă infecția a fost confirmată de un laborator, "indiferent de semnele clinice și simptome".
Medici indonezieni pulverizează antiseptic pe concetăţenii lor reîntorşi din Wuhan
OMS a declarat la Geneva că nu a fost informată în privința acestor modificări în statisticile furnizate de chinezi. Numărul cazurilor care nu au fost identificate oficial în China e, probabil, foarte mare. "De fapt, cifrele de care dispunem nu indică nivel creșterii reale a numărului de infecții zilnice în China, ci limitele zilnice în identificarea de cazuri noi", a explicat Christian Drosten, expert în cercetarea coronavirusului la renumita clinică Charité din Berlin.
Între timp, în Germania au fost identificate 16 cazuri de infecție cu coronavirus. În România, doi bărbați repatriați din China via Germania cu un zbor special se află în carantină pentru o perioadă de 14 zile, într-o locație specială din București, potrivit autorităților. Un asistent medical român care a îngrijit, în Germania, o familie infectată cu coronavirus, reîntors în ţară, la Reşiţa prezenta simptomele infecției. Bărbatul se află în carantină într-un spital din Timişoara. Medicii aşteaptă acum rezultatele analizelor petnru a lua măsurile corespunzătoare în cazul confirmării infectării cu coronavirus.
das/maw (dpa, afp)
Doi români repatriați din China se află în carantină. În Germania au fost raportate 14 infecții. Experții caută soluții pentru combaterea coronavirusului la nivel european. Bernd Riegert a vizitat centrul de criză al UE. (11.02.2020)
Guturai, tuse, dureri în gât şi febră. Deoarece simptomele sunt, în prima fază, asemănătoare, nu este clar de la bun început despre ce tip de infecţie e vorba: bacteriană sau virală? (03.02.2020)
După decesul medicului chinez care a atras primul atenţia asupra pericolului reprezentat de coronavirus, partidul elogiază acum "profesionalitatea" sa. Iniţial l-a înfierat drept "mincinos". (07.02.2020)
</doc>
<doc docid='dw_52947330' lang='ron' type='mono' source='https://www.dw.com/ro/ro/de-ce-sunt-bolile-preexistente-atât-de-periculoase/a-52947330' term='Corona'>
Sistemul nostru imunitar este o adevărată minune: face o treabă excelentă zi de zi, fiind responsabil de protejarea organismului împotriva intrușilor periculoși, cum ar fi virușii. Acest lucru poate fi dificil în cazul persoanelor cu un sistem imunitar slab. Dacă mai există și o afecțiune preexistentă, acești pacienți trebuie să fie deosebit de atenți să nu contacteze o boală infecțioasă.
Boli pulmonare cronice
Plămânii oamenilor care suferă de astm sunt deja deteriorați. În caz de convulsii, mucoasa bronșică este umflată, iar căile respiratorii se îngustează, afectând în principal expirația. Pentru această activitate, persoanele afectate depun un efort considerabil mai mare decât cele sănătoase.
Astmaticii sunt mai puțin capabili să expire aerul din plămâni. Se poate instala insuficiența respiratorie acută, iar cei afectați se tem de sufocare. Organismul este preocupat să contracareze acest lucru pe cât posibil și, prin urmare, este slăbit.
Există aproximativ 8 milioane de astmatici numai în Germania. Cei mai mulți dintre ei suferă de unul dintre cele două tipuri de astm: alergic și non-alergic. Un atac de astm poate fi cauzat de alergeni sau de infecții respiratorii, cum este cazul unei boli virale. Organismul nu trebuie să lupte doar împotriva astmului, ci și împotriva altor boli. Corpul este foarte solicitat, uneori prea mult, iar sistemul nu mai funcționează, în cel mai rău caz consecințele fiind fatale.
BPOC, boala pulmonară obstructivă cronică, este și ea una dintre bolile respiratorii. Potrivit cercetătorilor, fumatul este un declanșator important al acestei afecțiuni. Pacienții cu un astfel de diagnostic sunt afectați de două ori atunci când organismul și sistemul lor imunitar sunt forțate să lupte și împotriva unei alte boli.
Oamenii care sunt slăbiți de o afecțiune preexistentă au mai multe probleme în gestionarea unei infecții decât oamenii sănătoși. Plămânii sunt deteriorați, iar virușilor le e mai ușor să atace.
Diabet
Persoanele care suferă de diabet au un sistem imunitar mai slab decât cele sănătoase. Aceasta se aplică ambelor forme de diabet zaharat tip 1 și tip 2. Diabetul zaharat tip 1 este o boală autoimună. Anticorpii distrug celulele beta din pancreas care produc insulină. Astfel, organismul nu produce suficientă insulină și apare hiperglicemia. Aceste niveluri crescute de zahăr din sânge slăbesc sistemul imunitar. Dacă există o boală infecțioasă, în cel mai rău caz cu febră, starea generală a diabeticilor se poate deteriora. Acest lucru se aplică chiar și pacienților al căror diabet este bine ținut sub control cu medicamente. Nu este vorba doar de perturbarea metabolismului zahărului. Diabetul poate schimba vasele și ataca organele, ceea ce poate dezechilibra organismul, care cu greu mai poate face față unui virus.
Boli cardiovasculare
În această categorie intră bolile coronariene sau ischemice. Ischemia, explică specialiștii, înseamnă un flux de sânge redus către țesut sau o pierdere completă a fluxului sanguin. O zonă îngustată într-una din arterele coronare duce la lipsă de oxigen. Responsabilă de aceasta este arterioscleroza, adică calcifierea vasculară. O infecție poate avea consecințe fatale. Chiar și cei cu defecte ale valvei cardiace trebuie să fie mai atenți decât oamenii sănătoși. Pentru cei care suferă de boli cardiovasculare, o infecție virală poate destabiliza întreg organismul. Însă un metabolism funcțional este indispensabil. În caz contrar, organismul devine mult mai vulnerabil, funcțiile corpului sunt restrânse și corpul întreg este copleșit.
Hipertensiune arterială
Aproximativ 20-30 de milioane de persoane din Germania sunt afectate de tensiune arterială ridicată. Această boală reprezintă, de asemenea, un risc crescut de infecții. Hipertensiunea arterială dăunează vaselor pe termen lung.  Dacă tensiunea arterială este permanent prea mare, inima este permanent suprasolicitată. Acest lucru poate duce la boli cardiovasculare grave și apoi, ca o condiție preexistentă, organismul este mai puțin capabil să facă față unei infecții. Pacienții recunosc adesea pericolul tăcut prea târziu, uneori numai după un accident vascular cerebral sau un atac de cord. Sistemul slăbit este apoi o victimă ușoară pentru viruși.
Cancer
Și pacienții cu cancer prezintă un risc ridicat de infecții. Diverse terapii le slăbesc sistemul imunitar. Numai în Germania, aproximativ 1.400 de persoane sunt diagnosticate cu cancer în fiecare zi. Sute de mii sunt în tratament sau urmează o terapie. Aceasta include chimioterapia. Medicii folosesc citostatice. Se presupune că astfel ar putea fi contracarată creșterea celulelor canceroase. Însă terapia nu atacă doar celulele canceroase. Țesutul sănătos suferă și el din cauza acestor medicamente. La rândul său, acest lucru are un impact major asupra sistemului imunitar. Corpul este mai vulnerabil în fața agenților patogeni. Măsura în care organismul este afectat depinde de diverși factori, precum tipul de cancer și starea generală a pacientului. În orice caz, persoanele care trec prin chimioterapie sau radiații trebuie să fie foarte atente pentru a evita orice fel de infecții și boli. Ele trebuie să stea departe de oamenii care au o răceală, de exemplu.
Agenții patogeni sunt transmiși mai ales prin infecția cu picături. Atunci când o persoană bolnavă tușește sau strănută, agenții patogeni se răspândesc pe o rază mare, ceea ce poate fi extrem de periculos pentru bolnavii de cancer.
Imunosupresoare
O altă afecțiune preexistentă periculoasă se referă la bolile autoimune. În astfel de cazuri, medicii prescriu adesea medicamente imunosupresoare pacienților lor. Ele suprimă sistemul imunitar îndreptat împotriva corpului pe care ar trebui să îl apere. Medicamentele slăbesc sistemul imunitar sau chiar îl dezactivează. Acest lucru face ca organismul să fie mai vulnerabil la agenți patogeni, precum virușii gripali și cei de tip corona. Acest grup de pacienți include, de exemplu, persoanele cu boli autoimune, cum ar fi scleroza multiplă, reumatismul sau chiar boli inflamatorii intestinale cronice, cum ar fi boala Crohn. De asemenea, astfel de medicamente sunt luate și de persoanele care suferă de HIV.
Pe de o parte, imunosupresoarele ajută la menținerea sistemului imunitar sub control, dar pe de altă parte îl slăbesc. Persoanele cu boli autoimune trebuie să fie deosebit de atente să nu contacteze viruși și alți agenți patogeni, o infecție putând avea consecințe fatale.
Unii agenți patogeni sunt foarte periculoși și pentru persoanele fără boli anterioare. Precauția și igiena trebuie așadar să fie în centrul atenției.
Programe ample de testare, izolarea consecventă şi reguli stricte ar putea frâna răspândirea coronavirusului. Coreea de Sud oferă un exemplu pozitiv în acest sens. (26.03.2020)
La nivelul Ministerului Sănătății s-a emis un Ordin de Ministru, asumat de secretarul de stat Horațiu Moldovan, prin care s-a stabilit protocolul de tratament pentru a combate infecția cu virusul SARS-Cov-2. (25.03.2020)
Vase luxoase de croazieră pot fi transformate pentru a primi rapid și eficient numeroși pacienți infectați cu noul coronavirus. Doi experți germani în marină pledează în acest sens, iar SUA aplică deja acest sistem. (27.03.2020)
</doc>
<doc docid='dw_52947399' lang='ron' type='mono' source='https://www.dw.com/ro/ro/specialist-în-istoria-economiei-suntem-de-abia-la-începutul-crizei/a-52947399' term='Corona'>
DW: Sunteți istoric și v-ați ocupat de crizele economice. În câteva cuvinte, care sunt caracteristicile centrale ale unei crize economice?
Albrecht Ritschl:Diminuarea cererii, scăderea producției, șomajul în masă, criza financiară urmată apoi de criza publică a datoriilor.
Unde ne aflăm în actuala criză economică?
Suntem de abia la începutul crizei. Aceasta poate deveni la fel de gravă precum criza economică mondială din anii 30 ai secolului trecut. Nici scăderea Produsului Intern Brut cu 20 de procente nu este complet exclusă. Perspectivele sunt sumbre și depind de durata perioadei de carantină.
Economia este aproape complet înghețată, mai toate activitățile sunt paralizate. A mai existat așa ceva?
Comparațiile nu sunt indicate. Dar cea mai asemănătoare este situația economică din timpul războiului. În timpul conflagrațiilor mondiale au fost închise restaurantele, micile magazine și afacerile artizanale. Motivul, în acel context, era evident obținerea de resurse necesare în economie pe timp de război. Ceea ce nu se întâmplă acum. Aceasta este marea diferență. Dar putem afirma de pe acum că anumite sectoare se vor contracta precum în timp de război. În anumite domenii, economia a scăzut atunci cu până la 70 de procente.
Cât timp poate rezista un astfel de blocaj economic?
Albrecht Ritschl
Cu toții ne întrebăm când ne vom confrunta cu probleme de aprovizionare sau conflicte sociale violente. Vedem că politicienii de peste tot intră în panică. Panica e foarte vizibilă la președintele american, care a promis să repornească economia după Paște. Nimeni nu știe cum a ajuns la această concluzie. Dar de multe ori, calculele politice funcționează diferit față de aprecierile experților.
Are statul, în astfel de situații, capacitatea de a schimba cadrul economic?
La nivel internațional asistăm la extinderea politicii monetare, ceea ce specialiștii numesc "helicopter money". Avem exemplul SUA. Dar și șomajul tehnic din Germania este în principiu același lucru. Și acestea sunt măsuri care se luau în timpul războaielor mondiale. În principiu, este vorba despre stingerea financiară a încendiului. Sunt reacții, dar nu decizii care dau dovadă de putere creatoare. Cea mai mare necunoscută rezidă în măsurile de izolare și efectele lor. Sunt remediile drastice mai grave decât boala? O temă intens discutată în aceste zile.
Sunt cheltuite sume enorme, se poate spune că statele tipăresc bani. Va urma inflația?
Nu se știe dacă vom ajunge la inflație. Economiștii au prevăzut o inflație după criza financiară din 2008. Și toți, aici mă includ și pe mine, s-au înșelat. Vreau să spun că nu putem preconiza nimic. Dar, chiar cu riscul de a mă face din nou de râs, susțin că pericolul există.
Dar cum schimbă crizele economia?
Efectul principal se regăsește în modificările stilului de lucru în domeniul industrial și nu numai. Exemplul tipic este că acum lucrăm de acasă. Și pot să îmi imaginez că mulți vor continua să lucreze și după izolare din sistemul home office. Marile conflagrații, marile crize s-au soldat cu modificări la nivelul producției.
Ne puteți oferi un exemplu?
Primul Război Mondial a dus la implicarea femeilor în activități remunerate, recunoașterea sindicatelor, stabilirea zilei de lucru de 8 ore, acceptarea dreptului universal de vot. În anii 30 au încercat cu disperare să întoarcă roata. După cel de-al Doilea Război Mondial s-a impus producția industrială în masă, societatea de consum, ca și accesul în masă la educație. Toate sunt exemple care au urmat marilor crize.
Există factori care să faciliteze refacerea economiei?
Reala forță necesară refacerii după criză este nivelul datoriei publice. Atunci când statul are un nivel relativ scăzut al datoriei publice înainte de criză, ceea ce implică și posibilitatea de a acționa în domeniul politiciii fiscale, acesta își va reveni mai repede și mai bine din criză. State care nu dispuneau de astfel de rezerve au avut de luptat cu datorii publice imense. Exemplul clasic după criza din 2008 este Europa de Sud, care va avea probleme similare și acum.
Puteți spune că Germania este bine pregătită?
Germania a reușit, prin atât de contestata politică fiscală strictă, să își asigure rezerve pentru a acționa după criză la nivel extins. Astfel, Germania se poziționează foarte bine. Dar în Germania avem problema că suntem mai dependenți de contextul internațional decât marea majoritate a economiilor puternice. Altfel spus, suntem mai interesați decât restul ca și vecinilor noștri să le meargă bine.
Albrecht Ritschl este specialist în istoria economiei. Din 2007, el predă la London School of Economics.
</doc>
<doc docid='dw_52929043' lang='ron' type='mono' source='https://www.dw.com/ro/ro/cu-date-de-geolocație-și-spy-apps-împotriva-pandemiei/a-52929043' term='Corona'>
"Toate măsurile de prelucrare a datelor trebuie să fie necesare, potrivite și neexagerate. Până acum lipsește orice dovadă că datele personale de geolocație ale indivizilor deținute de furnizorii de servicii de telefonie mobilă pot ajuta în vreun fel la identificarea persoanelor de contact ale celor infectați cu coronavirus." Astfel a comentat pe Twitter responsabilul federal cu protecția datelor Ulrich Kelber, după ce duminică ministrul german al Sănătății Jens Spahn propusese modificarea în acest sens a legii privind protejarea de infecții. Numele legii sună inofensiv, dar schimbările propuse au potențial exploziv.
Supraveghere pe telefoanele mobile
Orice criză este un catalizator. Factorii de decizie trebuie să vină cu răspunsuri rapide la provocări mari precum pandemia de coronavirus. Deja la începutul lui martie, Institutul Robert Koch a menționat posibilitatea de a realiza profilurile de deplasare ale celor infectați cu coronavirus cu ajutorul tehnologiilor de tracking pentru telefoane mobile. Măsura ar ajuta la estimarea răspândirii virusului și la găsirea eventuală a persoanelor care au intrat în contact cu cei infectați. În felul acesta, s-ar putea reduce extinderea epidemiei. În Asia, mai ales în China, autoritățile sanitare se folosesc demult deja de acest instrument.
Săptămâna trecută, Deutsche Telekom a furnizat în premieră Institutului Robert Koch cinci gigabiți de date ale clienților săi. Cercetătorii negociază acum și cu furnizorul de servicii de telefonie mobilă Telefonica pentru a primi acces la astfel de date. Actualele prevederi legale stipulează că aceste informații de tracking nu pot fi cedate terților decât pe bază de voluntariat, cu anonimizarea datelor și nu în scop comercial. Orice altceva ar fi exagerat și ilegal. Și judecătorul berlinez Ulf Buermeyer se îndoiește de utilitatea acestor date voluntare și anonime în lupta cu virusul.
Profiluri de deplasare și spy-apps
Nu în toate țările protecția datelor personale joacă un rol atât de important ca în Germania. Serviciul britanic de stat National Health Service NHS are în vedere de asemenea evaluarea centralizată a datelor de telefonie mobilă. În Austria, cel mai mare furnizor de servicii de telefonie mobilă A1 a fost obligat să pună la dispoziția autorităților datele a peste cinci milioane de clienți. Nu a fost însă posibilă realizarea de profiluri de deplasare ale fiecărui client individual, ci doar ale unor grupuri mai mari de oameni. Se pare că și giganții online Google și Facebook negociază deja cu administrația americană pe marginea cedării datelor clienților lor.
Israelul a mers și mai departe, anunțând săptămâna trecută că ar vrea să însărcineze serviciul secret intern Shin Bet cu urmărirea telefoanelor mobile ale persoanelor infectate. Acolo ar exista oricum deja experiența și resursele necesare în acest sens. Curtea Supremă din Israel a blocat inițial măsura, dar ea ar putea deveni valabilă odată cu declararea unei interdicții totale de părăsire a locuinței sau dacă se va institui un control parlamentar asupra dispozitivelor de tracking în cazul celor infectați cu coronavirus.
Valuri a făcut în Israel și cunoscuta și controversata firmă de securitate cibernetică NSO-Group. Potrivit presei americane, firma ar fi creat o aplicație care ar putea determina pe baza datelor de telefonie mobilă răspândirea coronavirusului și i-ar putea avertiza pe utilizatorii individuali. NSO-Group, care a devenit faimoasă după ce în trecut a speculat lacunele de securitate ale Whatsapp cu ajutorul unor aplicații de spionaj, ar fi oferit deja spre vânzare autorităților sanitare din mai multe țări actuala aplicație.
Politica de sănătate și supravegherea în masă
Pandemia de coronavirus are deja azi o amploare istorică. Este de asemenea și prima boală globală care este combătută digital. Anumite tehnologii digitale precum telemedicina și portalele de sănătate online sunt necontroversate, dar cele de tracking amintesc de dezbaterea privind supravegherea digitală în masă a oamenilor. Cine ar fi crezut, după dezvăluirile lui Edward Snowden, că o mare pandemie va fi cea care va readuce în prim plan discuția despre utilitatea și riscurile tehnologiei digitale? Ar trebui strânse datele mobile personale ale oamenilor pentru a-i găsi pe cei infectați și pe contacții lor? Până acum, aceasta era o dilemă care ar fi preocupat doar poliția și serviciile secrete. Dar a venit coronavirusul și a arătat că supravegherea digitală ar putea salva chiar vieți în domeniul sanitar.
Dezbaterea despre urmărirea telefoanelor mobile în criza coronavirus are la bază una din chestiunile fundamentale ale democrației: balanța dintre securitate și libertate. Diferite țări au rezolvat în mod diferit acest act de echilibristică între protecția datelor și prevederile de securitate. În Israel, unde serviciile secrete și supravegherea sunt considerate mai ales mijloace de protecție, există mai puține limitări în folosirea datelor de tracking pentru a combate coronavirusului. În Germania, ministrul Sănătății Spahn s-a văzut nevoit să renunțe, pe moment cel puțin, la această prevedere în proiectul de modificare a legii de protejare de infecții. Autoritățile sanitare germane nu vor primi, deocamdată, date demne de serviciile secrete. Noua lege de protejare față de infecții menționează însă că tema folosirii pe viitor a datelor obținute din urmărirea telefoanelor mobile va fi analizată în continuare.
Programe ample de testare, izolarea consecventă şi reguli stricte ar putea frâna răspândirea coronavirusului. Coreea de Sud oferă un exemplu pozitiv în acest sens. (26.03.2020)
Experți europeni au identificat sute de știri false de origine rusească în legătură cu noul coronavirus și boala pulmonară Covid-19. Multe amintesc de propaganda Războiului Rece. (24.03.2020)
</doc>
<doc docid='dw_52927968' lang='ron' type='mono' source='https://www.dw.com/ro/ro/maretia-si-orbirile-unui-leu-paraleu/a-52927968' term='Corona'>
Regimul comunist l-a expus pe scriitorul basarabean mai multor randuri de represiuni brutale. L-a arestat cand era student, ca si pe colegul sau de breasla, Alexandru Ivasiuc, in epoca revolutiei maghiare, in care sufletele multor intelectuali romani in devenire se legasera de eroismul confruntarii cu regimul totalitar moscovit.
Goma si Ivasiuc s-au numarat printre putinii care au indraznit atunci sa-si manifeste solidaritatea cu Ungaria. Regimul s-a razbunat cumplit. Amandoi au mancat inchisoare, domiciliu obligatoriu, sicane. Paul Goma le-a rezistat admirabil, cum a rezistat cu capul sus si oprimarii la care avea sa se vada supus, in anii 70, de Securitatea chipurile "patriotica" a regimului Ceausescu, dupa ce, in 1968, entuziasmul iubirii de tara si ceea ce credea a fi pericolul unei proxime invazii rusesti l-au impins sa ceara carnetul rosu de partid. National-comunismul, care le-a innegurat mintile multor oameni altfel luminati, il orbise, vremelnic, si pe el.
Dar, spre deosebire de miopia morala a unora din confratii sai fascinati si tentati de putere, prima faza de cecitate a lui Goma avea sa treaca relativ rapid. Confruntarea dura cu cenzura, care-l interzisese si pe care avea s-o invinga, partial, in 1971, prin publicarea lui "Ostinato" la editura germana Suhrkamp, precum si natura de etern rebel a celui care debutase cu o povestire, pentru ca apoi sa-si publice, in 1968, "Camera de alaturi", singura carte tiparita in Romania sub regim comunist, aveau sa-i redeschida lui Paul Goma ochii.
Nu voia si nu putea sa coabiteze mult timp cu tirania, acest leu paraleu intre scriitori. Asa ca, in bezna represiunii, avea sa se solidarizeze cu intelectualii cehoslovaci, semnatari, alaturi de Vaclav Havel si de Jan Patocka, ai Chartei 77, cea deschizatoare de drumuri spre lumina libertatii. De aici incolo, Goma avea sa devina el insusi un reintemeietor al disidentei romanesti si o calauza antitotalitara. Avea, pe drept, sa fie supranumit de Miron Radu Paraschivescu "un Soljenitsin roman". In februarie 77, prozatorul protestase, intr-o scrisoare deschisa, adresata dictatorului personal, impotriva incalcarii drepturilor omului in Romania.
Asa s-a nascut "Miscarea Goma". Pentru tinerii informati ai acelei epoci de inclestare cu abuzurile si teroarea tot mai represivului ceausism de dupa mica revolutie culturala, marea dilema existentiala nu era hamletianul "a fi sau a nu fi". Era intrebarea: "Semnam sau nu semnam scrisoarea lui?" Cei ce nu s-au temut sa se confrunte cu regimul si sa-si expuna familiile cosmarului persecutiilor securiste au aderat la miscare, banuind ori stiind ca vor lua bataie, ca s-ar putea confrunta cu alte varii forme de represiune, dar ca-si vor cuceri macar dreptul la libertatea reprezentata de un pasaport.
Intre scriitori, doar Ioan Negoitescu avea sa aiba temeritatea sa-l infrunte pe tiran fatis si sa adere, cu toate usturatoarele costuri personale implicate de vitejia hotararii lui, la "Miscarea Goma", inainte ca fondatorul ei sa fie arestat, exclus din Uniunea Scriitorilor, interogat, batut, santajat si chinuit de grijile pentru sotia si copilul sau, intrati si ei in colimatorul politiei politice si evacuati samavolnic din locuinta familiei. Lipsa de solidaritate a colegilor lui scriitori avea sa-l raneasca net mai grav pe Goma decat palmele sinistrului general de Securitate Plesita. Si sa lase o indelebila cicatrice pe fata sufletului sau.
In cele din urma, izolat, obosit de confruntarea solitara cu monstrul securist, probabil si de memoria anilor in care rezistase terorii anilor 50, Goma avea sa accepte el insusi pasaportul oferit in baza unei invitatii a PEN-clubului, ale carui proteste viguroase se adaugasera presiunilor americane si condusesera la eliberarea scriitorului din inchisoare.
Avea sa plece impreuna cu familia, pentru totdeauna, in vest. De unde avea sa continue sa se bata cu toti si cu toate, luandu-se in piept, nu in ultimul rand, cu scriitorii ramasi sau plecati. Si sa lupte pentru recunoasterea meritelor sale, fara sa se mai repatrieze vreodata intr-o tara al carei regim ii luase arbitrar cetatenia si nu avea sa i-o returneze, cum ar fi trebuit, nici dupa ce, in urma Revolutiei din 1989, avea sa se dea de trei ori peste cap si sa devina din comunist, postcomunist.
Ramane ca expertii sa determine valoarea literara a romanelor lui. Fapt e ca, daca dupa 1989 nu s-ar fi deteriorat gandirea sa istorica, Paul Goma ar fi ramas nu doar un memorabil scriitor, ci, mai cu seama, un simbol neintinat al demnitatii, un reper al luptei pentru libertate, o personalitate, al carei loc in istoria romanilor ar fi fost greu de supraestimat.
De mortuis nihil nisi bene, s-a spus. Dar n-ar fi drept ca adevarul cu luminile si umbrele, cu virtutile si pacatele, cu maretia si abjectia pe care le scoate la iveala, sa fie suprimat intr-un necrolog dedicat personalitatii celui care, in epoca imposturii si crimei institutionalizate, a fost un autentic campion al adevarului si al dreptatii. Dupa 89, Goma avea sa scrie pagini rusinoase. Si pagini mincinoase. De pilda "Saptamana rosie sau Basarabia si evreii". Acest jenant eseu, un act de insolenta falsificare a trecutului Romaniei din preajma si din timpul celui de-al Doilea Razboi Mondial, un act de invinovatire nu a faptasilor, ci a victimelor evreiesti ale exterminarilor, ale unui genocid antievreiesc mistificat si partial negat si de regimul comunist, pentru care evreii martirizati de Hitler si de aliatii lui nu existau ca evrei, avea sa-i strice lui Paul Goma, durabil, reputatia.
Smintit de varii teme de propaganda legionara, antonesciana si national-comunista, scriitorul se apucase sa minimalizeze si sa nege Holocaustul prin trivializare, distorsionare si nejustificata comparatie. Inselat de iluzii, de pilda de autoamagirea potrivit careia sotul unei evreice n-ar putea fi si nu poate fi considerat iudeofob, ori calificat drept antisemit, Goma alunecase in capcana revizionismului si se transformase, vai, din disident si profet anticomunist, intr-un fals prooroc, promotor al antisemitismului si al unui negationism pe alocuri subtil, identificat de Michael Shafir ca fiind de tip "selectiv" si "deflexiv".
Ce-a insemnat impardonabilul derapaj moral si intelectual din anii libertatii in raport cu eroismul lui Goma din epoca represiunii? Cat a contribuit la adumbrirea gandirii sale exilul prelungit? Dar personalitatea sa vulcanica? Dar experienta solitudinii in fata monstrului totalitar si dorinta de a transcende singuratatea, scriind pe placul unora perceputi ca impartasind, ca perdanti ai istoriei, o oarecare afinitate? Dar toate la un loc? Sa fi preluat el, inconstient si resentimentar, forme de mentalitate si expresie autoritare, proprii politrucilor si securistilor national-comunisti, pe care ii combatuse cu un curaj exemplar?
Nu stiu. Stiu ca va fi o misiune de viitor sa i se determine in mod adecvat, la adapost de orice manipulare si lui si altor actori de prim rang ai istoriei nationale profilul si mobilurile si sa li se fixeze locul cuvenit in devenirea politica si literara a tarii.
A biruit corona coroana disidentilor? Mai degraba Paul Goma s-a invins singur. Dar comunismul nu-l va fi infrant definitiv decat daca, la moartea celui care a umplut candva de sperante de libertate sufletele compatriotilor sai, invinge maniheismul. Propriu tiraniilor si, nu in ultimul rand celei comuniste, maniheismul imparte prin definitie lumea in alb si negru si are oroare de gandirea nuantata. Goma nu e singura victima a acestui tip de axiologie si istoriografie primitiva si de nongandire, care ba l-a demonizat, ba l-a ridicat necritic pe scut, refuzandu-i mereu justa masura. A venit timpul ca macar postum romanii sa-l reprimeasca, dimpreuna cu opera sa, la dreapta, la adevarata si echilibrata judecata.
</doc>
<doc docid='dw_52916576' lang='ron' type='mono' source='https://www.dw.com/ro/ro/note-din-transee/a-52916576' term='Corona'>
Mortala e mai cu seama batalia care are loc chiar in aceste clipe in linia intai a frontului. Literalmente pe viata si pe moartea lor, nu doar a pacientilor, e confruntarea medicilor, infirmierelor si asistentelor medicale cu incoronata moarte microscopica, vanand plamanii omului, coroana falnica a creatiei.
La doar 34 de ani, una dintre ele si-a luat viata, la Monza. De ce? De frica, intre altele. De spaima de propria infectie. De groaza de a-i fi contaminat pe altii. De stres. Din pricina teribilei tensiuni care-i macina si marunteste zilnic, de dimineata pana seara si din amurg in zori de zi pe mai toti in precar echipatele, pe alocuri covarsitele clinici si spitale europene.
Un stres monumental ii da de furca, vizibil, si fiicei mele, medic chirurg luptand zi si noapte pentru viata pacientilor ei intr-un spital elvetian situat, cred eu, mult prea aproape de frontiera si de tragedia italiana.
In comparatie cu efortul ei cotidian, cu efortul zilnic al celor care, in pofida penuriei de personal si de echipamente de protectie, de masti, de aparatura de ventilatie pentru cei grav bolnavi, se bat cu ostirile cotropitoare de asasini invizibili ca sa limiteze carnagiul coronei, nu mai conteaza, parca, nimic. Decat, poate, responsabilitatea, unitatea si solidaritatea noastra. E clar ca e urgenta nevoie de ele intru ajutorarea eficienta a eroilor din spitale care, in lipsa unor masuri eficiente de izolare si distantare sociala s-ar vedea, dimpreuna cu sectiile lor de terapie intensiva, rapid coplesiti.
Ce inseamna, la oarecare distanta de aceasta fulminanta inclestare de la granita dintre viata si moarte, prima mea pereche de saptamani de izolare autoimpusa? Un  fleac? O victorie? O datorie elementara? O lectie? Sau inceputul unei recluziuni fara sfarsit?
In transeea din dezinfectata cetate in care mi-am transformat casa, spre a o parasi doar ca sa-mi fac cumparaturi si sa aprovizionez o femeie in varsta, tintuita la domiciliu, spre paguba muschilor ei atrofiati si a psihicului ei asediat, constiinta pericolului infectiei inaintea incununarii cursei pentru elaborarea unui vaccin sau depistarea unui medicament antiviral eficient nu e decat unul din oaspetii mei permanenti. Alti musafiri ma nelinistesc purtandu-ma cu gandul ba la crescanda presiune psihica, la alte boli pentru care nu mai este timp, ba la amploarea pe care in tari carantinate de corona o ia, de pilda, isteria si violenta domestica.
Intru calmare si ameliorarea starii mele de spirit, ma gandesc la altii, mai in varsta, ori bolnavi, cu un "Sitz im Leben" mai putin comod, prinsi de marele shutdown departe nu doar de-o gradina, ci si de o nevasta, de copii, de o iubita si de prieteni dragi, incapabili sa munceasca si reclusi in locuinte mai putin confortabile, cu biblioteci mai rau aprovizionate decat a mea, cu animale de companie pe care nu le pot plimba seara, pentru ca, la peste 65 de ani, n-au voie, vai, sa iasa din case in Romania, decat intre orele 11 si 13.
Am si jenante accese de cruzime. Marturisesc ca nu ma prea intereseaza pierderile notabile de venit ale prostituatelor de lux. Dar nu oricine poate trece pe videochat. Nu-mi tulbura somnul nici angoasele oligarhiei de extractie securista careia, in Romania, ii e teama ca guvernul va ceda in fata revendicarilor de bun simt solicitand taierea insolentelor pensii speciale sufocand un buget care ar fi trebuit demult degrevat astfel incat sa se poata construi spitale moderne si plati ca lumea personalul medical.
Ma alinta speranta ca, de vreme ce s-a franat vadit cresterea exponentiala a numarului noilor infectii in tarile cele mai afectate, ca Italia, am putea incepe sa zarim in curand, palpaind la capatul tunelului, o timida luminita. Cand se va lumina de-a binelea nu stiu. Dar ma tot uit la ceas. Mi-e clar ca suntem in mortal pericol nu doar din cauza pandemiei, ci si a consecintelor ei economice, politice si psihologice. Un vaccin bun mai dureaza. Or, cu fiecare zi in plus in care, in loc sa se refaca cererea si oferta si sa se munceasca, guvernele se supraliciteaza reciproc ca sa transpuna contramasuri socialiste, promit si tiparesc cu nemiluita bani, salvand firme altminteri falimentare, fara sa-i ajute neaparat pe cei care chiar au nevoie si ar fi viabili, economic, intr-o lume cat de cat normala, iau simultan proportii multe rele grele.
Se amplifica somajul mascat. Cresc amenintarea hiperinflatiei si alte primejdii financiare. Ia amploare spectrul unei megacrize de tipul celei dintre 29 si 33. Si sporeste exponential riscul unor viitoare catastrofe politice. Fiindca se extinde, concomitent cu virusul, pandemia dezinformarii. Odata cu ea se raspandeste neincrederea in guvernanti prea putin competenti, transparenti si liberali. Prea populisti si prea tentati sa-si prelungeasca privilegiile intarite de criza si de prea lesne exploatabila nevoie a oamenilor de a se lasa pe mana si in voia celor tari si mari.
Cum se manifesta aceasta sinucigasa nevoie de supusenie, pregatitoare de viitoare tiranii care vor transforma supravegherile de populatie ale regimurilor totalitare ale secolului XX in mizilic? Docilitatea viitoarei inrobiri e ancorata in tendinta multora de a crede ca, la razboi ca la razboi, am fi, chipurile, siliti sa ne suspendam, ca ziaristi de pilda, datoria judecatii critice si functia de controlori ai primelor trei puteri.
Realitatea e la antipod. Nimic n-a contribuit mai mult la iscarea si amploarea actualei crize decat cenzura, secretosenia si represiunea regimului comunist chinez, tipica lui birocratie, tipica lui contraselectie promovand obedienta si pedepsind competenta, refuzul tiraniei de a comunica deschis si de a tergiversa exportul de masti si de echipamente de protectie.
Tirania, precum coruptia, ucide. Nu doar prin dezinformare. Intr-o criza de proportii istorice, salvatoare nu e, pe langa stiinta, decat democratia reala, cu disputele si confruntarile ei deschise de argumente si idei. Fiindca doar ea conditioneaza increderea si promoveaza responsabilitatea, solidaritatea si unitatea de care, in transeele noastre, avem nevoie ca de aer bine ventilat pentru plamani asaltati de morbul ucigas, ca sa-l nimicim durabil pe vrajmas.
Când țările europene nu anticipau amploarea crizei coronavirus, locuitorii unui mic oraș din nordul Italiei intrau în carantină. Un dialog despre spaimă, dar fără a ocoli speranța, văzută prin ochi de copii. (23.03.2020)
Experți europeni au identificat sute de știri false de origine rusească în legătură cu noul coronavirus și boala pulmonară Covid-19. Multe amintesc de propaganda Războiului Rece. (24.03.2020)
</doc>
<doc docid='dw_52896313' lang='ron' type='mono' source='https://www.dw.com/ro/ro/coronavirus-râsul-este-permis/a-52896313' term='Corona'>
În sfârșit a venit primăvara, dar noi suntem consemnați la domiciliu. Unii nici nu pot să lucreze sau o fac limitat. În funcție de cât va dura actuala situație, ceea ce pare un timp petrecut în familie, chiar dacă neașteptat, se poate transforma într-o amenințare economică la existența anumitor persoane.
Cei care lucrează la supermarket sau în spitale, cămine de bătrâni și alte instituții similare sunt în pericol ridicat de infectare cu noul virus. Alții lucrează de acasă și trebuie să fie și învățători de ocazie pentru copiii lor, precum și să se ocupe de distracția acestora. Unii sunt singuri.
Și mai sunt și cei care s-au infectat cu coronavirusul. Aceștia, izolați de restul lumii, trebuie să se lupte nu doar cu simptomele, ci și cu teama.
Avem voie să facem bancuri despre coronavirus? "Da", spune Kareen Seidler, cercetătoare și purtătoare de cuvânt la Institutul German pentru Umor. "În principiu, poți să faci glume despre orice."
Viktor Frankl: "Umorul este o armă a sufletului în lupta pentru autoprezervare"
Și celebrul psihiatru și scriitor Viktor E. Frankl, întemeietorul logoterapiei, era de aceeași părere. În cartea sa "Omul în căutarea sensului vieții", autorul austriac povestește despre perioada în care s-a aflat prizonier în mai multe lagăre de exterminare naziste și face referire la importanța umorului în sporirea șanselor de supraviețuire.
"Și umorul este o armă a sufletului în lupta pentru autoprezervare" – astfel descrie Frankl funcția "umorului de lagăr". Să faci bancuri despre o situație care este oricum dar nu amuzantă te ajută să te distanțezi puțin de actuala stare de lucruri. Umorul te ridică, pentru moment măcar, deasupra realității amenințătoare și o împiedică să te acapareze cu totul.
Seidler numește acest lucru "igienă psihică". Ar fi sănătos și normal să faci bancuri pe seama unei situații amenințătoare. "Umorul este ca un ventil." Teama și încordarea se mai reduc, chiar dacă doar pentru câteva secunde. "Desigur că este important să ținem seama în ce situație se află persoana cu care glumim", adaugă Seidler. "Facem diferența între umorul social și cel agresiv", explică ea.
Umor agresiv sau umor social?
Glume despre tăiței și hârtie igienică în prezența unei persoane panicate de amenințarea virusului și care nu gustă poante în astfel de situații nu sunt recomandate. Acest umor agresiv, din care face parte și umorul negru, poate avea chiar efectul contrar. În astfel de situații ar fi nevoie de empatie.
Să ai simțul umorului nu înseamnă să faci permanent glume la limita acceptabilului. "Umorul social nu face rău nimănui", spune Seidler. Un exemplu de astfel de umor social ar fi numeroasele videoclipuri sau fotografii care circulă online în care sunt arătate modalități originale și amuzante de spălare a mâinilor, pentru a ne proteja de virus.
Și polițiștii spanioli, care în timpul serviciului ajută cât pot mai bine populația izolată, se ocupă cu acest tip de umor. Indiferent dacă este vorba de umor social sau agresiv: să ne amuzăm împreună sporește sentimentul de comunitate, arată Seidler. "Dacă petrecem acum mai mult timp în familie decât ne-am dori, mai bine să ne amuzăm împreună." Rețelele de socializare sunt o sursă de inspirație în acest sens.
Așa că, data viitoare când mai râdeți la un banc despre coronavirus și vă simțiți vinovați imediat după aceea, gândiți-vă la oameni ca Viktor Frankl. Și la faptul că umorul de lagăr poate fi un instrument vital de supraviețuire.
Mulți și-au dorit să devină ”virali” pe Internet în ultimii ani. Cât de ușor am folosit această metaforă! Acum, întreaga planetă încearcă să scape de coronavirus. Viața a ajuns să arate ca un film SF. (19.03.2020)
</doc>
<doc docid='dw_52895906' lang='ron' type='mono' source='https://www.dw.com/ro/ro/criza-coronavirus-o-lovitură-pentru-economie/a-52895906' term='Corona'>
Pentru Jan, săptămâna a început rău. Șeful său l-a sunat luni dimineață și i-a spus cu voce gravă că trebuie să îl concedieze. Bărbatul de 31 de ani lucrează pentru un startup din Berlin, care creează site-uri pentru hoteluri. De obicei, angajații lucrau la aproximativ 1.000 de comenzi din toată Europa în același timp. Săptămâna trecută, numărul comenzilor a fost de numai 60.
Șeful lui Jan a trebuit să concedieze 20 de angajați și, astfel, jumătate din forța sa de muncă. Pentru ceilalți angajați a solicitat munca de scurtă durată. Programul de lucru este redus parțial sau chiar la zero, iar o parte din pierderile salariale sunt preluate de stat. Pierderile financiare sunt, pur și simplu, prea mari pentru a menține toți angajații, spune patronul.
750 de miliarde de euro pentru economie
Plata veniturilor pentru programul redus de lucru este doar una dintre numeroasele măsuri la care guvernul federal apelează pentru a menține cât mai multe companii și locuri de muncă în criza coronavirus.
Luni, cabinetul federal a lansat cel mai mare pachet de salvare economică din istoria Germaniei. Aflată în izolare la domiciliu, după ce a intrat în contact cu un medic infectat, cancelara Angela Merkel a prezidat ședința prin telefon.
Statul german alocă 750 de miliarde de euro pentru salvarea economiei de la colaps. Suma este de două ori mai mare decât cea prevăzută în bugetul federal pentru anul acesta.
Sfârșitul principiului "zero negru"
La 13 martie, ministrul federal de Finanțe, social-democratul Olaf Scholz, avertiza că statul este nevoit să folosească "bazooka" în lupta cu coronavirusul. Acest lucru înseamnă cu precădere renunțarea la politica "Schwarze Null" (zero negru), care asigură Germaniei un buget echilibrat, fără contractarea de noi împrumuturi.
Acest principiu, tot mai criticat în ultima vreme de specialiști, care au cerut executivului să își asume noi datorii și să sporească investițiile în infrastructura țării, a fost abandonat. Statul are în vedere o suplimentare de buget de 156 de miliarde de euro.
Pachetul de salvare economică în detaliu
Bundestag-ul (camera inferioară a Parlamentului german) urmează să aprobe pachetul de măsuri economice al guvernului la sfârșitul acestei săptămâni. În prezent, Germania are un nivel al datoriei de numai 60 de procente din produsul intern brut și o rezervă financiară bună, "ceea ce ne permite să acționăm în mod decisiv", a declarat Olaf Scholz.
De asemenea, urmează să fie aprobat un fond de stabilizare a economiei, de 400  de miliarde de euro, care va fi folosit pentru preluarea unor participaţii în companiile afectate de criză. În plus, este activat un program de împrumut prin intermediul bancii germane de stat KfW pentru a acorda credite firmelor care se confruntă cu dificultăţi. Pentru aceasta sunt prevăzute alte 100 de miliarde de euro.
Dacă este nevoie, companiile mari precum Lufthansa pot fi salvate inclusiv prin naționalizare. Guvernul federal intenționează să le ofere garanții în valoare de miliarde și să preia creanțele, urmând ca după terminarea crizei acestea să fie reprivatizate. De asemenea, companiile din Germania pot întârzia plata impozitelor.
Ministrul federal al Economiei, conservatorul Peter Altmaier, a anunțat că Germania trebuie să prevină preluarea unor companii. "Spun asta în direcția fondurilor de tip hedge, care deja se bucură să preia o compania sau alta la prețuri bune. Suntem hotărâți să ne protejăm economia", a spus Altmaier.
Sprijin pentru companiile mari și nu numai
Sub umbrela protectoare a fondului de stabilizare pot intra companiile care au un bilanț anual total de peste 43 de milioane de euro, venituri din vânzări de peste 50 de milioane de euro și peste 249 de angajați pe an. "Companiile sănătoase cu multe locuri de muncă trebuie să treacă prin această perioadă dificilă", a spus ministrul federal al Finanțelor, Olaf Scholz.
Există un fond de ajutor separat pentru companiile mai mici, care va fi dotat cu 50 de miliarde de euro. El este destinat artiștilor, șoferilor de taxi, librarilor, fotografilor etc. Cine are până la cinci angajați primește suma de 9.000 de euro pentru trei luni, de pildă pentru a plăti chiria sau alte datorii. Oricine are până la 15 angajați va primi 15.000 de euro timp de trei luni. "Pentru ca băncile sau proprietarii să fie siguri că nu vor lipsi banii", a spus ministrul Altmaier.
Economia scade cu 5 la sută
Institutul de Cercetare Economică (Ifo) cu sediul la München a salutat planurile guvernului. "Este un pachet bun", a afirmat directorul Ifo, Clemens Fuest, într-un interviu pentru DW. El a atras însă atenția că măsurile nu sunt suficiente pentru a acoperi pagubele produse de criză. "Problema este că înghețăm economia, iar producția este redusă. Banii publici nu pot îndrepta această situație", a spus expertul.
Ifo a elaborat mai multe scenarii privind urmările crizei coronavirus asupra economiei germane. "Dacă se iese din această sistare a activității relativ rapid, scăderea economică va fi probabil între cinci și șase la sută din produsul intern brut", a spus Fuest, confirmând astfel calculele guvernului federal. Potrivit oficialilor, statul va colecta în perioada următoare mai puține taxe (35 de miliarde de euro).
Însă Fuest avertizează că ar putea fi și mai rău. Cu o economie oprită timp de trei luni și o revenire ulterioară la nivelul normal de-a lungul a câtorva luni, scăderea ar putea fi chiar de 20 la sută.
Unii angajatori ar putea crește prestațiile de muncă pe timp scurt în cadrul contractelor colective sau le-ar putea oferi angajaților fără activitate oportunitatea de a câștiga bani în plus.
Potrivit ministrului federal al Economiei Peter Altmaier există suficientă muncă de făcut pe termen scurt, de exemplu în domeniul agricol, la recoltare, sau în companii care au nevoie de lucrători suplimentari. "Acest lucru va ajuta, de asemenea, la atenuarea consecințelor sociale ale crizei." De pildă, angajații lanțului de restaurante McDonalds lucrează în prezent la discounterul alimentar Aldi.
Cât despre Jan…
Ce face însă un webdesigner precum Jan? "Îmi este greu să îmi imaginez ce firme caută acum angajați", spune el neîncrezător. Tânărul aflat în preaviz de disponibilizare mai are timp până în iunie să găsească alternativă. Deocamdată îl consolează faptul că nu plătește o chirie foarte scumpă și că, în absența vieții sociale, nu mai iese nici în oraș.
Cancelara Angela Merkel a anunțat o serie de măsuri de reducere a contactelor sociale în vederea combaterii pandemiei de coronavirus. Nu au fost impuse, însă, restricții de circulație drastice la nivel federal. (22.03.2020)
Criza coronavirusului va avea urmari masive. Nu doar in privinta numarului de victime si a efectelor nocive asupra economiei. Si raporturile noastre cu statul se vor modifica, crede Miodrag Soric. (23.03.2020)
</doc>
<doc docid='dw_52889893' lang='ron' type='mono' source='https://www.dw.com/ro/ro/coronavirus-guvernele-recâștigă-încrederea-oamenilor/a-52889893' term='Corona'>
Rezultatele sondajului privind noul coronavirus al Gallup International Association abia au fost date publicității. Peste 20.000 de persoane în 26 de țări din lumea întreagă au fost întrebate despre felul în care percep actuala pandemie. Rezultatele nu sunt surprinzătoare, în prima fază: 62% din cei chestionați au admis că se tem că se vor infecta cu virusul. Ce surprinde însă este un alt rezultat: simultan, 56% cred că amenințarea ar fi prezentată în mod exagerat. Cum se potrivesc cele două rezultate unul cu celălalt? Pentru Kancio Stoicev, președintele Gallup International Association, cele două aspecte nu s-ar contrazice reciproc: "Virusul este real și este normal ca oamenii să se teamă", a declarat Stoicev pentru DW. Pe de altă parte, viruși există deja de la începutul vieții umane. Oricine știe că suntem în permanență înconjurați de viruși. Din acest motiv, unora li se pare că reacția la acest virus ar fi exagerată, spune Stoicev.
Teamă și nesiguranță
Cu toate acestea, numărul victimelor crește în fiecare zi. Dezvoltarea unui vaccin va mai dura luni bune. Mulți oameni se întreabă ce se întâmplă mai departe. Zilnic se anunță noi măsuri dure de combatere a extinderii epidemiei: școlile, grădinițele și universitățile sunt închise; contactele sociale sunt reduse la minimum prin decretele date de stat. Într-un discurs extraordinar, miercurea trecută, cancelara germană Angela Merkel, care se află ea însăși în carantină de duminică, a vorbit despre "cea mai mare provocare de la Al Doilea Război Mondial". Nesiguranța populației sporește, după ce viața publică și rutina existențială au fost reduse aproape la zero.
Pentru Kancio Stoicev, provocarea actuală ține de reacția emoțională a oamenilor la virus. Frica ar fi parte din ADN-ul nostru, un element chiar indispensabil vieții, explică sociologul. Teama a jucat mereu un rol esențial în istoria omenirii. Siguranța ar fi mai degrabă un fenomen relativ recent: "Mai ales în ultimele decenii avem tot mai mult sentimentul că viața ar fi devenit mai sigură, că lucrurile pot fi planificate și anticipate. Asta mai ales datorită progreselor realizate în epoca modernă." Într-o situație de acest gen, care vine peste noi cu toată violența într-un timp scurt, oamenilor le-ar dăuna psihic tocmai absența acestui sentiment de siguranță: "În prezent, nimeni nu poate să ne spună cum vor sta lucrurile în două, trei sau cinci luni."
Popoarele din Balcani, mai obișnuite cu crizele
Kancio Stoicev de la Gallup International Association
Potrivit studiului Gallup, teama și nesiguranța se răspândesc însă în mod diferit în țările analizate. Și din acest motiv 56% dintre cei chestionați ar considera amenințarea coronavirusului exagerată, crede Stoicev: "Știm că această criză a început în anumite țări cu două-trei săptămâni mai devreme, ceea ce înseamnă că aceste țări se află acum într-o altă fază. Italia este într-o fază foarte avansată și este de înțeles modul în care reacționează acum italienii. În Bosnia-Herțegovina ne aflăm de exemplu încă într-o fază foarte timpurie."
Mai ales în țările balcanice incluse în studiu se pare că nu există prea mare panică în rândul populației. În Bosnia-Herțegovina, 73% din participanții la sondaj consideră că amenințarea virusului ar fi exagerată; în Bulgaria, 72% din cei întrebați ar avea aceeași părere, în Macedonia de Nord 73 %. Bulgarul Kancio Stoicev crede că aceste rezultate au legătură și cu istoria acestei regiuni: "Balcanii sunt de secole o regiune foarte agitată. În astfel de locuri, intensitatea istoriei este mult mai ridicată, ceea ce înseamnă că acolo au existat mult mai multe crize care au trebuit rezolvate." Și ultimii 30 de ani ar fi un exemplu în acest sens. În Bulgaria, România și țările ex-iugoslave ar fi existat mereu crize în ultimele trei decenii: "Într-un fel anume, noi în această parte a lumii suntem cumva mai obișnuiți cu astfel de situații."
Comparațiile sunt grăitoare: oamenii din țările din vestul Europei consideră amenințarea coronavirusului drept una reală: 70% din cei chestionați s-au exprimat în acest sens.
Guvernanții profită
Interesant este însă că 76% dintre respondenți sunt dispuși să accepte limitarea libertăților personale în lupta cu epidemia, indiferent dacă sunt sau nu de părere că amenințarea ar fi exagerată. Pe primele locuri la acest aspect ar fi Austria, cu 95%, Macedonia de Nord, cu 94% și Olanda, cu 91 %. Acceptanța cea mai redusă pentru limitarea libertăților personale s-ar înregistra în SUA, unde doar 45 de procente din cei întrebați se declară de acord cu măsurile restrictive. Kancio Stoicev crede că aceasta se explică prin divizarea politică acută din prezent și prin "puternica tradiție democratică" a Americii.
Șeful Gallup consideră însă că aspectul esențial al sondajului ar fi altul: "Observăm o creștere clară a încrederii în guvernele naționale. Cifrele ne arată că peste două treimi din oamenii din lumea întreagă au început să aibă încredere în guvernanți, pentru că se tem de actuala situație." În mod normal, încrederea oamenilor în politicieni era cuprinsă între 20 și 40 de procente. "Elitele politice, căzute în dizgrație în ultimii ani, recâștigă încrederea oamenilor într-un moment considerat drept început al unei crize globale fără precedent în ultimele decenii. 'Singur' este înlocuit de 'împreună', 'aproape' de 'îndepărtat' și 'global' de 'național'."
Pentru Stoicev, acesta ar fi sfârșitul unei epoci în care piața globală a dominat și politica: "Mentalitatea noastră de consumatori este să existăm în propriul nostru univers. Credem că putem cumpăra tot ce dorim, putem face ce vrem și călători oriunde dorim. Criza actuală distruge această iluzie. Vedem, în cele din urmă, că oamenii sunt ființe colective. Iar când e vorba de global și de național: național este și colectiv, înseamnă împreună, dar nu la un nivel global." Sociologul vede în semnalele de solidaritate numeroase transmise de mii de oameni o șansă: "Astfel de situații unesc oamenii. În principiu, în viață există două strategii, atunci când te afli în fața unei probleme serioase. Prima este să încerci să rezolvi lucrurile pe cont propriu, a doua este să o faci împreună cu alți oameni. La final, întotdeauna este mai bine să o faci alături de o comunitate, de ceilalți."
O epidemie virala functioneaza ca un ceas si poate fi deci calculata. Matematicianul Stefan Flasche explica intr-un interviu acordat DW ce se stie pana acum despre raspandirea coronavirusului. (23.03.2020)
Criza coronavirusului va avea urmari masive. Nu doar in privinta numarului de victime si a efectelor nocive asupra economiei. Si raporturile noastre cu statul se vor modifica, crede Miodrag Soric. (23.03.2020)
În Republica Moldova a fost înregistrat primul deces provocat de COVID-19 și răspândirea virusului continuă. Sunt oare autoritățile pregătite să stopeze epidemia sau Moldova poate deveni un exemplu tragic? (19.03.2020)
</doc>
<doc docid='dw_52889439' lang='ron' type='mono' source='https://www.dw.com/ro/ro/corona-apogeul-carnagiului-si-groapa-marianelor/a-52889439' term='Corona'>
Pentru ca liderii europeni si, nu in ultimul rand, dregatorii Comunitatii s-au dovedit prea putin pregatiti sa faca fata unei provocari, ce-i drept colosale si fara precedent, dar predictibile, cum e o pandemie, cea generata de virusul Corona va continua sa sporeasca pana la insuportabil pretul nepriceperii lor, aflate la originea ucigasei penurii de echipamente de protectie, de kituri de testare si, nu in ultimul rand, de aparatura de ventilatie salvatoare.
Cu toate acestea, stirile bune inca n-au pierit. E adevarat ca, din pacate, vor mai sucomba multi batrani si bolnavi, nu in ultimul rand in tarile din sudul mediteranean al Europei. De pilda, in Spania. Pare totusi, pe moment, ca vigurosul dans al mortii sa se fi sleit in Italia, un pic. Fie si defazate de perioada de incubare de doua saptamani, masurile draconice de distantare sociala si de limitare a contactelor umane, inasprite, mai nou, si in Germania, unde e in vigoare o neoficiala stare de urgenta, in timp ce Bavaria, intre alte landuri, insista sa-si mentina o si mai severa interdictie de circulatie, nu vor intarzia sa-si faca, in anumite zone ale Europei, efectul.
Ceea ce nu inseamna ca lipsa disciplinei prea multora n-ar putea amana fericitul moment al declinului pandemiei. Unii medici germani continua sa fie foarte alarmati. Specialista in medicina de urgenta, Bernadett Erdmann, se asteapta de pilda ca exponentiala crestere a contaminarilor sa provoace un colaps al spitalelor germane in rastimpul urmatoarelor doua saptamani.
Fapt e ca, oricand se va inregistra, punctul culminant al crizei medicale acute nu va coincide catusi de putin cu apogeul crizelor in cascada declansate de aceasta pandemie. Intre ele, criza economica nu va reprezenta decat o dimensiune. Una care, la ceasul bilantului, se va fi dovedit probabil net mai usor de gestionat decat cea sociala si politica.
Dar si la capitolul economie situatia risca sa fie mai neagra decat se crede indeobste. Principalul institut economic german, IFO, estimeaza costurile generate numai in prospera Germanie de recesiunea generata de coronavirus la sume exorbitante, depasind o jumatate de bilion de euro. Sub imperiul coronei, ar putea avea loc o contractie aiuritoare si, dupa stiinta mea, fara egal in istorie de la recesiunea din 1929-33 incoace, in speta una cuprinsa intre 7,2 si aproape 21 % din PIB. Expertii germani mai apreciaza ca, in ciuda eficientelor masuri de protectie sociala adoptate de autoritati, ca si-n pofida milioanelor de aranjamente de lucru cu termen redus, se vor distruge aproape doua milioane de locuri de munca.
E adevarat ca Germania va fi in stare sa amortizeze net mai bine decat alte tari uriasul soc. Executivul berlinez conduce de ani de zile o tara cu o economie prospera, bine organizata si eficienta, cu bugete federale lipsite de deficite notabile. Intelegand anvergura dezastrului si bine sfatuit, guvernul berlinez a luat relativ rapid hotarari de amploare de indatorare masiva si de ajutorare a celor mai afectate categorii.
Beneficele demersuri decise includ subventii directe pentru firme mici si antreprenori independenti, precum si un fond de stabilizare menit sa protejeze marile companii si concerne, ca Lufthansa. Ramane de vazut daca vor fi suficiente. In mod salutar, cabinetul german a decis de asemenea sa pompeze imperios necesare fonduri in spitale si sa interzica evacuarea din locuinte a chiriasilor care nu-si mai pot plati chiriile.
Dar cum se vor descurca alte state europene, net mai prost plasate economic decat prospera Germanie? Ce se va intampla in tarile cele mai afectate de pandemie care sunt si cele mai vulnerabile economic, ca Italia si Spania? Dar in Grecia? Si ce va fi in Olanda si Marea Britanie, care au inceput printr-o abordare foarta laxa a mortalului pericol?
Chiar daca, ajutate de o vremelnica inglodare in datorii permisa de suspendarea temporara, de catre UE, a pactului de stabilitate, economiile europene, sau unele din ele, vor supravietui, e cat se poate de clar ca, dimpreuna cu moneda euro, ele si, mai cu seama, increderea in ele se vor resimti, vreme indelungata, puternic.
Iar Groapa Marianelor risca sa nu fie de ordin financiar si economic, ci social si politic. Credibilitatea unei Uniuni Europene care, la ceasul marelui pericol, s-a prabusit cat ai clipi in componentele ei nationale, aruncand peste bord clauza solidaritatii, din Tratatul UE, e in primejdie sa fie zob pe termen lung. Sau definitiv. In fond, cine, dincolo de lumea eurocratilor, se va mai putea, rational vorbind, bizui pe o Comunitate, care a clacat la modul cel mai jalnic si penibil in chiar clipa in care Italia, bunaoara, avea cea mai mare nevoie de ea, daca aceasta Uniune Europeana nu se va reforma efectiv, din temelii?
Insasi ideea Uniunii Europene va avea enorm de suferit, discreditandu-se cot la cot cu cea a globalizarii. De proportii istorice si mondiale, pandemia a declansat cea de-a patra si cu siguranta cea mai ampla criza globala de la socul terorist, financiar si cel migrationist incoace. Nu e clar ce efecte va avea pandemia si urmarile ei asupra campaniei prezidentiale americane. Nu e limpede cat anume va prelungi si adanci recesiunea in Europa, care a devenit epicentrul crizei.
Un fapt imi pare insa cert. Anvergura pandemiei si recesiunii care o va insoti si urma, precum si extrem de rapida succesiune a celor patru provocari de mare amploare, ivite in rastimp de mai putin de doua decenii, pe plan mondial, vor lasa urma indelebile intr-un imaginar colectiv pe de o parte unificat informational, pe de alta dezbinat nu doar de propagande, ci si de faptul ca, de mai fiecare data, solutiile crizelor globale s-au articulat eminamente national si nu in baza insistent dar gaunos clamatului multilateralism.
Or, se ascunde aici o eroare grava. In fond, au mai avut loc miscari migratoare. Razboaiele antiteroriste postmoderne nu sunt, in esenta lor, originale. Crizele financiare au fost si vor mai fi. Iar ciuma neagra a declansat de asemenea o criza globala. Nu e, vorba Sfintei Scripturi, "nimica nou sub soare". Caci, potrivit Ecleziastului, "dacă cineva zice: Iată un lucru nou!, totuşi el exista demult, încă din veacurile dinaintea noastră".
Nici virusii n-au obiceiul de a respecta frontierele. De ce am crede ca anihilarea lor ar fi o misiune exclusiv nationala? E bine sa nu aruncam copilul o data cu apa din copaie.
Aproape fiecare țară din lume este afectată de COVID-19. Corespondenții DW din Spania, Marea Britanie, Rusia, SUA și Africa de Sud relatează despre experienţa lor în aceste zone. (21.03.2020)
Mulți și-au dorit să devină ”virali” pe Internet în ultimii ani. Cât de ușor am folosit această metaforă! Acum, întreaga planetă încearcă să scape de coronavirus. Viața a ajuns să arate ca un film SF. (19.03.2020)
</doc>
<doc docid='dw_52867984' lang='ron' type='mono' source='https://www.dw.com/ro/ro/germania-dreptul-muncii-în-criza-provocată-de-corona/a-52867984' term='Corona'>
În actuala situație de criză, mulți angajați, cu sau fără contract permanent, sunt concediați abuziv. Întrucât nu există precedent, unor salariați nu li se asigură, pe de-o parte, necesarul pentru a continua să lucreze în condiții de siguranță. Pe de altă parte, alți salariați, mulți dintre ei străini, inclusiv români, care nu își cunosc drepturile, sunt obligați să semneze rezilierea contractului de muncă, ceea ce presupune că nu vor beneficia de drepturile ce li se cuvin, în momentul în care devin șomeri.
În urma solicitărilor numeroase primite la centrele de consiliere ale angajaților din Germania, va prezentăm răspusuri pentru cele mai frecvente întrebări. Precizăm că informațiile au fost selectate de către experții în dreptul muncii din cadrul programului Faire Mobilität din Germania.
Szabolcs Sepsi, de la centrul Faire Mobilität din Dortmund, răspunde solicitărilor și în limba română
1. Când am voie să stau acasă?
Nu există un răspuns clar.
Nu aveți voie să stați acasă doar de teama de a nu vă infecta. Angajatorul poate să reacționeze cu o avertizare sau după caz cu o concediere.
Dacă s-a dovedit că ați intrat în contact cu o persoană care deja s-a infectat cu coronavirus, vă este recomandat să clarificați dacă trebuie să intrați în carantină. În cazul în care nu mai puteți merge la muncă pentru că trebuie clarificat dacă ați fost infectat cu acest virus, să nu uitați să anunțați angajatorul cât mai repede posibil și să prezentați o adeverință de la medic. Pentru binele dvs. nu încălcați această regulă. În caz de carantină sunteți obligat să stați acasă și angajatorul trebuie să vă plătească salariul în continuare.
Regulă generală: Când vă îmbolnăviți – indiferent dacă ați fost infectat cu coronavirus sau suferiți de alte boli – trebuie să trimiteți angajatorului și casei de sănătate scutirea medicală de la medic. Pe timp de boală, aveți dreptul la continuarea plății salariului normal de către angajator timp de șase săptămâni.
2. Ce trebuie să faceți dacă v-ați infectat cu coronavirus?
În cazul în care v-ați infectat cu coronavirus trebuie să anunțați cât mai repede angajatorul și să-i comunicați perioada pentru care ați primit scutirea medicală de la medic.
Pentru a preveni răspândirea virusului vă recomandăm să vă informați și colegii și colegele cât mai repede posibil despre faptul că v-ați infectat cu coronavirus.
3. Sunt obligat să mă duc în deplasare într-o regiune cu o răspândire ridicată de coronavirus?
Obligațiile unui contract de muncă includ de regulă și deplasările. Dacă riscul de infecție este constatat de autoritățile germane (Gesundheitsamt - direcția de sănătate publică, Landratsamt - Instituția Prefectului, poliție sau altele), atunci nu trebuie să călătoriți în aceste regiuni.
Căutați pe pagina de web a Institutului Robert-Koch informații actuale despre regiunile cu un risc ridicat de infecție cu coronavirus.
4. Ce se întâmplă dacă firma suferă de pe urma epidemiei și nu vă mai poate da de muncă?
Angajatorul poate depune o cerere de indemnizație pentru program redus de lucru (Kurzarbeitergeld). Angajatorul primește un sprijin financiar de la agenția publică de ocupare a forței de muncă (Arbeitsagentur) pentru salariile angajaților care nu primesc suficient de muncă. Această indemnizație reprezintă 60% din salariul net, iar dacă aveți cel puțin un copil, indemnizația ajunge la 67% din salariul net.
Dacă angajatorul vă trimite acasă, nu uitați că este obligat să vă plătească mai departe salariul. Vă recomandăm să cereți angajatorului să vă confirme în scris că vă trimite acasă sau dacă acesta refuză să vă ofere un document scris, încercați să nu vorbiți cu el despre aceasta fără a vă asigura că aveți pe cineva ca martor la discuție.
În abatoare, condițiile de lucru sunt și mai dificile în plină criză
Angajatorul nu are voie să vă oblige să luați zile libere ca să epuizați orele suplimentare. Fără acordul dumneavoastră, angajatorul nu are acest drept.
Dacă angajatorul decide să închidă firma preventiv, acesta este obligat să vă plătească mai departe salariul pentru această perioadă.
Atenție! Nu semnați niciun document pe care-l primiți de la angajator din cauza epidemiei de coronavirus. Este posibil să semnați în neștiință de cauză modificarea, rezilierea contractului sau chiar concedierea. Semnătura poate avea consecințe foarte grave și ireversibile.
5. Ați fost concediat și ați semnat un document pe care nu l-ați înțeles?
Vă puteți opune unei concedieri nejustificate sau eronate chiar dacă a avut loc pe cale verbală. Pentru aceasta este necesar să intentați plângere la Tribunalul pentru Litigii de Muncă (Arbeitsgericht). Pentru aceasta aveți însă timp doar trei săptămâni de la data primirii deciziei de concediere!
Dacă doriți să faceți demersuri împotriva unei concedieri, aveți trei săptămâni după ce ați primit concedierea în formă scrisă pentru a formula o plângere împotriva acesteia.
În cazul în care ați semnat ceva ce nu ați înțeles sau ați primit concedierea, adresați-vă imediat sindicatului, unui avocat sau unui centru de consiliere.
Mulți angajați din construcții au fost deja disponibilizați
Dacă nu puteți suporta costurile asistenței juridice puteți depune cerere la Judecătorie (Amtsgericht) pentru ajutorul de consiliere juridică (Beratungsschein).
Dacă ați fost concediat și doriți să rămâneți în Germania trebuie să vă înregistrați imediat (în termen de 3 zile!) ca șomer (Arbeitslosmeldung) la Agenția pentru Ocuparea Forței de Muncă (Agentur für Arbeit) pentru a vă asigura dreptul la ajutor de somaj. În prezent, înregistrarea se poate face telefonic sau online, fără a mai fi nevoie să mergeți personal la sediul agenției.
6. Locuința unde aveți domiciliul aparține angajatorului. Sunteți obligat să părăsiți locuința dacă ați fost dat afară din firmă?
Nu! Puteți fi evacuat din locuința primită de dumneavoastră de la angajator numai dacă există o hotărâre judecătorească. În prezent, se aplică restricții de călătorie. În niciun caz nu trebuie să vă mutați voluntar din locuință, deoarece veți rămâne fără adăpost și nu veți mai avea dreptul să vă întoarceți. Acest lucru se aplică și dacă aveți un contract verbal de închiriere. Dacă vă forțează să părăsiți locuința, contactați un centru de consiliere sau poliția!
7. Firma dvs. a fost pusă în carantină de către autorități sau chiar a fost închisă. Primiți în continuare salariul chiar dacă nu v-ați îmbolnăvit?
Da. Dumneavoastră primiți mai departe salariul. Legea pentru protecția împotriva infecțiilor (Infektionsschutzgesetz) reglementează foarte clar plata salariilor în caz de carantină.
8. Ce se întâmplă dacă, din cauza coronavirusului, se închide grădinița sau școala copilului dvs.? Puteți să stați acasă și să primiți mai departe salariul?
În mod normal, sunteți obligați să faceți tot posibilul să găsiți o soluție pentru îngrijirea copiilor rămași acasă. Când vine vorba despre copiii mici nu este chiar așa de ușor de găsit o soluție. De aceea este important să vorbiți din timp cu angajatorul și să găsiți împreună o soluție. De exemplu să lucrați de acasă, dacă este posibil.
Dacă se îmbolnăvește copilul, intră în vigoare următoarea regulă: ca angajați aveți dreptul să rămâneți acasă și să primiți concediu de boală pentru copil. Legea permite până la 10 zile pentru un copil în anul calendaristic, iar părinții singuri au dreptul până la 20 de zile.
Școlile au fost închise
Dacă este închisă grădinița și școala din cauza unei epidemii și nu găsiți o soluție pentru îngrijirea copiilor mici la domiciliu, puteți să rămâneți pentru câteva zile acasă și să vă îngrijiți de copii. Plata salariului se va efectua mai departe. IMPORTANT: verificați în contractul de muncă individual și cel colectiv, daca acest motiv nu a fost exclus din contractul de muncă sau prin contractul colectiv. În caz de conflicte cu angajatorul, nu ezitați să contactați un centru de consiliere pentru informații temeinice în acest sens.
9. Ce măsuri de precauție trebuie luate de către angajatorul dvs. ca să vă protejeze de coronavirus?
Angajatorul are o obligația legală să protejeze sănătatea angajaților. De exemplu trebuie să pună la dispoziție produse de dezinfectare. Firma trebuie să vă informeze despre protecția muncii și regulamentele de igienă precum și să impună standarde igienice care să vă protejeze în caz de pericol de infecție.
Informații în limba română de la Centrele de Consiliere DGB
Informații de la Ministerul Federal al Sănătății - în limba germană, engleză, rusă, turcă
</doc>
<doc docid='dw_52860112' lang='ron' type='mono' source='https://www.dw.com/ro/ro/criza-corona-credinte-cauze-consecinte/a-52860112' term='Corona'>
Pandemia, care "a atins dimensiuni inimaginabile", potrivit sefului Institutului Robert Koch, a surprins lumea democratiilor cu pantalonii pe vine. Aceasta vadita nepregatire a lumii libere pentru un cataclism care ar fi trebuit sa fie previzibil si macar partial prevenit (cum a si fost, de catre sud-coreeni) e posibil sa se fi repercutat psihologic asupra unora din manifestarile actuale de panica, precum stocatul de hartie igienica, semn al terorii generale si al perceptiei ca ne terorizeaza o spaima si o frica de ne apuca burta.
De ce anume ne putem lipsi
Or, de nimica nu e buna panica. Ce ar trebui, in schimb, facut? De ce anume ar fi nevoie spre a se atenua politic si economic predictibilele consecinte ale pandemiei si ale unei recesiuni de o gravitate poate fara precedent de la cea din 1929-33 incoace?
Nu e nevoie de obisnuitul actionism, precum febrilele revendicari de restrictii de circulatie draconice in zone in care nu exista mai niciun infectat. Nici de dezinformari si teorii ale conspiratiei putiniste, islamiste, fasciste, comuniste. Nici de recriminari virulente, dar imbecile, precum cele articulate de agentii de influenta ai Rusiei si Chinei, vituperand guverne occidentale pentru ca n-ar solicita suficient asistenta si sprijinul Chinei, de unde s-a importat nenorocirea. Nici de chinezarii, fiindca birocratia, in asemenea situatii, poate fi mortala. Si nici de egoisme nationaliste, dar nici de solutii socialiste, ori globaliste cum le propun de pilda promotorii ideii utopice, neosalvationiste, neototalitare a "guvernului mondial".
Ce trebuie in schimb urgent
E nevoie, mai intai, de autodisciplina unei reale si riguroase distantari sociale, ca si de statul stramb si judecatul drept prilejuite de fortata si indelungata sechestrare la domiciliu. E nevoie de o analiza sagace si la obiect a cauzelor agravarii unei epidemii ce parea, vai, cand era afectata doar China, atat de banala, incat Europa si America si-au permis luxul asasin de a neglija adoptarea de masuri de precautie elementare, ramanand fara suficiente masti, teste si echipamente de protectie, fara destula aparatura de ventilatie, paturi la sectiile de terapie intensiva si planuri de organizare scolara, in situatii de urgenta precum cele in care s-a ajuns.
In fapt, nenorocirea pare sa fi inceput mult inainte. Potrivit unui eseu publicat in Tablet de Michael Lind, "crize precum pandemia de coronavirus scot la iveala slabiciunile structurale ale societatii". Care, spre a putea fi inlaturate, trebuie identificate corect, dupa cum noteaza el in articolul intitulat "The Coronavirus Didn´t Cause This Crisis By Itself. McKinsey helped".
Potrivit lui Lind, la proportiile iesite din comun ale dezastrului american ar fi contribuit involutii sociale si economice, precum disolutia familiilor traditionale si pierderea capacitatilor de manufacturare, relocate, in cautare de profit, in China si alte tari cu mana de lucru ieftina. Aceasta relocare "forteaza SUA sa importe din China si alte tari produse esentiale, medicamente, masti, echipamente de protectie, si asa mai departe". Si nu doar SUA si-au relocat industria.
Esentiala ar fi, deci, pentru democratiile occidentale, refacerea grabnica a acestor capacitati industriale pierdute pe altarul profiturilor rapide si al unei globalizari care si-a aratat, dupa criza migratiei cel de-al doilea mare neajuns.
Or, acest deziderat risca sa devina utopic inca inainte de a fi fost formulat, sufocandu-se in pustiul unei recesiuni grave, daca guvernele si factorii de raspundere, de pilda ai Uniunii Europene, precum si ai Bancilor Centrale, ca si cele sistemic relevante nu pompeaza rapid, si fara chinezaria tipica a birocratiilor europene, fonduri nu doar si nu atat in banci, asa cum face Banca Centrala Europeana, dupa cum reliefa prestigiosul economist german Hans-Werner Sinn, prin achizitia masiva de obligatiuni, cat in economia reala.
Cea din urma are nevoie, din partea autoritatilor statelor afectate si a comunitatii europene nu doar de credite si inlesniri fiscale, ori demersuri si aranjamente de evitat somajul, ci si, nu in ultimul rand, de subventii si nebirocratice ajutoare directe, pentru a supravietui fara datorii si ipoteci oneroase unui soc care e previzibil sa fie extrem de dur.
Ce trebuie acum, dar si pe termen mediu si lung
Michael Lind nu explica succint si persuasiv, in eseul citat, si impactul disolutiei familiilor traditionale asupra dimensiunilor unei crize pe cale de a scapa complet de sub control. In fapt, pare clar ca erodarea valorilor familiale si religioase, substituirea celor din urma cu ideologii, superstitii, conspirationisme si fanatisme, proprii unor societati atomizate, debusolate si tentate ca atare de extremism, au contribuit masiv la pulverizarea coloanei vertebrale a societatilor occidentale, la neurastenizarea lor si, pe cale de consecinta, la amplificarea pericolului caderilor in alarmism, haos, isterie, panica generalizata si psihoze colective.
Remediul la toate acestea nu sunt nici nihilismul, nici utopiile salvationiste, ori regimurile de mana forte nationale, colective sau globale, ci revenirea la valori, cuplata cu educatia si cu democratia liberala reala.
</doc>
<doc docid='dw_52824068' lang='ron' type='mono' source='https://www.dw.com/ro/ro/virus-versus-virus-si-cum-sa-i-dam-de-capat/a-52824068' term='Corona'>
Pe strada aproape pustie, cu oameni privind spectacolul orasului-strigoi de la distanta sigura a propriului balcon, o batranica se caznea sa impinga un carucior handicap intesat cu de-ale gurii, sfortandu-se sa invinga obstacolul invincibil al unor trepte de la intrare, spre a-si introduce in casa si vehiculul si proviziile. Adunase cu dificultate prada care urma sa-i asigure supravietuirea poate o saptamana sau poate doua, la magazinul din colt. Stia bine ca nu va reusi in veci sa-si finalizeze actiunea fara ajutor. In acest moment al destinului m-a zarit trecand in graba pe langa ea, perfect constient de nevoia de a tine, fata de toti si fata de oricine, distanta. Zisa, cu o teribila antifraza, "sociala", aceasta distantare si indepartare de toti ceilalti care mi s-a cerut si mi se va mai cere, mult timp, e menita, mi s-a spus, sa ma apere. Si sa-i apere de mine pe ceilalti.
Am sperat o clipa, irational, ca simpatica batranica ma va ignora. Ca va manca spanac si se va intari brusc, ca Popeye, gasind o modalitate miraculoasa de a-si rezolva problema de viata si de moarte fara sa apeleze la bratele mele, fara sa ma puna in situatia de a trebui sa decid daca o ajut, punandu-ne in pericol pe amandoi si pe toti cei cu care se intampla sa locuim impreuna.
Apoi, hait! M-a strigat si-am inlemnit. "Aoleu", am exclamat in sinea mea. Nu sunt nici Popeye nici Bluto, mi-am zis. Si nici ea nu e Olive. Dar  "intr-un loc din care au disparut barbatii, straduieste-te sa fii barbat" ne recomanda, in Misna, inteleptul Hillel, un rabin celebru care, judecand la cumpana dintre era noastra si mileniul anterior, ne-a explicat si importanta si intelesul religios si etic al comandamentului din Levitic: iubeste-ti aproapele ca pe tine insuti. Sau, altfel zis, "ce tie nu-ti place, altuia nu-i face".
Am pus mana si i-am varat caruciorul in casa. Mi-a multumit afectuos, cu nedisimulata efuziune. Am plecat, ingrijorat si fericit. Ajuns acasa, m-am spalat abundent pe maini, cu apa si sapun. "Omenie, haine grele", isi vor fi spunand unii, nevoiti sa ajute. Or, nu in ultimul rand in epoci de "virus chinezesc", cum i-a spus Donald Trump, mult mai grele sunt, vorba zicalei, hainele batranetii. Ale bolnavilor. Si, mai cu seama, ale medicilor, asistentelor, infirmierilor si ingrijitoarelor. Mai nou, si ale ziaristilor. A caror responsabilitate creste parca, in epoci de criza si de razboi cu pandemia, exponential. Nu putini le amintesc ziaristilor nu atat de datoria, fireasca de a-si verifica riguros sursele de informare ca nu cumva sa fie prilej de dezinformare, cat, mai degraba, le cer sa nu-ndrazneasca sa submineze, in vremuri de criza, autoritatea sefului, suspendandu-si judecata critica.
Ce "jurnalism" responsabil ar fi, oare, acela? Ce l-ar deosebi de propaganda regimurilor totalitare? Si oare ce ne trebuie in starea de urgenta in care ne aflam? O suspendare a libertatii de gandire, de exprimare si de opinie, ca in China comunista, ai carei diplomati (nu jurnalisti) raspandesc de zor, la ordin, ca spre a distrage atentia de la nefacutele regimului, o campanie dezinformatoare, potrivit careia coronavirusul ar fi ajuns la Wuhan importat fiind de militari americani?
In epoca Hoardei de Aur, in debutul mortii negre, care avea sa devasteze si sa depopuleze continentul la mijlocul veacului al XIV-lea, asediatorii tatari si-au catapultat cadavrele ciumate pe strazile asediatului oras genovez Caffa, din Crimeea, pentru a imbolnavi urbea si a-i forta capitularea. Raspandita de bolnavii ravasiti de febra si  frisoane si de paduchii transportati de sobolani, agentii patogeni aveau sa parvina din Asia in Italia si apoi sa cotropeasca mai toate targurile Europei.
Azi, ciumatii si buboanele lor pline de puroi sunt iresponsabilii care nu inteleg decat sa profite de pe urma vremurilor de restriste. Sunt traficantii de masti, de aparatura medicala, de echipamente de protectie si de medicamente care nu lecuiesc ci imbogatesc escroci. Sunt speculantii cu dezinfectante. Sunt conspirationistii. Sunt regimurile care dezinformeaza, dictaturile care suprima, precum China, vocea unor medici-martiri, ca Li Wenliang, cel arestat de militia lui Xi Jinping pentru ca trasese primul semnalul de alarma, in decembrie, cand regimul comunist mai credea ca poate sa puna batista pe tambal.
Moartea lui de corona, in opinia mea suspecta, avea sa declanseze, in februarie, o ampla dezbatere in Imperiul de Mijloc asaltat de virus, despre imperioasa nevoie de libertate de exprimare si de opinie si despre mortala catastrofa a cenzurii.
Ce era sa faca regimul ca sa distraga atentia de la dezastrul medical, economic si politic al statului totalitar si, nu in ultimul rand, de la vina personala a mult adulatului sau lider suprem, al carui cult al personalitatii se apropie rapid de al unor Mao, Ceausescu, Stalin?
Cu ajutorul globalei sale infrastructuri informationale si mediatice, precum si cu sustinerea agentilor sai de influenta de pretutindeni, regimul a inceput sa respinga vehement ideea unui "virus chinez". Apoi, sa promoveze, nu mai putin viguros, pe de o parte solicitarea de a nu se atribui origini etnice si geografice virusului "din Wuhan", iar pe de alta, ideea genezei lui ca "virus american", in speta teoria conspiratiei potrivit careia farul democratiilor, SUA, ar fi, chipurile la obarsia microbului ucigas. Dupa care i-a dat afara maoist, din tara, pe corespondentii principalelor ziare americane, toate independente, spre a protesta impotriva limitarii, in SUA, a personalului mediilor de stat chineze.
China a reactionat, simultan, nervos si contondent la orice opinie de bun simt si de oarecare circulatie despre rolul determinant al unei tiranii precum cea chineza, in raspandirea pandemiei. In conflictul informational insotind mai nou conflagratia cu virusul, genialul Mario Vargas Llosa nu s-a putut abtine. ”Nimeni nu pare să remarce faptul că nimic din toate astea nu s-ar fi întâmplat dacă China ar fi fost o țară liberă și democratică și nu o dictatură”, reliefase, textual, laureatul Premiului Nobel, reluat de RFI. In replica, oficialii chinezi nu s-au dat in laturi sa-l demonizeze pe scriitor, calificandu-l drept "ticalos" si iresponsabil".
A invinge in acest razboi contra coronei presupune nu doar suficiente paturi, sectii de terapie intensiva, masti, echipamente si aparatura de ventilatie, combaterea speculantilor, inchideri de granite si restrangeri de libertati consimtite si responsabil asumate. Ori distanta numita "sociala". Ci si o oarecare distantare informationala. Distantarea de conspirationism si minciuna, ca mortal virus al tiraniei. Si reapropierea de batrana, de eterna omenie.
</doc>
<doc docid='dw_52803073' lang='ron' type='mono' source='https://www.dw.com/ro/ro/corona-și-serviciile-secrete/a-52803073' term='Corona'>
Serviciul secret german și SARS
La sfârșitul lui 2002, lumea s-a confruntat cu prima pandemie din pe atunci încă tânărul secol 21: este vorba de SARS (Sindromul Acut Respirator Sever), o rudă apropiată a actualului coronavirus. Virusul s-a răspândit din sudul Chinei în lumea globalizată și s-a soldat cu aproximativ 800 de morți. Dar guvernul și Partidul Comunist din China au ținut mai întâi secretă izbucnirea epidemiei. Potrivit cotidianului german Die Welt, serviciul german de informații externe BND (Bundesnachrichtendienst) furnizase deja informații despre SARS și răspândirea sa cu săptămâni bune înainte de primele relatări oficiale pe această temă. Aceste informații au fost transmise guvernului german și autorităților sanitare din Republica Federală. Potrivit unor surse apropiate serviciilor de securitate, BND ar fi interceptat atunci convorbiri telefonice și alte comunicații ale guvernului chinez. Agenții germani au obținut astfel nu doar informații despre boala în sine, ci și despre strategia inițială a guvernului de la Beijing, de a ascunde adevărul despre epidemie.
Serviciile secrete americane utilizează un spectru larg de mijloace
Conform relatărilor de presă actuale, la fel ar proceda în prezent în cazul crizei coronavirusului și serviciile secrete americane: atât agenția Reuters, cât și Yahoo News au relatat la unison că directorul întregului sistem al serviciilor de informații americane (Director of National Intelligence), care conduce toate cele 17 astfel de servicii și care raportează direct Casei Albe, ar colecta și analiza în prezent toate datele despre originea, dezvoltarea, răspândirea și combaterea noului coronavirus. Nu doar CIA se ocupă de aceste lucruri. SUA sunt printre foarte puținele state ale lumii care au inclusiv un serviciu de informații medicale și de sănătate - National Center for Medical Intelligence (NCMI), subordonat serviciului secret militar DIA (Defense Intelligence Agency).
Serviciile secrete ar folosi un spectru de mijloace larg pentru a obține informații despre coronavirus. Cu alte cuvinte: nu sunt analizate doar informații provenite din relatări oficiale, presă, surse online sau din rețelele de socializare. Serviciile americane s-ar folosi de toate instrumentele secrete disponibile, de la imagini furnizate de sateliți, la informații obținute prin agenți, până la interceptarea de comunicații.
Nu se știe desigur ce anume exact îi interesează pe spioni. Este de presupus însă că SUA se folosesc de accesul obținut de serviciile secrete pentru a sta cu ochii mai ales pe evoluțiile din China sau Iran. Agenți secreți infiltrați în conducerea de stat a Chinei sau în Ministerul iranian al Sănătății ar putea avea acces de exemplu la cifrele neoficiale privind numărul real de cazuri de îmbolnăvire, la informații privind modurile diferite de transmitere a virusului sau la strategii de combatere a acestuia. Probabil că sunt interceptate acum mai ales comunicațiile pe tema crizei coronavirusului.
La ce folosește totul?
Spionajul și serviciile secrete nu pot opri pandemia și nu pot nici vindeca oamenii bolnavi. Dar ele pot furniza informații de calitate factorilor de decizie, care, la rândul lor, ar putea, în cazul ideal, să ia astfel cele mai eficiente măsuri. S-ar reduce astfel nesiguranța, s-ar înțelege mai bine amploarea răspândirii virusului, s-ar putea elabora planuri și capacități de acțiune mai eficiente. Este vorba desigur și despre recunoașterea și evaluarea pagubelor de ordin politic și economic. Toate acestea au legătură cu actuale campanii crase de dezinformare și cu învinuiri reciproce privind izbucnirea pandemiei.
De fapt, serviciile secrete fac în cazul crizei coronavirusului ceea ce fac ele mereu: culeg informații pe care nu le are nimeni altcineva. Este valabil mai ales în cazul unor țări precum China sau Iran, în care informațiile oficiale nu sunt foarte demne de încredere. Numeroasele închideri de granițe, interdicții de circulație, de ieșire în public și carantine, aplicate în Europa, Asia și America, se bazează desigur și pe canalele de informații și comunicare oficiale, publice, tradiționale. Serviciile de informații pot oferi în aceste cazuri un ajutor binevenit.
</doc>
<doc docid='dw_52796027' lang='ron' type='mono' source='https://www.dw.com/ro/ro/testul-decisiv-corona-pentru-un-continent-fantoma/a-52796027' term='Corona'>
In Romania s-a instituit, salutar, starea de urgenta, cu plafonarea pretului la medicamente, carburanti si utilitati si cu posibile restrictii frontaliere, ori de circulatie rutiera si aeriana. Intre timp, un peisaj apocaliptic a mutilat fata tot mai livida si pustiita a oraselor europene. Si a spectralelor localitati italiene.
In ceea ce obisnuia candva sa fie Bella Italia, batranii au inceput sa moara cu zile, pentru ca in partea ei cea mai afectata de pandemie, tara nu mai are destule paturi, destul personal si destule sectii de terapie intensiva ca sa faca fata crizei. Si pentru ca la reanimare, in razboiul lor cu virusii care sugruma oameni, medicii se vad nevoiti sa aleaga cine traieste si cine moare, hotarand, in functie de penuria de aparatura existenta, cui nu i se poate acorda privilegiul sansei de a supravietui, de pilda prin intermediul unui aparat de ventilatie, indispensabil prea adesea altui pacient, estimat ca fiind nu doar mai tanar, ci si mai in masura sa reziste necrutatorului asalt al bolii.
Loviti de o mortalitate care intrece sensibil media deceselor provocate altundeva de virus, italienii au asteptat pana acum degeaba ajutorul si solidaritatea UE si ale tarilor din nordul continentului mai avansate si mai putin afectate de catastrofa importata din China. In febra si tusea uscata care au cuprins sufletul continentului-fantoma, pandemia, care e departe de a-si fi atins apogeul, are si simptome mai putin cercetate. Unul din ele e epidemia de panica pe care a iscat-o coronavirusul, precum si corolarul ei, un egoism national tot mai feroce, cu totul orb la evidenta ca ucigasul e prea mic ca sa aiba nevoie de un pasaport si prea puternic, ca sa poata fi exterminat prin masuri exclusiv nationale.
Or, a trecut o luna de cand, in fata unei galopante rate de infectii, italienii au cerut statelor europene ajutor prin intermediul Comisiei Europene si al Centrului de Coordonare al Raspunsurilor de Urgenta. Din nefericire, spre deosebire, vai, de China comunista, nicio tara europeana, nici macar dintre cele prospere, din nord, nu s-a invrednicit in acest indelungat rastimp sa dea ceruta mana de ajutor unui stat fondator al Comunitatii, ca Italia, confruntat, mai nou, cu zeci de mii de oameni contaminati, precum si cu un numar neobisnuit de mare de decese, partial evitabile.
La acest tragic bilant nu va intarzia, prin urmare, sa se adauge o criza de legitimitate a UE. Va fi una potential terminala. Fiindca nu putini se vor intreba, la ce oare mai e buna Comunitatea daca reactioneaza la pandemie mai putin adecvat decat o serie intreaga de guverne nationale? De pilda decat autoritati, precum cele sud-coreene, in a caror tara s-a procedat din capul locului la o masiva si probabil salvatoare testare timpurie a populatiei?
Si la ce foloseste UE daca, dimpreuna cu sustinatorii ei, nu oboseste sa-si clameze utilitatea in fata unor terte puteri si conflicte globale, inclusiv a unei Americi masiv vituperate pentru ca ar incerca, nationalist, sa achizitioneze exclusiv, pe multi bani, un viitor vaccin de la producatori germani, dar capoteaza, ca Uniune, la o criza in fond predictibila si relativ lesne de ingradit si gestionat, daca ar fi generat la timp masurile preventive, tehnica, aparatura si demersurile terapeutice necesare?
Nici in ce priveste predictia si prevenirea pernicioaselor efecte economice ale pandemiei, UE nu s-a prea acoperit de glorie. Actionand sub presiunea unor guverne inclinand tot mai accentuat si iresponsabil spre etatism si satisfacerea de revendicari, Banca Europeana a tot stimulat artificial cresterea economica dand din mana, dupa criza din 2008, o redutabila arma de combatere a recesiunilor, de vreme ce si-a coborat durabil, la zero, dobanda de referinta. De unde s-o scada intru relansarea burselor si investitiilor in vremuri de restriste?
Spera unii ca restrangerea vremelnica a libertatilor si contactelor sociale precum si demersurile exceptionale instituite inclusiv in Romania, sa aiba partea lor buna, dincolo de combatarea directa a pericolului contaminarilor rapide. Amplifica statul acasa setea de lectura si de meditatie creatoare, stimuland revenirea la valori perene? Ne vor lamuri, candva, sociologii. Fapt e ca, in actuala atmosfera saturata de angoase si clocotind de panica, inchiderea granitelor le aminteste unora de frontierele de netrecut ale comunismului. Altora insa, pentru care libertatea natarmurita si, nu in ultimul rand globalizarea sunt un factor de stres smintitor, s-ar putea sa le dea ocazia sa se calmeze un pic.
Oricum am aprecia ingradirea libertatii, e limpede ca avem motive de ingrijorare legitime. Daca germanii si europenii au clacat nu doar la capitolul solidaritate, ci au intarziat, cum pare, adoptarea masurilor necesare, sa credem oare ca autoritatile romane dispun de competenta si de probitatea de a face fata cu brio crizei si de a le spune romanilor tot adevarul? Sunt oare, in tara, destui medici cu destule echipamente de protectie, dispunand de suficiente aparate de testare si de locuri suficiente de terapie intensiva?
Stim ca e improbabil ca totul sa fie in perfecta ordine. Stim ca neajunsurile reactiilor autoritatilor unor state democratice ca si esecul Comunitatii fata cu criza vor hrani atitudini extremiste si antieuropene, punand, vai, sub semnul intrebarii si democratia si constructia UE.
Stim, de asemenea, ca panica ucide omenia. Stim ca a distrus vieti, inecandu-se absurd, in proximitatea barcilor de salvare, plutind pe valuri, pe jumatate goale, dupa scufundarea Titanicului. Banuim ca ar mai putea ucide si pe viitor oameni batand zadarnic la poarta vreunui buncar antiatomic neaglomerat si excelent aprovizionat, dar de egoisti ocupat si, deci, neprimitor, inaintea unei proxime explozii nucleare. Ce nu stim e: pana cand?
</doc>
<doc docid='dw_52757415' lang='ron' type='mono' source='https://www.dw.com/ro/ro/solidaritate-ce-i-aia/a-52757415' term='Corona'>
Ce i-am mai admirat pe compatrioții noștri muncind în vest când ne trimiteau bani! Ce ne-au mai placut când și-au asumat eforturi supraomenești să evite alegerea plagiatorului, pucistului și mega-mitomanului în funcția supremă! Ce i-am adorat când s-au sforțat să voteze și în mai 2019, stând la cozi interminabile la ambasadele occidentale! Ce i-am mai iubit la 18 august 2018, când s-au lăsat bătuți măr și gazați baban de jandarmii lui Dragnea și ai prizei sale, Carmen Dan.
Dar dacă-s la ananghie, fără joburi, fără bani, fără șanse într-o țară covârșită de recesiune în consecința pandemiei de care ne e și nouă o frică de moarte, deși între vreo 20 de milioane n-avem decât câteva zeci de bolnavi, îi lăsăm în plata Domnului, căci facem parte dintre "generoși". Îi lăsăm, dacă facem parte din segmentul celor buni și îndurători, să se zbată liniștiți în propriul lor necaz. Și îi implorăm să nu cumva să se repatrieze.
Iar dacă nu? Compatriotul la nevoie se cunoaște. Îi detestăm. Îi urâm din rărunchi. Îi urâm cât cuprinde, că-ndrăznesc să se întoarcă acasă. Unde ne pun pe noi în pericol și ne fură paturile de spital. Solidaritate? Ce-i aia?
Loialitate față de un premier prins între ciocanul coronei și nicovala propriei sale loialități față de liderul său de partid?
Chiar nu ne doare? Chiar nu ne e rușine? Chiar ne-am pierdut orice urmă de omenie? De coeziune? De noimă și de civilizație?
</doc>
<doc docid='dw_52690218' lang='ron' type='mono' source='https://www.dw.com/ro/ro/coronavirusul-ciuma-și-boala-teoriilor-conspiraționiste/a-52690218' term='Corona'>
Știrile false despre noul coronavirus cuprind teorii amuzante și absurde, dar și zvonuri despre uneltiri înfricoșătoare. De pildă, activista online Dane Ashlie a "a dezvăluit" sutelor de mii de urmăritori ai săi pe Youtube și Facebook "adevărata origine" a bolii: virusul a fost cauzat de extinderea tehnologiei mobile 5G în provincia chineză Wuhan. Ashlie a închis astfel cercul dintre teoria conspirației digitale și pandemia digitală.
Mituri respinse de OMS
Având în vedere miile de păreri despre coronavirus, nu surprinde că avertismentele privind știrile false pe marginea acestui nou virus sunt la fel de cuprinzătoare ca rapoartele oficiale. Organizația Mondială a Sănătății (OMS) a creat un site special pentru a clarifica zvonurile despre presupuse metode miraculoase de tratare a coronavirusului sau despre căile de răspândire a acestuia. https://www.who.int/emergencies/diseases/novel-coronavirus-2019/advice-for-public/myth-busters
Respingerea știrilor false și strategia clară de informare a OMS atestă că autoritățile medicale și mass-media au învățat lecțiile trecutului.
Istoria teoriilor conspiraționiste despre îmbolnăviri
Pandemiile apărute la nivel global au fost întotdeauna însoțite de zvonuri și teorii ale conspirației – cu urmări fatale! De fiecare dată (și astăzi se întâmplă la fel), în centrul atenției s-au aflat originea și răspândirea bolilor. Potrivit profesorului Michael Butter din Tübingen, o teorie a conspirației presupune că un grup care operează în secret încearcă să controleze sau să distrugă o instituție, o țară sau chiar întreaga lume.
Moartea neagră
De pildă, nimeni nu a cunoscut originea ciumei care a lovit Europa la mijlocul secolului al XIV-lea. Zvonurile privind otrăvirea fântânilor s-au răspândit cu rapiditate. Iar presupușii făptași au fost găsiți la fel de repede: evreii cu planul lor satanic de dominație mondială. O epidemie inexplicabilă a fost încărcată politic și religios, soldându-se cu pogromuri și evacuări. Însă teoriile conspiraționiste de acest fel nu au fost în niciun caz o caracteristică a unor epoci demult apuse și bogate în superstiții.
Otrava nemțească
Între 1918 și 1920, "gripa spaniolă" a răpus între 25 și 50 de milioane de vieți, mai multe decât prima conflagrație mondială. Dat fiind că originea bolii nu a putut fi cercetată decât abia în anii '30, mulți contemporani au catalogat boala drept "otravă germană" – o armă artificială creată artificial de Wehrmacht.
Gândaci Colorado împotriva RDG
Deși nu a fost o boală, gândacul din Colorado a creat mari probleme în fosta RDG. În 1950, când gândacul începuse să amenințe întreaga recoltă de cartofi, propaganda socialistă l-a declarat "armă americană" menită să saboteze estul. Astfel, noul regim încerca să escamoteze propriile eșecuri.
Operațiunea Detrick
Aproape nicio altă boală nu a fost vizată de o campanie atât de elaborată de dezinformare precum SIDA.
(https://www.bstu.de/assets/bstu/de/Publikationen/BFi33_Selvage_AIDS.pdf  und https://www.wilsoncenter.org/blog-post/operation-denver-kgb-and-stasi-disinformation-regarding-aids).
Începând din 1983, serviciul secret sovietic KGB a răspândit zvonuri conform cărora Statele Unite ar fi dezvoltat SIDA ca armă biologică la Fort Detrick. Americanii ar fi testat-o pe prizonieri, minorități și homosexuali, iar ulterior ar fi susținut că boala a apărut în Africa.
Străzi goale la Veneția, de teama coronavirusului
În 1985, biologul sovietico-german Jakob Segal a scris o lucrare pseudoștiințifică bazată pe această teorie a conspirației. Deși biologii și medicii din întreaga lume au respins tezele ca fiind un nonsens, această teorie a conspirației rezistă până astăzi sub diverse forme.
Schema F
Ceea ce a funcționat pentru SIDA a putut fi aplicat și altor boli. După căderea Uniunii Sovietice la mijlocul anilor ’90, autoritățile sanitare începuseră să gestioneze tot mai bine maladia SIDA. Însă în Africa izbucnește un focar de Ebola.
Unii dintre aceiași teoreticieni ai conspirației care credeau că originea artificială a SIDA se află în laboratoarele americane au pus izbucnirea Ebolei pe seama unor presupuse teste cu arme biologice desfășurate în centrele de cercetare militară Fort Detrick din SUA sau la Porton Down, în Marea Britanie.
În 2019, congresmanul Chris Smith a solicitat în mai multe rânduri Pentagonului să facă publice documente secrete despre dezvoltarea căpușelor militarizate. Un "studiu" publicat recent a sugerat că acestea au răspândit în întreaga lume borelioza (boala Lyme), o boală inflamatorie multisistemică produsă de spirocheta Borellia și transmisă la om prin înțepătura căpușei infectate.
Arme biologice și demență digitală
"Gripa spaniolă", SIDA, Ebola, boala Lyme și, mai nou, coronavirusul. Lista bolilor globale despre care se spune că sunt rezultatul programelor de arme biologice din SUA este din ce în ce mai lungă. Totuși, în ceea ce privește coronavirusul, există și zvonul că el ar fi produsul unei arme biologice a chinezilor.
Cu toate acestea, argumentele sunt întotdeauna aceleași. Probele lipsesc. Asemenea teorii ale conspirației apar cu precădere în etapele timpurii ale pandemiei, când originea și metodele de transmitere a bolii sunt încă relativ neclare.
Adesea, revoluția digitală complică situația. Știrile false și zvonurile se răspândesc cu rapiditate prin intermediul rețelelor de socializare și al serviciilor de mesagerie, depășind capacitatea autorităților medicale de a oferi informații la timp. Epoca digitală acționează ca un turbocompresor asupra teoriilor conspiraționiste despre boli.
Corona este un virus ce poate fi depășit doar prin cercetări serioase, măsuri de igienă și îngrijiri medicale. Lista aceasta poate fi completată cu informarea corectă despre virus. Educația, competența mass-media și igiena mentală ajută și în acest caz. Unii "trolli" de pe Internet recomandă o bere Corona ca remediu pentru temerile și emoțiile iraționale. Deși acest lucru nu are un efect de vindecare dovedit, el calmează predispoziția către conspirații și isteria.
</doc>
<doc docid='dw_52619229' lang='ron' type='mono' source='https://www.dw.com/ro/ro/coronavirusul-lovește-direct-în-branșa-aviației/a-52619229' term='Corona'>
Companiile aeriene trebuie să reacționeze în prezent extrem de rapid la evoluțiile total imprevizibile provocate de răspândirea coronavirusului. Atât de rapid, încât nici măcar prognozele - și așa deloc bune pentru branșa aviatică - nu pot fi corectate în jos la fel de repede. Grupul Lufthansa a anunțat luni noi măsuri drastice: zborurile spre China au fost anulate până pe 24 aprilie, cele spre Teheran până pe 30 aprilie.
Ceea ce la început era privit doar ca o amenințare la adresa transportului aerian legat de China, s-a transformat în doar câteva zile pentru toate activitățile branșei aviatice la nivel mondial în cea mai mare criză din ultimul deceniu. Lufthansa a mai anunțat că toate liniile aeriene din portofoliul său își reduc cu până la 40% toate zborurile spre Italia. Se așteaptă ca oferta de zboruri pe toate distanțele scurte și medii să scadă cu până la 25% în săptămânile următoare, în funcție de evoluția răspândirii coronavirusului. Deja de acum sunt reduse, de exemplu, zborurile în interiorul Germaniei, ceea ce nici nu se lua în calcul în urmă cu doar câteva zile. Din flota de peste 760 de avioane ale grupului Lufthansa, 23 sunt în prezent obligate să rămână la sol.
Reducere clară a numărului de pasageri
Ultimele prognoze privind influența coronavirusului asupra transportului aerian mondial sunt deja învechite, deși au fost făcute în urmă cu doar o săptămână. Asociația internațională a liniilor aeriene IATA estima atunci că efectul principal va fi legat de circulația aeriană spre și dinspre China.
În decembrie, prognoza pentru evoluția branșei aviatice în 2020 estima o creștere obișnuită de 4,1%. Acum, se așteaptă pentru anul acesta o scădere a traficului de pasageri la nivelul întregii branșe de cel puțin 4,8%. Dar și aceste estimări sunt deja depășite, pentru că ele plecau de la premisa că epidemia va afecta major doar China. "Ar fi primul recul global al sectorului aviatic de la criza financiară din 2008/2009 și ar însemna pierderi la nivelul cifrelor de afaceri pentru companiile aeriene de 29,3 miliarde de dolari", a anunțat IATA.
"Oamenii preferă să rămână acasă"
Se fac tot mai des comparații cu efectele epidemiei de SARS din 2003, dar aceasta a afectat mai ales spațiul Asia-Pacific. Companiile aeriene din regiune au înregistrat atunci scăderi ale volumului de transport de 5,3%. A existat o prăbușire puternică timp de șase luni, urmată de o recuperare la fel de rapidă. "Este în mod clar cea mai urâtă criză de după SARS sau chiar de după atentatele de la 11 septembrie 2001. Oamenii nu mai vor să călătorească, rămân acasă și așteaptă. Se formează o cultură a fricii", spune Brian Sumers, expert în trafic aerian al portalului de specialitate Skift.
Cathay Pacific: Peste jumătate din flotă a rămas la sol
"Vestea bună este că liniile aeriene sunt acum într-o stare mult mai bună decât la celelalte crize și vor trece mai ușor peste efectele generate de coronavirus." După atentatele de la 11 septembrie 2001, în branșa aviatică americană s-a ajuns la mai multe falimente și fuziuni. În Europa, efectele atacurilor teroriste au lovit foste companii cu statut simbolic precum Swissair și Sabena. Și acum există companii aeriene renumite care sunt în pericol de prăbușire.
Periclitată în mod special este Cathay Pacific din Hongkong, una din cele mai bune companii aeriene din spațiul Asia-Pacific, o societate de mare tradiție în branșă. Afacerile ei au fost deja afectate luni întregi de tensiunile politice și protestele din fosta colonie britanică. Prăbușirea provocată acum de coronavirus este devastatoare pentru companie. 120 din cele 200 de avioane ale Cathay nu zboară în prezent - mai mult de jumătate din flotă. Mai mult, trei sferturi din zborurile sale au fost anulate. Cei 27.000 de angajați au fost rugați să își ia timp de trei săptămâni concediu fără plată.
Poate profita transportul aerian de mărfuri?
Cathay a fost linia aeriană cea mai lovită și de epidemia de SARS în 2003. Coronavirusul dă acum o nouă lovitură grea acestui operator de zboruri, și așa slăbit. În urmă cu 17 ani, în timpul crizei SARS, fuseseră anulate doar 45% din zboruri și doar 30% din flotă fusese consemnată la sol. Arno Schnalke, profesor pentru Transport la Școala Superioară Internațională din Bad Honnef, face și el o comparație cu epidemia de SARS: "Amploarea efectelor Corona asupra transportului aerian amintește deja puternic de epidemia din 2003, în al cărei punct culminant negativ transportul de pasageri scăzuse global cu până la 35%. În funcție de evoluția crizei actuale, 2020 ar putea deveni cel mai rău an pentru industria aviatică de la criza financiară din 2009."
Nu prea e mare lucru de încărcat
Transportul aerian de mărfuri poate profita doar parțial de actuala situație, chiar dacă transportul maritim de mărfuri este în prezent masiv redus și s-ar deschide astfel o posibilă nișă. Cea mai puternică firmă de transport aerian din Europa, Lufthansa Cargo, a suplimentat numărul zborurilor spre China. De la 1 martie, există opt zboruri săptămânale de transport de mărfuri spre China, față de cinci câte erau anterior, pentru "a putea reacționa flexibil la cererea existentă", după cum a explicat concernul.
Este o măsură urgent necesară, deoarece "aproximativ 50% din mărfuri sunt transportate ca încărcătură suplimentară de către cursele de pasageri, iar anularea acestor zboruri din cauza virusului reduce semnificativ capacitățile de transport de mărfuri", spune Arno Schnalke. Problema principală este în prezent că liniile aeriene nu își pot face niciun fel de planuri, din cauza evoluțiilor total imprevizibile ale epidemiei de coronavirus. Le rămâne doar să aștepte, să spere și să se spele pe mâini - adică sfaturile cele mai importante date de IATA pasagerilor din traficul aerian. Măștile de protecție nu prea au sens în interiorul aeronavelor, mai explică asociația internațională a companiilor aeriene. Aerul respirat în timpul zborului este oricum filtrat.
Săptămâna primului caz de coronavirus din România a fost una nebună, haotică și, pe alocuri, chiar absurdă. Singura dramă reală a fost un caz de corupție legat chiar de coronavirus. (02.03.2020)
Guvernul federal a anunțat că o nouă echipă de criză se va ocupa de combaterea bolii Covid-19 în Germania. Oamenii de știință spun că situația este, încă, sub control. (28.02.2020)
Romanii care au golit rafturile din supermarketuri, pregatindu-se de o carantina cauzata de coronovirus au devenit tinta ironiei celorlalti, care pretind ca actioneaza rational si se tin departe de contagiunile de masa. (02.03.2020)
</doc>
<doc docid='dw_52540494' lang='ron' type='mono' source='https://www.dw.com/ro/ro/între-corona-dorneanu-şi-dor-de-democraţie/a-52540494' term='Corona'>
Mi-e dor nene, Dornene, să mă demasc. Şi să spun pe faţă ce părere am despre prestaţiile CCR. Ar fi timpul, cred, să-şi scoată masca şi actorii politici şi membri înaltei instanţe. Mă văd silit s-o apăr.
Judecând după un şir întreg de sentinţe, culminând cu cea invalidând a doua numire a liderului PNL, Ludovic Orban, la cârma guvernului, ar fi greşit să constatăm că CCR judecă lucrurile după bunul plac al fostului procuror comunist, Valer Dorneanu. Ne-am apropia, poate, de adevăr, dacă am considera că le judecă în funcţie de interese înalte. De pildă de ale penalilor dominând actuala majoritate parlamentară. Cea care, cu PSD în frunte, se pregăteşte să-l ridice pe Şerban Nicolae, unul din oamenii cheie ai strâmbării legilor justiţiei, în funcţia de şef al Senatului.
Şi deci de al doilea om în stat. N-ar rămâne decât ca majoritatea parlamentară să-l suspende pe Iohannis, ca poporul să se trezească în coşmarul unui Nicolae la palatul Cotroceni. Această mirifică perspectivă nu poate decât să sporească "buna dispoziţie" a Casandrelor. Pentru că în timpul marilor demonstraţii ale rezistenţei anticleptocrate, din 2017 şi 2018, protestatarii care au estimat că doar o nouă revoluţie va aduce salvarea de raiul hoţilor şi postcomunism marca PSD au fost total ignoraţi.
Le dau, iată, dreptate pesimiştilor eforturile notabile depuse de CCR în ultimii ani, de a proteja era Dragnea şi de a prelungi viaţa cleptocraţiei, blocând încercările, până azi futile, de depăşire, graţie voturilor românilor, a impasului în care se zbate România captivă. Revoluţia în etape, legalistă, pas cu pas, revoluţia în care crede şi preşedintele Iohannis, pare să fi dat jalnic greş, de vreme ce românii degeaba aleg. Degeaba optează pentru reforme. Şi tot degeaba votează, în masă, schimbarea.
Fiindcă ambele se văd torpilate şi blocate ba de unii, ba de alţii şi constant de politizata CCR şi de o interpretare abuzivă a Constituţiei, care include preluarea, de către judecătorii nealeşi ai Curţii, a atribuţiilor altor puteri. De pildă ale presei care judecă declaraţii publice. Şi ale preşedintelui ales.
Privilegiile lui executive s-au văzut reduse de CCR pas cu pas, în avantajul te miri cui. De pildă în folosul lui Tudorel Toader, pe vremea când era ministru al Justiţiei, o destituia, fără motive admisibile luptătorilor împotriva corupţiei, pe şefa DNA, Kövesi, iar CCR valida această demisie ilegală şi imorală, forţând mâna şefului statului, prefăcut din preşedinte ales în lacheul unui dregător numit. Ori în favoarea unui Parlament copios dominat de forţe antireformiste care încearcă să evite anticipatele.
Deloc de mirare că ultima hotărâre a Curţii ajută aceste forţe substanţial, de vreme ce are aerul să-l oblige pe preşedinte să renunţe la premierul desemnat, spre a numi altul, care să se conformeze nu atât majorităţii parlamentare, cât planurilor electoraliste ale PSD. Priorităţile acestui partid care înaintase sesizarea admisă de CCR şi care, în lipsa unei carantine adecvate, continuă să răspândească, vai, corona roşie, sunt evitarea alegerilor anticipate şi prelungirea instabilităţii politice actuale.
Ideea e că instabilitatea ar putea fi de natură să-i convingă pe alegători să revină, în interesul unei promise, dar himerice stabilităţi, la politica antireformistă şi antidemocratică reiniţiată acum opt ani. Când Valer Dorneanu s-a văzut cocoţat de regimul Ponta în funcţia de Avocat al Poporului spre a ajuta la consolidarea puterii noii majorităţi cu propensiuni spre lovituri de stat parlamentare.
Pe scurt, greşesc analiştii care cred că diferenţa dintre democraţia americană şi sistemul politic românesc rezidă în lipsa de checks and balances la Bucureşti. Controalele menite să asigure stabilitatea sistemului politic şi echilibrul puterilor există şi în România. Doar că pe malurile Dâmboviţei slujesc nu atât democraţiei cât cleptocraţiei, singura care, din 2012 încoace, deţine în ţară puterea reală şi aproape totală. În timp ce ea profită de instabilitatea politică, una potenţată de grijile provocate de epidemia declanşată de virusul Corona, pe români îi costă. Şi costă, negreşit, şi economic. Deloc întâmplător, obligaţiunile guvernamentale pe termen lung ale României s-au prăbuşit după decizia destabilizatoare, prin care CCR îl urechea pe preşedinte prin intermediul liderului PNL.
Cui prodest toate acestea? Ostoirii dorului de democraţie autentică al românilor. Cărora li se propun diverse formule părelnic bune, de guverne de "tehnocraţi" şi "specialişti" şi de premieri chipurile "independenţi". În fapt, oamenii continuă să fie aburiţi şi virusaţi. Căci doar anticipatele, o viitoare majoritate reformistă, în stare să depolitizeze CCR, să îndrepte legile justiţiei şi să impună pe moment îngropatele alegeri în două tururi ar putea pune capăt instabilităţii şi relansa, realmente, democraţia.
</doc>
<doc docid='dw_52335942' lang='ron' type='mono' source='https://www.dw.com/ro/ro/coronavirus-reuniune-de-criză-a-miniștrilor-sănătății-din-ue/a-52335942' term='Corona'>
Janez Lenarcic, comisarul european pentru Management de criză, vorbește despre epidemia de coronavirus în fața unui perete format din monitoare, în centrul UE pentru gestionarea situațiilor de urgență la Bruxelles. În mod normal, aici sunt înregistrate și discutate incendii, inundații sau alte catastrofe naturale și dezastre din Europa. Mai nou, există și hărți cu toate cazurile cunoscute de coronavirus din UE. Numărul lor e încă destul de redus, fiind raportate, până în prezent, 37 de infecții în opt state UE, majoritatea în Germania (14), urmată de Franța (11). Riscul de contaminare pentru populația europeană a fost evaluat drept "foarte scăzut" de către Centrul European de Prevenire și Control al Bolilor (ECDC) de la Stockholm.
În România nu a fost identificat încă niciun caz de infecție cu coronavirus. Doi bărbați români repatriați din China via Germania cu un zbor special au ajuns la București duminică noapte și se află în carantină pentru o perioadă de 14 zile, într-o locație specială din capitală, potrivit autorităților.
Punctul culminant al epidemiei nu a fost încă atins
Comisarul european Janez Lenarcic avertizează că, "înainte să existe o ameliorare, s-ar putea ca lucrurile să se înrăutățească".  Cu alte cuvinte: centrul de criză al UE consideră că nu a fost încă atins punctul culminant al epidemiei. În jur de 500 de cetățeni UE au fost repatriați din China până acum și se află în carantină în țările lor. Zborurile au fost coordonate de centrul de criză de la Bruxelles și urmează să continue, dacă e nevoie. Comisarul sloven Janez Lenarcic a anunțat, în dialog cu DW, că va avea loc o reuniune de criză a miniștrilor Sănătății din cele 27 de state UE la sfârșitul săptămânii, dar nu a precizat ce fel de măsuri concrete vor fi discutate.
Comisarul european Janez Lenarcic
Întrebat dacă vor exista restricții suplimentare privind zborurile din și spre China sau Asia de Sud-Est, comisarul Janez Lenarcic a explicat că această decizie e la latitudinea fiecărui stat membru. Până acum, companiile aeriene Lufthansa, British Airways, Air France, KLM, Swiss, Austrian Airlines, Finnair, SAS și Iberia au decis să limiteze numărul zborurilor în China sau să le întrerupă chiar până în cursul lunii martie. Guvernul Italiei a mers și mai departe, interzicând toate zborurile din și spre China.
Christian Iacob e unul dintre experții de la centrul de criză al UE care monitorizează evoluția ratei de infecție la nivel mondial. "Până acum, creșterea a fost exponențială, dar mai nou vedem o stabilizare", explică specialistul indicând cifrele de pe monitorul din fața sa. "Cifra verde din colțul de sus al monitorului, care e în creștere, ne arată câte persoane își revin după o infecție cu coronavirus." Christian Iacob scrie rapoarte privind această problemă pentru statele Uniunii Europene și ține legătura și cu autoritățile din China: "Colaborarea cu China funcționează bine. Ei ne spun ce le trebuie și noi vedem care stat membru poate să le pună ceva la dispoziție."
O colaborare bună cu China
China a solicitat ajutoare suplimentare din partea Uniunii Europene. Comisia Europeană a anunțat că urmează să fie livrate în curând măști medicale, mănuși de unică folosință și echipament de protecție. Din Germania și Franța auch fost trimise în China deja 12 tone de echipament de protecție. Comisarul european pentru Management de criză consideră că epidemia de coronavirus ar putea să dăuneze producției în China, să întrerupă lanțurile globale de furnizare și să influențeze negativ conjunctura economică la nivel internațional. "Dar sănătatea publică e mai importantă decât urmările economice, care sigur că nu trebuie subestimate nici ele", a declarat Janez Lenarcic. Comisia Europeană vrea să sprijine cu 10 milioane de euro dezvoltarea rapidă a unui vaccin împotriva noului coronavirus.
Conform CE, mecanismul de criză al Uniunii Europene a fost activat complet, toate măsurile europene pentru combaterea coronavirusului urmând să fie coordonate la Bruxelles. În caz de nevoie, fiecare stat care participă la acest mecanism de criză și care e suprasolicitat, poate să ceară ajutor din partea celorlalte state. Pe lângă statele Uniunii Europene mai participă Islanda, Norvegia, Macedonia, Serbia, Muntenegru și Turcia. Comisarul Janez Lenarcic a declarat că nu are dubii în privința datelor furnizate de China privind decesele cauzate de coronavirus și numărul persoanelor infectate. "De când a aflat comunitatea internațională despre acest virus, colaborarea dintre Comisia Europeană și China a fost foarte bună", conchide Lenarcic.
După decesul medicului chinez care a atras primul atenţia asupra pericolului reprezentat de coronavirus, partidul elogiază acum "profesionalitatea" sa. Iniţial l-a înfierat drept "mincinos". (07.02.2020)
</doc>
<doc docid='dw_52186075' lang='ron' type='mono' source='https://www.dw.com/ro/ro/comentariu-coronavirus-nu-te-lăsa-infectat/a-52186075' term='Corona'>
Da, nu e de mirare că poate să ne apuce frica. Noul coronavirus (nCoV) se răspândește foarte repede, după câte se pare, și crește mereu și numărul morților. Măsurile drastice luate de guvernul chinez, care a pus sub carantină 43 de milioane de oameni, sunt cu siguranță eficiente pentru a limita răspândirea virusului.
Și dacă va reuși menținerea în arest la domiciliu a populației din provincia Hubei și din regiunile apropiate pentru mai multe săptămâni, epidemia ar putea ceda chiar mai repede decât se așteaptă unii.
Infectarea cu frică
Dar cu virusul este ca și cu acțiunile de la burse: evoluția cursurilor bursiere este decisă mai puțin de valoarea din realitate și de rațiune și mai mult de așteptările și intuiția investitorilor. Simbolul acestor așteptări în cazul coronavirusului este masca de protecție purtată pe gură și pe nas: cine o poartă, arată că deja s-a contaminat cu frică.
Este clar că măsurile hotărâte luate de guvernul chinez au succes la nivel mondial. Frica de nCoV se răspândește mult mai repede decât virusul în sine.
Inspirați și expirați adânc!
Poate că ar fi cazul să respirăm o dată adânc, fără mască de protecție și fără să ne mai preocupăm de ce auzim întruna la știri pe această temă: coronavirușii au fost considerați multă vreme relativ nepericuloși și surse ale unor răceli normale - unele cu care ne confruntăm tot mereu.
Fabian Schmidt, de la redacția Știință a DW
Dar virușii se pot modifica și transforma în forme mutante periculoase, după cum am văzut deja de mai multe ori în secolul 21. Izbucnirea maladiilor SARS și MERS, luate de la animale, au schimbat și percepția publică a coronavirușilor .
Ambii viruși amintiți au fost cu adevărat periculoși. În cazul SARS, 10% din pacienții infectați internați în spitale au murit. În cazul MERS, cifrele au arătat la suprafață și mai rău: o treime din cei aflați sub tratament au murit din cauza virusului luat de la cămile.
Jocuri cu cifre
Mai târziu însă s-a aflat că în Peninsula Arabă fuseseră infectate cu MERS mult mai multe persoane, care nu au suferit însă de simptome dure și nici nu au avut măcar nevoie de îngrijire medicală. La fel ca în cazul MERS s-ar putea să fie acum cu nCoV: numărul pacienților infectați și aflați sub tratament și cel al victimelor cresc în aceste zile aparent dramatic.
Dar acest lucru ține mai ales de faptul că epidemia tocmai se află în faza de răspândire. Ca orice epidemie, se va potoli mai devreme sau mai târziu, pentru că persoanele infectate vor fi devenit imune iar virusul va fi dispărut. Iar nCoV s-ar putea dovedi de acum deja mai puțin periculos. Potrivit datelor oficiale, 40 de bolnavi au murit din cauza virusului. Cifre mult mai scăzute decât în cazurile SARS sau MERS.
Nu se ține seama de faptul că multe persoane infectate din Wuhan sau din celelalte regiuni afectate stau pur și simplu acasă și nu merg la medic pentru tratament, pentru că deocamdată nici nu există medicamente eficiente împotriva virusului. Cei care ajung la spital, din cauza unei evoluții agresive a infecției, sunt probabil doar vârful aisbergului. Iar toți ceilalți nu își găsesc niciun loc în statistici.
Mai bine să ne gândim la gripă
Dacă și persoanele care nu se tratează medical ar fi luate în considerare, am putea constata la sfârșit că nCoV nu este defel mai periculos decât gripa obișnuită, care face an de an turul globului și căreia îi cad victimă, deosebit de la an la an, mii sau zeci de mii de oameni. Și tocmai în aceste săptămâni această gripă este prezentă în emisfera nordică.
Tocmai din acest motiv poate că ar fi mai bine să ne gândim acum mai mult la gripă și mai puțin la nCoV: să ne spălăm bine pe mâini după călătorii cu autobuzul sau cu trenul sau după ce am pus mâna pe clanțe de uși în clădiri publice. Iar masca de protecție? Putem să o lăsăm liniștiți deoparte. A, înainte să uităm: ați făcut deja vaccinul antigripal?
</doc>
<doc docid='dw_52180384' lang='ron' type='mono' source='https://www.dw.com/ro/ro/vaccin-împotriva-noului-coronavirus-o-cursă-contra-cronometru/a-52180384' term='Corona'>
Primul pas important spre o vaccinare eficientă împotriva noului coronavirus (nCoV) a fost făcut: medicii de la Chinese Center for Disease Control and Prevention (CDC) au izolat virusul și au analizat informațiile genetice ale acestuia, a declarat Xu Wenbo, directorul Institutului pentru boli virale, agenției de presă Xinhua. Niciodată în istoria omenirii nu s-a descoperit atât de repede trecerea unui agent patogen nou de la un animal încă necunoscut la om. Totodată, foarte rapidă a fost decodarea completă, colectarea informațiilor despre noul virus și publicarea lor în reviste de specialitate din toată lumea.
La universitatea din Marburg, virologii caută un vaccin împotriva noului virus
A început dezvoltarea vaccinului
Cercetătorii chinezi au început deja dezvoltarea vaccinului. Și în Statele Unite, Australia și alte țări, medicii lucrează la crearea vaccinurilor: în Statele Unite, a fost fondat un nou grup de cercetare, la National Institute of Health (NIH), sub conducerea lui Antony S. Fauci, șeful Institutului pentru alergii și boli virale (NIAID).
Într-un articol recent, publicat în Journal of the American Medical Association, Fauci a scris că vaccinuri care au fost deja dezvoltate pentru alte două tipuri de coronavirus, SARS și MERS, ar putea reprezenta o bază bună pentru crearea imunizării împotriva nCoV.
Cercetătorii folosesc un virus inofensiv de răceală și încorporează componente ale coronavirusului în acesta, pentru a declanșa o reacție imunitară.
În 2003, grupul de cercetare condus de Andrea Gambotto, specialist în medicină moleculară la Universitatea din Pittsburgh, a generat trei viruși diferiți pentru vaccin. Aceștia au avut la bază diverse proteine: proteina Spike S1, care formează țepii asemănători unei coroane (”spikes”) la coronavirus, o proteină de membrană și o proteină nucleocapsidică a virusului original SARS. Dezvoltarea rapidă s-a realizat datorită faptului că întregul genom al virusului SARS a putut fi decodificat în timp record.
Cu toate acestea, dezvoltarea vaccinului SARS în 2003 nu a depășit administrarea lui la animale. Motivul principal a fost că epidemia SARS a trecut la scurt timp după ce medicii au testat cu succes vaccinul pe macaci.
Riscuri necunoscute: versatilitatea virusului
Un anumit factor, însă, face ca dezvoltarea vaccinurilor împotriva coronavirușilor să fie dificilă: aceștia sunt extrem de versatili. Și în cazul SARS a fost la fel. Medicii s-au temut că vaccinarea cu proteina Spike ar putea chiar accelera pătrunderea anumitor variante de viruși în corpul persoanei vaccinate.
Cu toate acestea, Fauci consideră că atât vaccinul Spike, cât și vaccinul cu proteină nucleocapsidică af putea fi o posibilă bază de cercetare pentru vaccinul împotriva nCoV. Producătorii de vaccinuri sunt și ei pregătiți, de pildă compania Novavax din Maryland, care lucrează deja la un vaccin MERS.
Și cercetătorii australieni au început dezvoltarea unui vaccin, sub coordonarea lui Keith Chappell de la Universitatea din Queensland. Aceștia lucrează împreună cu medici, în cadrul Coalition for Epidemic Preparedness Innovations (CEPI), la dezvoltarea unui nou tip de vaccinare, folosind așa-numita clemă moleculară. Ideea este de a face ca etapele incipiente ale virușilor să imite aspectul virușilor complet dezvoltați. Astfel, sistemul imunitar poate să-i atace înainte ca aceștia să fuzioneze cu celulele. Și această abordare este una ”de platformă”, la fel ca metodele cercetate în SUA. S-a dovedit deja că funcționează împotriva altor viruși periculoși, cum ar fi Ebola, MERS sau SARS, dar numai în laborator.
Cea mai mare provocare, ca și în cazul SARS, este rapiditatea cu care se poate dezvolta vaccinul. Cercetătorii americani din echipa lui Fauci speră să poată testa vaccinul pe oameni în trei luni. Dacă totul merge bine, vaccinul ar putea apărea pe piață în vara lui 2020. Ceea ce ar însemna un record. În cazul SARS, a durat 20 de luni de la secvențierea genelor până la dezvoltarea vaccinului.
Punct de control în orașul Wuhan
Medicamente împotriva virușilor
Dar există și posibilitatea ca o abordare complet diferită să fie de folos în eradicarea epidemiei: medicamentele antivirale. Fauci e de părere că anumite medicamente antivirale cu spectru larg, cum ar fi inhibitorul de polimerază RNA, folosit în tratamentul Ebola, sau combinația de substanțe folosită în tratamentul HIV, Lopinavir și Ritonavir.
Autoritățile chineze au comandat deja cantități mari ale medicamentului Aluvia Kaletra, folosit în tratamentul HIV, a confirmat pentru Reuters Adelle Infante, purtătoarea de cuvânt a firmei AbbbVie, din Chicago, Illinois.
O altă abordare foarte diferită este combaterea virusului cu așa-numiții anticorpi monoclonali, adică proteine​​ active imunologic, care declanșează un răspuns imunitar specific în organism.
Herbert Virgin, de la Vir-Biotechnologies din Illinois, SUA, a declarat că firma la care lucrează a dezvoltat deja anticorpi care au demonstrat eficiență împotriva SARS și MERS în testele de laborator. Unii dintre ei au reușit să neutralizeze virușii corona. ”Poate au potențialul de a trata și virusul din Wuhan”, a declarat Virgin.
Carantina rămâne deocamdată cea mai eficientă metodă
Dacă un vaccin va apărea vreodată pe piață, depinde și de evoluția epidemiei. Deocamdată, autoritățile chineze apelează constant la cele mai eficiente mijloace pentru a ține boala sub control: izolarea pacienților și chiar a unor orașe întregi. 43 de milioane de persoane sunt afectate în momentul de față.
Se pare că infectarea cu nCoV are mai rar o evoluție fatală decât în cazurile SARS. În timpul epidemiei cu SARS, aproximativ zece la sută din cele 8.000 de persoane infectate au decedat. Cu toate că numărul persoanelor infectate crește rapid și constant, puțini pacienți mor din cauza infecției. Este vorba în mare parte de persoane în vârstă, care suferă și de alte boli.
Prof. Mark Harris, virolog la School for Molecular- and Cell Biology din cadrul Universității din Leeds, estimează rata mortalității la aproximativ 0,1 la sută. În calculele sale ia în considerare și numărul, probabil mare, de cazuri nedeclarate, pacienți cu o evoluție relativ ușoră a bolii, care nu merg la medic și, prin urmare, nu sunt înregistrați în statisticile oficiale.
Dacă teza sa este corectă, noul virus n-ar fi mult mai periculos decât gripa sezonieră obișnuită. Încă este neclar cât de contagios este virusul. Medicii chinezi au presupus că cei infectați cu virusului nCoV ar putea îmbolnăvi alte persoane chiar dacă ei înșiși încă nu prezintă niciun simptom.
Chiar dacă această teorie ar explica de ce epidemia s-a răspândit atât de repede, medicii o pun între timp la îndoială.
</doc>
<doc docid='dw_18299705' lang='ron' type='mono' source='https://www.dw.com/ro/ro/cafeaua-bună-pentru-inimă/a-18299705' term='Corona'>
Cafeaua previne Alzheimer-ul şi cancerul, ajută împotriva migrenei, provoacă hipertensiune arterială...acestea sunt numai câteva păreri şi mituri despre mult îndrăgita băutură.
Dar acum a apărut un nou studiu în revista de specialitate "Heart", care nici nu exclude şi nici nu confirmă teoriile existente, dar vine cu una cu totul originală:
Conform studiului realizat de spitalul Kangbuk Samsung din Coreea de Sud, consumul cafelei previne arterioscleroza. Penru aceasta, ar fi de ajuns trei până la cinci ceşti de cafea pe zi.
Cercetarea s-a făcut pe 25.000 de angajati, care s-au supus acestor teste medicale la locul de muncă. Cei care au consumat cantităţi moderate - adică trei până la cinci ceşti pe zi - prezintă puţine semne ale unor eventuale boli de inimă. Această descoperire redeschide discuţia referitoare la cât de benefică sau de nocivă e cafeaua pentru inimă.
Pentru că alte studii au demonstrat că această băutură creşte nivelul colesterolului şi tensiunea arterială. Dar dovezi clare nu există pentru nici una dintre aceste teorii.
Două până la trei ceşti de cafea pe zi ar putea preveni depunerile de calciu pe artere
Legătură surprinzătoare
De fapt, studiul coreenilor nici nu a pornit de la cafea. Cercetătorii analizau cauzele bolilor arteriale. De pildă constricţii sau blocaje ale coronarelor, care pot duce la infarct. Pentru că în cazul unor astfel de boli coronariene, arterele se obturează prin descompunerea treptată a grăsimii.
Consecinţa: inima nu mai poate fi alimentată cu destul sânge oxigenat.
Oamenii de ştiinţă au scanat depunerile de calciu vizibile de pe pereţii coronarelor - primele semne ale obturării vaselor.
La nici unul dintre participanţi nu s-a observat vreo boală coronară concretă. Dar mai mult de unul din zece aveau deja depuneri de calciu.
Cercetătorii au confruntat rezultatele cu consumul de cafea al fiecărui participant - luând în considerare şi alţi factori, cum ar fi fumatul, mişcraea şi bagajul genetic.
Rezultatul: participanţii care beau de regulă câteva ceşti de cafea pe zi au mai puţine depuneri de calciu decât cei care consumă cantităţi excesive de cafea sau deloc.
Acest studiu poate fi aşadar o veste bună pentru toţi iubitorii de cafea. Totuşi, pentru a confirma această teorie, sunt necesare cercetări suplimentare, spun oamenii de ştiinţă.
Deci deocamdată aşteptăm şi ne limităm la... ceai.
</doc>
<doc docid='dw_16558217' lang='ron' type='mono' source='https://www.dw.com/ro/ro/în-lumea-etichetelor-false/a-16558217' term='Corona'>
Neiniţiaţii s-au lăsat surprinşi cândva, pe la începuturile pseudo-libertăţii care a urmat celor 25 de ani de cruntă „iepocă de aur”. Era pe vremea când televiziunea liberă era în durerile facerii. Se năştea şi se situa la începuturile glorioase ale unui ev în care ar fi urmat să nu-şi mai dea afară oamenii cei mai talentaţi, ziariştii cei mai înzestraţi, reporterii de investigaţie şi corespondenţii realmente independenţi şi incoruptibili.
Păreau pe atunci, mult înainte de era Everac, Răzvan Teodorescu, Elvis să înceapă să aibă o şansă (inclusiv la TVR) chiar şi militanţii pentru democraţie. Pe ecrane, din studioul patru, un Caramitru bisericos şi anticomunist îşi făcea cu pioşenie cruce şi îi cerea disidentului Dinescu, proaspăt ieşit din coşmarul ameninţărilor cu moartea şi din arestul său la domiciliu, să se dea activ: ”Mircea, fă-te că lucrezi”. Înzestrat de bunăseamă cu un dar profetic, Caramitru intuise şi anticipase poate ascensiunea fulminantă a lozincii mineriadelor: „noi muncim, noi nu gândim”…
Cam în aceeaşi vreme, "PCR" şi "Securitatea" dispăreau fără urmă, ca şi cum n-ar fi existat vreodată. Ca şi cum Ţara Minunilor , vorace cum o ştim, le-ar fi înghiţit cu totul toate crimele. Ca şi cum s-ar fi şters irevocabil până şi amintirea lor. Ca şi cum a declara nişte vocabule caduce ar însemna să le exorcizezi şi conţinutul. Comunism? Nici pomeneală. Da de unde comunism. Securişti? Noi? Delirezi monşer?
Halucinantele evaporări, dispariţii şi metamorfoze din ziua Z şi ora H n-au rămas desigur fără fraţi, surori şi urmaşi vrednici. Succesiunea şi perpetuarea păcatului originar a debutat cu laborioasa operă onomastică din care s-a creat aşa-zisul Front al Salvării Naţionale. Conform tragicelor realităţi politice pe care le-a condiţionat şi generat, FSN ar fi trebuit de fapt numit Frontul Îngropăciunii Naţionale.
Povestea instalării lui Ion Iliescu, Felix, Năstase et eiusdem farinae în Ţara Minunilor avea să continue aventuros. De pildă, cu „democraţia originală” propusă de liderul FSN, acea simulare neaoşă a unei democraţii reale pe care alte ţări, mai neinspirate, precum Polonia, Cehia sau Ungaria se mulţumiseră, necritic, să le plagieze de la occidentali. Sau cu transformarea poliţiei politice în servicii secrete cu varii titulaturi onorabile şi achiziţionarea de către PCR alias FSN a Partidului Social-Democrat.
Sub pulpana PSD s-au putut evita cu succes, timp de două decenii, firavele apeluri la reformare a formaţiunii comuniste aflate azi sub conducerea plagiatorului Ponta.
Doza de minciună cotidiană de la dreapta
Nu mult altfel s-au petrecut lucrurile şi cu dreapta reformistă, pe care, la un moment dat, a vrut-o electoratul. CDR a devenit terenul de joacă al tuturor infiltraţilor. Extremiştii s-au vânturat prin sumedenie de partide, asociaţii şi uniuni. Iar alianţa DA s-a defectat sub loviturile antireformiste ale premierului Tăriceanu.
Cu varii informatori şi agenţi ai securităţii ceauşiste la conducere, liberalismul românesc se subţiase anterior tot mai mult, înainte de a se masca, escamota şi a reapărea, tot mereu rebotezat. S-a ivit de pildă, la un moment dat, sub denumirea de PL 93, de „Aripă tânără” şi de câte şi mai câte.
Azi, liberalismul românesc marca „Antonescu” e atât de bine camuflat încât nu-l mai poţi regăsi nici dacă dai cu tunul în ultranaţionalistul, legionarizatul şi antioccidentalul partid al informatorilor în care s-a deghizat voiculizatul şi becalizatul PNL.
La rândul ei, altă componentă esenţială a USL a devenit aşa-zisul Partid Conservator fondat de Dan Voiculescu. Denumirea acestui partid al veşnicei „soluţii imorale” nu-i mai irită azi, poate, decât pe creştin-democraţii germani sau pe lorzii lui David Cameron de la Londra, care se consideră şi ei, iertate fie-le îndrăzneala şi tupeul, „conservatori”.
În schimb, pe malurile Dâmboviţei, mai nimeni nu s-a întrebat oare ce-o fi avut de conservat formaţiunea unui turnător al securităţii, specializat rând pe rând în înfiinţarea de trusturi, partide şi televiziuni, iar apoi în a da cu tifla variilor Curţi prin joaca de-a "uite senatul nu este senatul"…
Când democraţia o şterge englezeşte
La Bucureşti, ca şi la Moscova (unde fasciştii lui Jirinovski îşi zic „liberal-democraţi”), mulţi s-au obişnuit ca noima numelor, conceptelor şi etichetelor să piară brusc, să se transforme ori să se mistuie şi să se risipească încetul cu încetul îndărătul unor false denumiri.
Când însă înţelesul cuvintelor este pe dric, democraţia o şterge englezeşte. A şters-o din Rusia şi ar putea să emigreze şi din România. Specialiştii în devalizat ţara, în false doctorate, în seriozităţi mimate, în sigle plăsmuite, frontispicii fantasmagorice şi titluri ireale, având şcoala departamentului de dezinformare al securităţii, au ştiut cum să mintă poporul, nu doar cu televizorul.
Cu timpul, tentativele lor repetate de suprimare a statului de drept au început să lase unora impresia că prestigiul ţării n-ar fi fost făcut zob în ritm alert de „patrioţii” de serviciu. Li s-a dat senzaţia că democraţia n-ar apune, ci, dimpotrivă, s-ar afla chipurile în pragul unui ceas astral, a cărui miză ar fi suspendarea „dictatorului” Băsescu”.
Rezultatul acestor magice metamorfoze se cunoaşte. În timp ce iluzioniştii profesionişti ai politicii dâmboviţene îşi continuă inventiv lucrarea, ţara a ajuns pe mâna unor pretinşi democraţi, al căror scop nu e să bage ţara în Schengen, ci s-o scoată de sub incidenţa MCV şi pe parlamentari de sub ameninţarea unor instituţii demascatoare precum DNA şi ANI.
Finalul capodoperei se poate lesne bănui. La „finis cantici”, în chip de încoronare, de finis coronat opus, pentru a-l invoca pe Ovidiu, poetul exilat cândva la Tomis, vom avea probabil o justiţie a la "Procesul". Una şi neaoşă, dar şi originală. Pe jumătate autohtonă, pe jumătate kafkiană.
</doc>
<doc docid='dw_15355409' lang='ron' type='mono' source='https://www.dw.com/ro/ro/românia-gaură-neagră-în-europa/a-15355409' term='Corona'>
Ion Ţiriac, Marius Vizer, clanul Becali. Câteva dintre numele care apar în volumul "Unfair Play. Cum stăpânesc sportul manageri corupţi, funcţionari scrupuloşi şi pariori", apărut zilele acestea la editura germană Eichborn. Oameni cu putere financiară, într-un fel sau altul legaţi de lumea sportivă românească, sunt prezenţi în capitolul dedicat României, ţară considerată "gaura neagră în Europa".
Campionul şi condamnatul pentru droguri
Primul, Ion Ţiriac, a fost campion, a inventat campioni şi a ajuns preşedinte al Comitetului Olimpic Român - poziţie din care, constată Roth, nu s-a sinchisit să atace corupţia din lumea politică şi din sistemul public, deşi acestea sărăcesc societatea. Autorul a încercat să afle mai multe despre legăturile de afaceri ale fostului tenisman, dar s-a lovit de o tăcere mormântală.
După ce povesteşte despre un anturaj mixt al fostului tenisman, anturaj în care apar, pe lângă mari oameni de afaceri de anvergură internaţională, şi figuri suspecte, şi în care îl plasează şi pe fostul ministru de Interne Vasile Blaga, Roth merge îndărăt până la primele afaceri de anvergură ale lui Ţiriac în România.
Informaţia care aduce plus-valoare faţă de ceea ce, oricum, se ştie în lumea românească despre bogaţii apropiaţi sportului, este că, atunci când şi-a fondat holdingul, a fost asociat cu un anume Ricardo Fanchini, un personaj cu contacte până la vârful Formulei 1 (a şi sponsorizat una dintre echipele din circuitul automobilisitc) şi care, între timp, a sfârşit prin a petrece - la New York, sub numele de Richard Rotmann - ani de închisoare pentru afaceri cu droguri.
O căutare pe Google după cele două nume ale personajului relevă complicitate în reţele de crimă organizată şi fapte de natură mafiotă demne de a fi inserate în istoria gangsterimii.
Clanul Becali
Despre modul în care a urcat George Becali în lumea afacerilor (până ce a devenit, temporar, cel mai bogat român), Jürgen Roth pune cap la cap numeroase informaţii aflate în circulaţie şi relativ cunoscute - desigur, nu şi publicului german, pentru care există destule motive de a cumpăra cartea. Mai precis: recentele scandaluri cu aranjamente de rezultate, puse la cale de mafia pariurilor sportive, au atins şi fotbalul din Republica Federală - iar de suspiciuni nu a scăpat nici cel mai titrat club din Germania, Bayern München.
Povestea lui Becali este un amestec de corupţie şi ridicol, care, dincolo de profilul individului, aruncă o anatemă asupra întregii societăţi în care personajul a făcut carieră şi care societate oscilează între a-l tolera şi simpatiza. Lucrurile se complică atunci când apar în relatările jurnalistului german conexiunile lui Gigi Becali.
Prima, directă, ni-l prezintă pe vărul Giovanni, despre care autorul scrie că este "foarte periculos", că "are contacte cu lumea subterană bulgară şi italiană", că şi-a clădit averea vânzând, imediat după Revoluţie, elita fotbalului românesc pe bani gheaţă, că face afaceri prea puţin transparente şi călătoreşte des în Columbia, unde are o plantaţie de cafea şi "alte afaceri".
Placa turnantă Bamboo
Legat de aceste din urmă personaje - printr-un alt controversat om de afaceri afiliat sportului românesc, Nicu Gheară - este lumea care se învârte în clubul de nopate fără de care nu poate fi concepută viaţa în înalta societate bucureşteană. Bamboo aparţine unui italian, Giosue Castellano, prieten cu Gheară şi nepotul lui "Madame Camorra", Pupetta Maresca, una dintre cele mai influente persoane din fruntea organizaţiei criminale napoletane, în anii 80. Presa italiană a descoperit legături între stabilimentul din Bucureşti şi miliardele de euro ce s-au învârtit în scandalurile gunoaielor din Napoli.
Nicu Gheară este, scrie Jürgen Roth, "Naşul", cunoscut pentru anvergura actelor de corupţie de care este periodic învinuit - şi foarte apropiat unui alt "naş", anume, Mircea Sandu, una şi aceeaşi persoană cu preşedintele Federaţiei Române de Fotbal. În acest decor, împânzit cu bani murdari, scandaluri cu droguri, afaceri lipsite de transparenţă şi diverşi actori din economia subterană, se joacă fotbalul românesc.
Petrolul, Putin, Famiglia şi ardelenii
Jürgen Roth
Povestea lui Jürgen Roth se întoarce de unde a plecat: în judeţul Bihor, acolo unde se află domeniul Balc, al lui Ion Ţiriac, şi cartierul general al lui Vasile Blaga. Serviciul Federal german de Informaţii (BND) a avertizat, anul trecut, că România este, pe mai departe, un refugiu pentru diversele grupări criminale italiene ('Ndrangheta, Cosa Nostra, Sacra Corona Unita sau Camorra). Iar anchetatorii de la Roma au descoperit legături între poliţia de frontieră din Bihor şi Camorra, căreia funcţionarii orădeni le oferă şansa unor mari câştiguri ilegale.
Sportul intră în conexiunea bihoreană prin numele lui Marius Vizer, fost judoka, ajuns în fruntea federaţiei europene şi, între timp, atotputernic rege local. Dar nu numai local: în afara patronatului din fotbal şi judo, controversatul om de afaceri român cu cetăţenie austriacă deţine automate pentru jocuri de noroc, săli de bingo şi de biliard, împânzind cu ele întreaga Europă.
Influenţa sa a crescut, probabil, şi pentru că a reuşit să intre în graţiile nimănui altcuiva decât Vladimir Putin, pe care l-a desemnat preşedinte de onoare al federaţiei europene de judo. O relaţie cu siguranţă reciproc avantajoasă. Vizer, reiese din cartea lui Jürgen Roth, a adus cu sine în structurile care administrează pe plan mondial sportul în kimono corupţie şi afaceri subterane - genul de acte controversate pentru care planează şi în România numeroase suspiciuni asupra fostului sportiv.
De la Vizer, iţele duc la Liviu Luca, preşedintele federaţiei naţionale de judo şi unul dintre cei mai influenţi lideri sindicali din România, provenind din lumea petrolului şi avându-şi fieful în Prahova, acolo unde, mai scrie autorul cărţii apărute zilele acestea în Germania, funcţionează Familia Unită, din care fac parte - sub protecţia instituţiilor corupte ale statului - antreprenori, judecători, procurori, poliţişti şi politicieni.
Înapoi, prin Luca, la Vizer: petrolul este una dintre cele mai profitabile afaceri în judeţul Bihor, pe graniţa cu Ungaria. În care afacere, desigur, sunt prezenţi şi numeroşi prieteni ai lui Marius Vizer - în bună împărţeală şi deplină armonie cu filierele care spală şi înmulţesc fondurile Famigliilor italiene.
Autor: Cristian Ştefănescu Redactor: Ovidiu Suciu
</doc>
<doc docid='dw_15346337' lang='ron' type='mono' source='https://www.dw.com/ro/ro/supărare-în-fotbalul-spaniol/a-15346337' term='Corona'>
În total, datoria cluburilor de fotbal din peninsulă se ridică la cinci miliarde de euro. 50 de milioane reprezintă numai salariile neplătite către cei două sute de jucători profesionişti care, de supărare, au făcut grevă. "Unii fotbalişti au fost nevoiţi să-şi vândă maşinile ca să facă rost de bani. Alţii nu mai au cu ce să cumpere benzină.", susţine David Aganzo de la clubul falimentar Rayo Vallecano.
Cu o situaţie similară se confruntă şi suedezul Markus Rosenberg, pe care Werder Bremen l-a împrumutat anul trecut clubului Racing Santander. "Îmi datorează peste jumătate din venitul meu", a povestit atacantul suedez la postul de televiziune german ZDF. Aflat timp de unsprezece luni în fruntea Real Saragossa, fostul jucător profesionist în Bundesliga, Gerhard Poschner, a demisionat întrucât nu a mai fost de acord cu conduita de afaceri a clubului.
Jucătorii spanioli au solicitat garanţii pentru veniturile lor; pretenţie pe care Liga profesionistă o considerată drept "absurdă". A fost pentru a cincea oară când fotbaliştii din Spania au intrat în grevă. Cluburile au ajuns în pragul falimentului din cauza achiziţionării mai multor jucători contra unor sume exorbitante şi a acordării unor salarii sau prime uriaşe care au depăşit cu mult încasările obţinute din sponsorizări şi contracte de publicitate.
Pentru a evita executarea silită, singura şansă pe care cluburile falimentare o au, este să achite rapid jumătate din datorii. Cu alte cuvinte, potrivit legii, oricine poate acumula un munte de debite, dar scapă de faliment dacă achită 50% din acestea. O procedură avantajoasă de pe urma căreia au profitat în ultimii ani 21 de cluburi spaniole.
Speranţa e în UEFA
Dar, cel puţin pentru cluburile din restul Europei, legea falimentului din Spania nu este singurul motiv de nemulţumire. Reprezentanţii acestora suspectează că, în fotbalul spaniol, ar fi investit şi statul. Astfel, Bayern München şi Manchester United au acuzat clubul Real Madrid că ar fi profitat de bani publici.
Vânzarea către stat, în 2001, a unei baze de antrenament i-a adus multiplei campioane spaniole suma de 480 de milioane de euro. Preţul a fost mult peste valoarea de piaţă, însă partea reclamantă nu a putut demonstra subvenţia mascată pe care regiunea Madrid i-a acordat-o clubului Real.
Dar problemele din fotbalul spaniol sunt şi de natură structurală: cluburile mari profită, luând partea leului din tortul publicitar, pe când cele micuţe se mulţumesc cu resturi. De exemplu, în sezonul 2009-2010, din drepturile de difuzare a meciurilor s-au încasat 600 de milioane de euro. FC Barcelona şi Real Madrid au primit câte 158 respectiv 136 de milioane de euro. Restul banilor s-au împărţit între cele 40 de cluburi din primele două divizii.
Vocile care cer o intervenţie din partea UEFA în fotbalul spaniol se înmulţesc. "Instanţele noastre nu sunt pregătite să impună sancţiuni cluburilor supraîndatorate. Soluţia trebuie să vină de la UEFA", afirmă economistul Juan Francisco Corona. Însă conceptul menit să revoluţioneze fotbalul european ("Financial Fair Play"), elaborat de către preşedintele UEFA, Michel Platini, va fi pus în aplicare abia din 2012. Deocamdată soluţia nu vine pe tavă, iar în partida cu datoriile, spaniolii vor trebui să reziste mai mult de 90 de minute.
Autori: Joscha Weber, Claudia Ştefan Redactor: Medana Weident
</doc>
<doc docid='dw_5517691' lang='ron' type='mono' source='https://www.dw.com/ro/ro/dilema-moldovei-între-iubirea-românească-şi-gelozia-rusească/a-5517691' term='Corona'>
Ministrul rus de Externe, Serghei Lavrov, l-a sfătuit pe liderul de la Chişinău „să aibă grijă de atitudinea vecinului occidental faţă de naţiunea moldovenească”.
Miercuri, Ministerul rus de Externe l-a convocat pe ambasadorul Republicii Moldova din Moscova în legătură cu atitudinea preşedintelui moldovean faţă de rezultatele celui de-al doilea război mondial.
Vizita de două zile a preşedintelui interimar al Republicii Moldova, Mihai Ghimpu, în România a fost urmărită cu multă atenţie nu doar pe cele două maluri ale Prutului, dar şi de către diplomaţia rusă. Interesul Moscovei faţă de vizita liderului de la Chişinău în România a fost amplificat de declaraţia categorică făcută în ajun de către preşedintele Mihai Ghimpu, precum că va declina invitaţia la parada militară de la Moscova, din 9 mai, de Ziua Victoriei.
Şeful diplomaţiei ruse, Serghei Lavrov, i-a cerut preşedintelui Republicii Moldova să nu utilizeze Ziua Victoriei pentru insinuări la adresa Rusiei.
„Noi recunoaştem Moldova în calitate de stat suveran şi independent, dar nu toţi vecinii Moldovei procedează la fel. Vecinii de la Occident ai Moldovei în general nu consideră naţiunea moldovenască drept naţiune", a mentionat Lavrov. „În locul domnului Ghimpu, eu aş fi îngrijorat anume de acest lucru, dar nu aş încerca să utilizez sărbătoarea sfântă de 9 mai pentru a lansa insinuări despre pretinse compensaţii din partea Rusiei pentru ceea ce istoricii moldoveni numesc „anii de ocupaţie sovietică”, a mentionat Serghei Lavrov.
Pe de altă parte, politicienii şi analiştii politici din Republica Moldova au remarcat că, de data aceasta, pe lângă declaraţii emoţionante şi simbolism, întâlnirea Băsescu-Ghimpu a înregistrat şi rezultate palpabile.
Preşedintele Băsescu a dat asigurări că până la sfârşitul anului România va ajunge la capacitatea de a satisface lunar până la 10.000 de cereri de cetăţenie, iar numărul de burse în universităţile româneşti pentru tinerii basarabeni va creşte de la 2100 la 5000 de burse anual.
Traian Băsescu a menţionat că urgenţa majoră este ca România şi Republica Moldova să finalizeze interconectarea infrastructurii electrice, de transport feroviar şi de gaze, dar a menţionat că, “până la integrarea politică şi economică după modelul construcţiei europene”, cele două ţări pot avea şi alte servicii în comun.
De exemplu, a precizat Băsescu, Moldova şi România pot avea un serviciu poştal comun şi trusturi de presă care să acopere teritoriul ambelor state.
„Unul din elementele fundamentale prin care cele două state se pot integra împreună în Uniunea Europeană este să avem cât mai multe lucruri în comun dincolo de limbă, istorie, tradiţii şi iubire", a spus preşedintele Băsescu.
Totuşi, simbolismul şi declaraţiile de iubire dintre cele două state nu au lipsit la întâlnirea preşedinţilor Băsescu şi Ghimpu:
MIHAI GHIMPU: „Soarta a fost crudă cu noi şi astăzi realitatea este că avem două state la baza cărora stau aceiaşi cetăţeni, cu aceeaşi identitate – românii”.
TRAIAN BĂSESCU: ”Suntem două state şi un singur popor!”.
MIHAI GHIMPU: „Să nu uitaţi niciodată că sângele, apă nu se face!”.
TRAIAN BĂSESCU: „Oamenii din Republica Moldova sunt la fel de îndreptăţiţi, consider eu, ca şi oamenii din România, să circule liber în Europa, să circule liber în România, să circule liber acolo unde poate circula orice european”.
Miercuri la prânz, cei doi preşedinţi au vizitat Mânăstirea Putna, unde au fost întâmpinaţi de copii şi de localnici în costume naţionale şi cu flori în mâini. Traian Băsescu şi Mihai Ghimpu au depus două corone de flori din garoafe roşii cu bandă tricoloră la mormântul lui Ştefan cel Mare. Şeful statului român era vizibil emoţionat, având lacrimi în ochi.
În prima zi a vizitei în România, primarul Bucureştiului, Sorin Oprescu, i-a înmânat preşedintelui interimar al Republicii Moldova, Mihai Ghimpu, Cheia Oraşului, iar Facultatea de Drept a Universităţii din Bucureşti i-a acordat înaltul titlu academic de Doctor Honoris Causa.
Autor: Vitalie Călugăreanu, Deutsche Welle ChişinăuRedactor: Ovidiu Suciu
</doc>
<doc docid='dw_2787615' lang='ron' type='mono' source='https://www.dw.com/ro/ro/grăsime-depusă-pe-talie-risc-mai-mare-de-probleme-cardio-vasculare/a-2787615' term='Corona'>
Există graşi sprinteni şi plini de energie şi slabi greoi şi lipsiţi de vlagă. Mai mult: s-a constatat că cei dintâi trăiesc mai mult decât cei din urmă. De câţiva ani, cercetătorii susţin că distribuţia ţesutului gras depus pe diferitele zone ale corpului este cea care influenţează riscul cardio-vascular, şi nu supragreutatea în general. Medici de la Universitatea Statului Texas din Dallas au întreprins un studiu, pentru a vedea dacă raportul dintre talie şi şolduri poate avea o legătură cu gradul de calcifiere a vaselor coronare. Rezultatele au fost publicate în "Journal of the American College of Cardiology".
La studiu au participat aproape 3000 de adulţi de vârste cuprinse între 18 şi 65 de ani. Benevolilor, oameni sănătoşi în principiu, li s-a făcut un examen medical complet. Cu ajutorul tomografiei computerizate a fost analizată starea arterelor coronare. Rezultatul studiului poate fi rezumat astfel: persoanele la care grăsimea se depune mai ales în jurul taliei au mai multe depuneri aterosclerotice decât cei cu un raport normal între talie şi şolduri. În mod ideal, acest coeficient – numit “Waist-to-hip-ratio” (WHR) - este de 0,7 la femei şi 0,9 la bărbaţi. Dacă această valoare este mai mare, creşte riscul de cancer, de afectare a vaselor sangvine, iar fertilitatea scade.
În cadrul studiului, probanzii au fost împărţiţi în 5 grupe în ordinea crescândă a indicelui WHR. La cei cu valorile cele mai ridicate au fost puse în evidenţă de peste două ori mai frecvent depuneri de calc în vasele coronariene decât la cei cu coeficientul cel mai scăzut. În ceea ce priveşte aorta, riscul de calcifiere a fost chiar de trei ori mai mare. În a treia şi a patra decadă a vieţii, oamenii adaugă deseori vreo 10 cm la circumferinţa abdomenului. Dar chiar şi o centură de grăsime destul de mică indică un risc mai mare decât un abdomen plat. Raportul dintre talie şi şolduri spune mai mult despre riscurile pentru sănătate decât indicele de masă corporală (IMC). Şi apoi, este uşor de calculat: talia se măsoară la nivelul ombilicului, iar şoldurile în locul cel mai larg al bazinului.
Cercetătorii explică faptul că grăsimea este diferit de periculoasă prin activitatea biologică variabilă a acesteia. Grăsimile depozitate în jurul taliei sunt în permanentă modificare. La această activitate metabolică intensă, ele eliberează proteine ce stimulează procesele inflamatoare, favorizând astfel calcifieri ale vaselor sangvine.
</doc>
<doc docid='dw_2623352' lang='ron' type='mono' source='https://www.dw.com/ro/ro/16-iulie-2005-1230-utc/a-2623352' term='Corona'>
BUCUREŞTI: 15 morţi şi pagube impresionante
Presedintele Traian Bãsescu le-a cerut autoritãţilor sã nu se demobilizeze în urma criticilor mass-media, care pun accentul pe incapacitatea şi incompetenţa acestora în gestionarea crizei inundaţiilor, precizând cã, personal, apreciazã eforturile administraţiei. Pierderile de vieţi omeneşti şi pagubele înregistrate în urma inundaţiilor puteau fi evitate dacă localnicii din zonele afectate ar fi acordat atenţie avertismentelor lansate de autorităţi şi şi-ar fi părăsit din timp locuinţele, a afirmat, aseară, preşedintele Traian Băsescu, citat de Mediafax. El s-a aflat, în cursul zilei de vineri, în zonele inundate din judeţele Buzău, Vrancea şi Bacău, unde - împreună cu premierul Tăriceanu şi cu miniştrii Transporturilor şi Administraţiei - a evaluat pagubele produse de inundaţii, transmite Mediafax. El a lansat, un apel către populaţie pentru a lua în considerare avertizările autorităţilor, arătând că există posibilitatea ca astfel de calamităţi să fie înregistrate în continuare, până la jumătatea lunii septembrie.Inundaţiile din ultimele zile au provocat moartea a 15 persoane, la care s-ar putea adăuga alte două decese neconfirmate încă de autorităţi, dar şi o persoană dispărută, a anunţat, aseară, secretarul de stat în cadrul Ministerului Administraţiei Paul Victor Dobre, responsabil de relaţia cu prefecturile. Conform datelor centralizate în această dimineaţă, la ora 06.00, şi prezentate de ministrul Administraţiei şi Internelor, Vasile Blaga inundaţiile din Bacau , Braila, Galati si Vrancea au afectat peste 100 de localităţi şi aproape 11.000 de case, dintre care 509 au fost distruse.La nivel naţional, numărul caselor distruse se cifrează la 652 locuinţe. Au fost evacuate 12.000 de persoane şi au fost salvate 6.400.
TIMIŞOARA: Cereri de sprijin financiar
Ministrul Agriculturii, Gheorghe Flutur a declarat că Guvernul a trimis la Comisia Europeană două scrisori prin care se solicită ajutor financiar de urgenţă, în valoare de 70 de milioane de euro, pentru refacerea infrastructurii afectate de inundaţii la nivel naţional. Flutur a declarat că problema digurilor este "foarte serioasă", pentru refacerea lor urmând a fi alocate 20 de milioane de euro, iar pentru drumurile comunale - restul sumei. Ministrul Agriculturii a mai anunţat că, joi, Guvernul a adoptat mai multe acte normative, printre care sprijinirea proprietarilor care au până la cinci hectare de teren pentru culturile de toamnă. Pe de altă parte, Ungaria este dispusă să trimită în România echipe medicale care să acorde asistenţă victimelor inundaţiilor, precum şi staţii de epurare şi tratare a apei. Guvernul ungar a ajutat autorităţile române cu experţi şi pompe în zona Timiş, afectată de inundaţiile din aprilie-mai, costurile suportate de partea ungară ridicându-se la 400.000 de euro.
BUCUREŞTI: Nivelul apelor scade
Nivelul apelor în zonele inundate din judeţele Bacău şi Vrancea ar urma să scadă până luni, având în vedere că nu sunt prognozate ploi, însă situaţia rămâne critică în unele zone de pe Siret, unde presiunea apei a dus la apariţia unor breşe în dig şi la inundarea unei zone. Ministerul Mediului şi Gospodăririi Apelor anunţă că, în secţiunile intermediare şi zonele inundate, nivelul apelor este în scădere, nefiind prognozate precipitaţii de vineri şi până luni. Nivelul râului Siret - cel care a provocat cele mai mari ravagii în Moldova - scade cu doi centimetri pe oră, specialiştii hidrotehnişti efectuând goliri controlate ale bazinelor de pe cursul apei, în încercarea de a reduce cât mai mult debitul râului, informează Ministerul Mediului.
BUCUREŞTI: Apel al Crucii Roşii
Crucea Roşie Română a lansat un apel internaţional la sprijin pentru zonele lovite de inundaţii, anunţând că este nevoie de un ajutor în valoare de 600.000 de euro. Crucea Roşie Română a intervenit în zonele inundate din sud-estul şi nordul ţării încă de la început, asigurând în primul rând materiale de primă necesitate. În judeţele Vrancea şi Bacău au fost instalate bucătării de campanie şi instalaţii de purificare a apei, furnizate de filialele locale ale Crucii Roşii Române. Pe lângă apelul internaţional lansat, până în prezent a fost alocată din Fondurile de Urgenţă ale Federaţiei Internaţionale în caz de dezastre suma de 260.000 euro.
ISTANBUL: Nici un român nu se află printre victimele exploziei din Kushadasi
Patru persoane au fost ucise în această dimineaţă şi alte 14 au fost rănite, printre care se află şi patru turişti britanici în explozia unui microbuz în vestul staţiunii turce Kushadasi, anunţă poliţia locală. Este vorba de o bombă artizanală aflată cel mai probabil în posesia unui atentator sinucigaş. Staţiunea turcă este una dintre destinaţiile preferate de vacanţă pentru turiştii români. O altă explozie a avut loc duminica trecută în regiune, soldată cu 20 de răniţi, fiind revendicată de membrii prtidului muncitoresc din Kurdistan PKK. Ministerul afacerilor externe de la Bucureşti, anunţă că nici un român nu s-a aflat printre victimele exploziei.
LONDRA: Cinci arestări în Egipt şi Pakistan
Cinci persoane, bănuite că s-ar afla în spatele atentatelor sângeroase de la Londra au fost arestate până acum în Egipt şi Pakistan. Potrivit Ministerului de Interne de la Cairo, a fost interogat un egiptean în vârstă de 33 de ani, bănuit că a participat la Leeds, altături de trei dintre asasinii sinucigaşi la fabricarea bombelor folosite în 7 iulie. El a negat însă că ar fi participat la organizarea atentatelor de la Londra, soldate cu 54 de victime. Egipteanul este chimist la Unviversitatea din Leeds, şi a părăsit Marea Britanie, cu două săptămâni înaintea atacurilor teroriste. Potrivit ministrului egiptean de interne, suspectul nu a avut legături cu reţeaua teroristă Al Quaida. În Pakistan poliţia a arestat până acum patru persoane suspecte.
MADRID: Expulzări din Franţa şi Spania
Ministrul francez de interne, Nicolas Sarkozy a anunţat că guvernul de la Paris îi va expulza pe imamii musulmani care incită la vioenţă, după o întâlnire cu omologul său spaniol Jose Antonio Alonso, în care s-au decis şi alte măsuri comune împotriva terorismului şi a imigraţiei ilegale.Cele două ţări vor începe în scurt timp procedurile de repatriere a imigranţilor ilegali. Măsuri similare ar putea fi luate în perioada imediat următoare şi de Italia Germania şi Marea Britanie, a anunţat un purtător de cuvânt al guvernului spaniol. După atentatele de la Londra, controalele la punctele vamale franceze s-au înăsprit.
BAGDAD: 30 de morţi în irak
Trei soldaţi britanici au fost ucişi, în urma unui atentat care a avut loc în sudul Irakului. Ministerul Apărării de la Londra a anunţat că doi dintre militari fuseseră grav răniţi în regiunea El Amarra. Ziua de ieri a fost cea mai sângeroasă din ultimele două luni în Irak. În urma atentatelor şi-au pierdut viaţa 30 de persoane, iar peste 100 de oameni au fost răniţi. În regiunea din jurul capitalei irakiene şi în nordul ţării, rebelii au pus la cale 12 tentative de asasinat asupra forţelor irakiene şi americane. Astăzi, premierul irakian, Ibrahim Al Jafari intenţionează să efectueze o vizită în Iran. La întâlnirile pe care le va avea în ţara vecină, primul ministru de la Bagdad vrea să discute probleme energetice, refacerea economică dar şi situaţia securităţii în regiune.
TEL AVIV: Tensiuni în Fâşia Gaza
În urma ameninţărilor referitoare la o posibilă ofensivă militară israeliană în Fâşia Gaza, militanţii palestinieni au lansat un atac cu rachete şi mortiere asupra ţintelor israeliene. Deocamdată atacurile au făcut numai pagube materiale. Anterior armata israeliană şi-a intensificat raidurile aeriene împotriva militanţilor organizaţiei radicale islamiste Hamas. Cel puţin şase luptători Hamas au fost ucişi. Premierul israelian, Ariel Sharon a declarat la televiziunea naţională, că a dispus să fie luate toate măsurile necesare împotriva organizaţiilor teroriste palestiniene. Pe de altă parte, Statele Unite intenţionează să se implice pentru soluţionarea crizei din Orientul Apropiat. Secretarul de Stat Condoleezza Rice se va deplasa săptămâna viitoare în regiune pentru a purta discuţii cu reprezentanţii Israelului şi ai Autorităţii Palestiniene, în speranţa că retragerea coloniştilor evrei din Fâşia Gaza, programată pentru mijlocul lunii august se va desfăşura fără incidente majore.
BERLIN: Audiere maraton în scandalul vizelor
Ministrul german de interne, Otto Schily a participat la o audiere maraton de 15 ore în parlamentul german cu privire la scandalul din urmă cu cinci ani în chestiunea vizelor. Este vorba despre tolerarea unui aflux impresionant de imigranţi ilegali din estul Europei în Republica Federală. Ministrul a depus o mărturie transmisă şi de televiziunile germane şi a respins acuzele, potrivit cărora ar fi vinovat de această situaţie. El a declarat că singurul vinovat de emiterea vizelor este Ministerul de Externe. Între anii 1999 şi 2000 relaxarea politicii vizelor a permis accesul în Germania a mii de muncitori ilegali din Ucraina, printre care s-au aflat şi criminali şi prostituate. Opoziţia de la Berlin a vrut să afle la audierea de ieri, dacă Otto Schily a cunoscut situaţia şi de ce guvernul nu a reacţionat.
CONSTANŢA: Români implicaţi în naufragiul din Strâmtoarea Bosfor
Comandantul cargoului sub pavilion panamez, "Corona Z", care s-a scufundat, ieri dimineaţă, în Strâmtoarea Bosfor, dat dispărut, este român, ca şi alţi patru membri ai echipajului, salvaţi de un vas turcesc aflat în apropierea dezastrului, transmite corespondentul MEDIAFAX. Directorul Autorităţii Navale Teritoriale Constanţa, Alexandru Mezei, a declarat că echipajul cargoului era format din cinci marinari români şi cinci sirieni, comandantul navei, Mihai Hava, fiind dat dispărut. Conform autorităţilor turceşti, nouă marinari au fost salvaţi de un vas turcesc aflat în apropiere, singurul dat dispărut fiind comandantul cargoului. Vasul, construit în 1974, a încărcat din portul Constanţa peste 2.700 de tone de fier vechi, cu destinaţia Mardas, Turcia, părăsind portul Constanţa joi dimineaţă, a precizat Alexandru Mezei. Potrivit autorităţilor turceşti, deocamdată nu a fost stabilită cauza care a dus la scufundarea navei.
</doc>
<doc docid='dw_2623418' lang='ron' type='mono' source='https://www.dw.com/ro/ro/17-mai-2005-1200-utc/a-2623418' term='Corona'>
BUCUREŞTI: Vot unanim în Camera deputaţilor
Proiectul de lege privind modificarea formularelor declaraţiilor de avere şi de interese a fost votat, marţi, de toţi deputaţii prezenţi la şedinţă, înregistrându-se 246 de voturi "pentru" şi nici un vot "împotrivă”, relatează agenţia Mediafax. Preşedintele Camerei Deputaţilor, Adrian Năstase, a precizat că rezultatul votului, respectiv 246 de voturi "pentru" şi nici un vot "împotrivă" este anunţat "sub rezerva verificărilor ulterioare".
BUCUREŞTI: Ion Iliescu după operaţie
Senatorul Ion Iliescu a depăşit cu bine prima noapte după intervenţia de dilatare a arterelor coronare, a declarat, marţi dimineaţă, medicul Sorin Oprescu, directorul general al Spitalului de Urgenţă Elias din Capitală. El a adăugat că Iliescu a dormit bine şi nu a reclamat nici un fel de dureri. Totodată, comisia desemnată pentru supravegherea stării de sănătate a lui Iliescu s-a întrunit la 7:30, ocazie cu care a constatat că pacientul se simte foarte bine, urmând ca, în cursul zilei de marţi, să fie transferat la Spitalul Elias. Medicii sînt foarte optimişti în privinţa evoluţiei din zilele următoare şi speră ca, la începutul săptămînii viitoare, Ion Iliescu să-şi poată relua activitatea normală. Vinerea trecută, fostul preşedinte Iliescu a avut un puseu de tensiune pe fondul unei hipertensiuni mai vechi şi a unei cardiopatii ischemice cunoscute, iar duminică a fost internat în Spitalul de Urgenţă Elias, pentru un control medical general. După primele examinări şi după analiza primelor rezultate, comisia medicală a hotărât ca senatorul să fie supus unei noi analize (angiocoronarografie), prin care să poată fi văzută starea vaselor de sânge. Luni dimineaţă, senatorul a fost transportat pentru investigaţii la Institutul de Cardiologie "C.C.Iliescu", după care comisia a hotărât efectuarea angiocoronarografiei în clinica de chirurgie cardiovasculară de la Spitalul de Urgenţă Floreasca, unitate condusă de doctor Şerban Brădişteanu. Pentru că în orice astfel de intervenţii există şi anumite riscuri, întreaga echipă de specialişti a fost pregătită să intervină la nevoie. După internarea lui Ion Iliescu, Sorin Oprescu declara că, de obicei, aceste puseuri de hipertensiune se fac în perioade de stres intens, confirmând astfel că discuţiile din ultima perioadă de la partid ar putea fi un motiv al oscilaţiilor de tensiune. Oprescu n-a exclus însă nici factorul reprezentat de vârsta fostului şef al statului.
WASHINGTON: Ştiri false soldate cu zeci de morţi şi răniţi
Săptămânalul american „Newsweek” a retractat în totalitate articolul care incrimina false abuzuri ale militarilor americani de la închisoarea Guantanamo. Citând un înalt funcţionar american, săptămânalul ”Newsweek” relata de curând despre abuzurile militarilor americani de la închisoarea Guantanamo, care ar fi expus Coran-ul în toaletele penitenciarului pentru a-i umili pe deţinuţii musulmani. Falsa ştire a stârnit proteste masive în anumite state islamice, provocând demonstraţii violente în Afganistan, în urma cărora cel puţin 15 persoane şi-au pierdut viaţa, iar alte câteva zeci au fost rănite.
DUBAI: Al Kaida înfierează iniţiativa americană de implicare a suniţilor
Reţeaua teroristă islamică al Kaida a înfierat într-un anunţ difuzat pe internet iniţiativa americană de implicare mai puternică a minorităţii musulmane sunite în proiectarea noii constituţii a ţării. Potrivit extremiştilor, suniţii care iau parte la redactarea proiectului constituţional irakian ar fi necredincioşi.
TAŞKENT: SUA şi ONU critică regimul uzbek
În estul Uzbekistan-ului situaţia este în continuare tensionată. Corespondenţii de presă transmit că oraşul Andijan se află în stare de asediu, blocat de dispozitive militare. De asemenea drumurile către oraş sunt şi ele blocate. Organizaţia pentru apărarea drepturilor omului, Amnesty International, condamnă utilizarea forţei împotriva populaţiei civile. Martori oculari relatează că înăbuşirea sângeroasă a protestelor din estul Uzbekistan-ului s-a soldat pînă acum cu cel puţin 500 de morţi. Din raportul autorităţilor de la Taschkent reiese că numărul morţilor este de doar 70. Administraţia americană s-a arătat profund îngrijorată faţă de actuala situaţie din Andijan. Statele Unite au condamnat ulilizarea nediscriminată a forţei de către executivul preşedintelui Karimov. Germania, Franţa şi Marea Britanie au formulat critici la adresa modului în care guvernul de la Taschkent încearcă să soluţioneze criza, iar secretarul general al Organizaţiei Naţiunilor Unite, Kofi Annan, a lansat un apel la rezolvarea conflictului pe cale paşnică.
MOSCOVA: Răzbunarea " ţarului"
In procesul intentat omului de afaceri rus, Mihail Hodorkovski, fost acţionar majoritar al concernului petrolier Yukos, se aşteaptă un verdict dur. Observatorii consideră că Hodorkovski ar putea fi condamnat la zece ani de lagăr de muncă pentru fraudă, evaziune fiscală şi alte delicte grave. Instanţa de judecată rusă l-a găsit pe inculpat vinovat în patru din cele şapte capete de acuzare. Procedura de comunicare a sentinţei, care a început ieri, continuă şi astăzi. În faţa tribunalului mai multe persoane au protestat ieri împotriva apropiatei sentinţe, apreciind că acţiunea de încarcerare şi condamnare a fostului magnat rus nu este decât o înscenare politică. De aceiaşi părere este şi Sabine Leutheuser Schnarrenberger. Observatoarea Consiliului Europei la audierile de la Moscova a subliniat că procesul a sufeirt din capul locului de carenţe din unghiul justiţiei unui stat de drept şi că verdictul completului de judecată echivalează cu o ratificare a acuzelor. Analiştii occidentali consideră că Hodorkovsky a devenit victima setei de autoritate politică absolută şi de control economic a şefului Kremlinului, Vladimir Putin. Experţii economici avertizează că s-ar putea produce o masivă retragere a investitorilor străini din Rusia în urma unei proceduri judiciare calificate în genre drept o farsă.
BAGDAD: Un oficial guvernamental irakian - victima unui atentat.
Poliţia relatează că angajatul ministerului apărării a fost împuşcat dintr-o maşină, de persoane necunoscute. Incidentul a avut loc în partea de est a capitalei irakiene.
JAKARTA: Panică în Indonezia
Eventualitatea producerii unui nou tsunami a stârnit panică în rândul populaţiei din insula indoneziană Sumatra. Corespondenţii de presă transmit că un număr mare de persoane şi-au părăsit locuinţele şi s-au refugiat în zone situate la o altitudine mai înaltă. Motivul a fost ştirea conform căreia vulcanul Anak Krakatoa ar fi pe cale să erupă. În 1883 erupţia vulcanului a provocat un tsunami uriaş care a cauzat moartea a 36.000 de persoane. În urma catastrofei de la sfârşitul anului trecut, provocată tot de tsunami, aproximativ 160.000 de persoane şi-au pierdut viaţa.
VARŞOVIA: Băsescu la summitul Consiliului Europei
Prezent la Varşovia, la summit-ul şefilor de stat şi guvern ai celor 46 de state membre ale Consiliului Europei, preşedintele Traian Băsescu a lansat un apel la sprijinirea întoarcerii în siguranţă a tuturor ziariştilor răpiţi, indiferent dacă aceştia sunt români, francezi sau de altă naţionalitate. Dezbaterile din cursul zilei de ieri s-au concentrat asupra respectării drepturilor omului, a întocmirii unui plan de acţiune privind consolidarea democraţiei şi a securităţii pe continent, precum şi combaterea terorismului, a oricăror forme de discriminare şi a criminalităţii organizate. Cancelarul Gerhard Schroeder va lua parte la lucrările summit-ului ce se vor desfăşura în cursul acestei zile.
KABUL: Teroriştii continuă să răpească persoane
O italiancă, angajată a organizaţiei umanitare Care, a fost răpită aseară dintr-un cartier situat în centrul capitalei Kabul. Paul Barker, directorul organizaţiei umanitare Care, a anunţat că, pînă în acest moment, nu există nici o cerere de răscumpărare. De asemenea nu se ştie nici ce grupare se face responsabilă de răpirea Clementinei Cantoni. Ministerul italian de externe a procedat la crearea unei celule de criză. În ultimele săptămâni comunitatea de străini din Kabul a fost frecvent avertizată asupra pericolului răpirilor.
NEW YORK: ONU şi dreptul electoral în Kuweit
Comunitatea internaţională a salutat decizia parlamentului kuweitian de acordare a dreptului de participare atât activă, cât şi pasivă la vot a femeilor. Secretarul general al Organizaţiei Naţiunilor Unite, Kofi Annan, a vorbit despre o „decizie istorică”, iar Statele Unite au apreciat că hotărârea parlamentului kuweitian reprezintă un pas înainte în drumul acestui stat către democratizare. Femeile din Kuweit vor avea voie să participe la preconizatele alegeri parlamentare din 2007.
WASHINGTON: Condamnare la închisoare pentru Abu Ghraib
În procesul intentat militarilor americani, acuzaţi că se fac vinovaţi de abuzurile comise la închisoarea Abu-Ghraib, un militar în rezervă a fost condamnat la cinci ani şi jumătate de închisoare, fiind găsit vinovat de şase din cele şapte capete de acuzare.
</doc>
<doc docid='dw_2632480' lang='ron' type='mono' source='https://www.dw.com/ro/ro/vaccinuri-împotriva-sras/a-2632480' term='Corona'>
S-a comunicat recent că a apărut un caz de "sindrom respirator acut sever" - SRAS -, maladia la apariţia căreia specialiştii s-au aflat în faţa unui agent patogen necunoscut. Necunoaşterea virusului a declanşat o adevărată panică; dar şi o cercetare febrilă, care a dus destul de repede la identificarea acestuia. Fiind de aşteptat că vor mai apărea cazuri, poate chiar epidemii, cercetătorii şi-au continuat studiile, care încep să arate rezultate. Reapariţia sindromului respirator acut sever este temută mai ales în sud-estul Asiei. Avem de-a face în cazul acestei boli cu o zoonoză - o infecţie contagioasă transmisibilă de la animale la om. Or, în această zonă a globului se află condiţiile prielnice infectării. În anul 2004 vor fi testate în studii clinice 5 variante diferite de vaccinuri împotriva virusului afecţiunii respiratorii SRAS.În revista "Science" este prezentată cea mai recentă dintre acestea, realizată de oameni de ştiinţă americani de la Universitatea din Pittsburgh. În experimente pe maimuţe rhesus, vaccinul s-a dovedit a fi deosebit de eficient. Specialiştii le-au injectat animalelor virusul inofensiv al unei răceli, virus care a fost prevăzut în prealabil cu gene ale virusului de SRAS. Două săptămîni mai tîrziu, maimuţele au prezentat reacţie imunitară împotriva virusului gravei afecţiuni respiratorii. Dat fiind că încă nu s-a testat dacă virusul protejază efectiv animalele de o infecţie cu virusul corona care declanşază boala, experimentele vor fi continuate. Abia la sfîrşitul anului 2004 vaccinul va putea fi testat şi la oameni. În prezent se lucrează şi în Canada şi în China la realizarea de vaccinuri SRAS.Cele două ţări au fost cel mai mult afectate de epidemia de anul trecut, la care şi-au pierdut viaţa aproape 800 de persoane.
</doc>
<doc docid='dw_52719556' lang='ron' type='mono' source='https://www.dw.com/ro/ro/coronavirus-care-sunt-grupurile-cele-mai-vulnerabile-și-de-ce/a-52719556' term='SARS'>
Noul coronavirus se va răspândi rapid în următoarele săptămâni și luni, a avertizat renumitul virolog german Christian Drosten de la clinica Charité din Berlin. Până la două treimi din populația Germaniei s-ar putea să se infecteze.
Vestea bună e însă că, în marea majoritate a cazurilor, infecția nu va duce la o îmbolnăvire gravă. În plus, majoritatea oamenilor vor dezvolta deja anticorpi împotriva SARS-CoV-2 până în toamnă, când va începe noul val de răceli și gripe.
De ce trebuie protejate mai ales persoanele în vârstă?
Bătrânii sunt deosebit de periclitați în contextul coronavirusului. În China, doar 0,2 la sută dintre persoanele infectate de sub 40 de ani și-au pierdut viața în urma bolii pulmonare cauzate de coronavirus, comparativ cu 8 la sută dintre cei cu vârste între 70 și 79 de ani și 14,8 la sută dintre persoanele de peste 80 de ani.
Așadar, în următoarele săptămâni și luni trebuie protejați mai ales bătrânii, în special cei care suferă și de alte boli. Ei ar trebui să evite adunările mari, concertele sau chiar și întrunirile unei asociații din care fac parte.
Nu apelați la bunici pentru supravegherea nepoților în situații de excepție, cum ar fi carantina la domiciliu. Ar fi bine ca rudele mai tinere să-i ajute pe bătrâni la cumpărături, pentru ca aceștia să evite supermarketurile aglomerate.
Rata mortalității în funcție de vârstă
Ce fel de boli cresc riscurile în contextul unei infecții cu coronavirus?
Aproape toți pacienții care au decedat erau deja bolnavi înainte de a se infecta cu noul virus. Potrivit analizelor Organizației Mondiale a Sănătății (OMS), efectuate pe baza cazurilor din China, cei mai expuși sunt bătrânii care suferă de boli cardiovasculare, diabet, hipertensiune, boli ale sistemului respirator și cancer.
De ce evoluția bolii e adesea mai gravă la bărbați decât la femei?
Potrivit OMS, boala pulmonară cauzată de noul coronavirus a făcut mai multe victime în rândurile bărbaților. În China, rata medie a mortalității a fost de 2,8 la sută la pacienții de sex masculin, comparativ cu 1,7 la sută la cei de sex feminin. Raportul era asemănător în 2003, în cazul epidemiei de SARS din Hongkong. Chiar și gripa "normală" evoluează, de obicei, mai grav la bărbați.
Sistemul imunitar al femeilor este mai rezistent decât cel al bărbaților, în special din cauza estrogenului, un hormon feminin care ajută la lupta mai rapidă împotriva agenților patogeni.
În plus, există și motive genetice pentru aceste diferențe, a explicat virologul molecular german Thomas Pietschmann, în dialog cu DW: "Unele dintre genele relevante pentru sistemul imunitar, de pildă cele care recunosc agenții patogeni, sunt codate pe cromozomul X. Pentru că femeile au doi cromozomi X și bărbații doar unul, ele au un avantaj în lupta împotriva bolilor."
Contează foarte mult și stilul de viață: adesea, femeile trăiesc mai sănătos decât bărbații. În China fumează 52 la sută dintre bărbați și mai puțin de 3 la sută dintre femei. Când plămânii sunt deja afectați de consumul de nicotină, orice boală a căilor respiratorii evoluează mai grav - nu doar infecția cauzată de coronavirus.
De ce sunt mai rezistenți copiii?
În mod surprinzător, copiii nu se numără printre grupurile cele mai vulnerabile în contextul coronavirusului. Din fericire nu a existat niciun singur copil infectat care să fi murit în urma acestei boli pulmonare.
Copiii trec mult mai ușor peste această boală
Copiii care se infectează au doar simptome ușoare sau nu se îmbolnăvesc deloc. Oamenii de știință nu au ajuns încă la o concluzie clară în privința cauzelor. Mulți medici presupun că, în cazul copiilor foarte mici, își face efectul "sistemul nespecific" cu care sunt născuți.
Ca protecție împotriva primilor agenți patogeni, mama îi oferă bebelușului prin intermediul laptelui matern propria ei protecție imunitară specifică. Din acest sistem de apărare înnăscut fac parte, spre exemplu, celule care atacă toți agenții patogeni care pătrund în corp prin mucoase sau prin piele.
De obicei, această "imunizare pasivă" e suficientă până când copiii își dezvoltă propriul sistem imunitar de apărare specific. Chia și mai târziu, sistemul imunitar e capabil să "învețe" și să se dezvolte când apar noi agenți patogeni.
Nu, coronavirusul care ține lumea în suspans nu provine din laboratoarele militare chineze sau americane. Nu, albanezii nu posedă imunitate genetică la coronavirus, chiar dacă la televizor prezicătoarele spun altceva.  (09.03.2020)
Soarta Romaniei depinde foarte mult de responsabilitatea celor care vin din strainatate. Interviu cu prof. univ. dr. Alexandru Rafila, presedintele Societatii Romane de Microbiologie. (10.03.2020)
</doc>
<doc docid='dw_52675891' lang='ron' type='mono' source='https://www.dw.com/ro/ro/comentariu-sars-cov-2-şi-globalizarea/a-52675891' term='SARS'>
Să luăm ca exemplu un automobil produs la Sindelfingen sau Wolfsburg, în Germania. Fie că e vorba de un Mercedes Clasa E sau un VW Golf, inscripţia Made in Germany nu mai e de multă vreme conformă realităţii. Pe lângă faptul că poate doar un sfert din produs mai este asamblat de mecanicii auto din fabricile germane, subansamblele vin din întreaga lume. Aceasta presupune o logistică impresionantă, iar managementul care coordonează lanţurile de aprovizionare face o muncă titanică. Dacă, de pildă, containerul cu componente nu ajunge la timp în portul din Hamburg, atunci benzile rulante de asamblare din Sindelfingen sau Wolfsburg se opresc.
Cu astfel de scenarii îşi bat capul responsabilii din multe instituţii şi companii - fie că e vorba de producătorii de maşini şi automobile, de întreprinderi mici şi mijlocii, dar şi de marile concerne listate la Bursa din Frankfurt sau de sistemul de sănătate, în care coronavirusul a accentuat penuria deja vizibilă de medicamente importante. Deasupra tuturor pluteşte întrebarea: este acesta începutul sfârşitului globalizării? Trebuie să regândim diviziunea internaţională a muncii? Să readucem capacităţile de producţie înapoi acasă? Există alternativă la roţile dinţate ale fabricii mondiale, dezvoltate în ultimele trei decenii?
Readucem acasă producţia?
Dezamăgirea numărul unu pentru toţi cei care cred că globalizarea e de vină pentru tot răul din lume e complexitatea chestiunii la care nu se poate răspunde prin da sau nu. Deoarece - şi acest lucru e incontestabil - diviziunea internaţională a muncii a generat o creştere substanţială a bunăstării. Nu doar în statele puternic industrializate, ci şi altundeva în lume. Ţările în curs de dezvoltare au devenit ţări emergente, milioane şi milioane de oameni au scăpat de o sărăcie cruntă. Bineînţeles că rămân discutabile aspectele ce ţin de standardele de muncă, sociale şi de protecţia mediului. Dar dacă am readuce capacităţile de producţie înapoi acasă, mulţi dintre aceşti oameni şi-ar pierde locurile de muncă.
Henrik Böhme, redactor DW
Când Donald Trump vorbeşte de "America first" şi promite să "readucă joburile înapoi acasă", nu puţini se enervează. Dar dacă ministrul german al Economiei, Peter Altmeier, sau omologul său francez, Bruno Le Maire, spun că vor să creeze capacităţi de producţie în Europa sau să "readucă acasă anumite sectoare economice" (Le Maire), atunci reacţiile aproape că nu există.
Bineînţeles că trebuie să vorbim despre anumite chestiuni. Despre branşa farmaceutică, de exemplu. Dacă Germania, ca şi Franţa, depind, în cazul substanţelor necesare la medicamentele importante, în proporţie de 80 la sută de livrările din străinătate şi în proporţie de 40 la sută de cele din China, atunci trebuie ceva să se schimbe. Importurile masive de substanţe farmaceutice se datorează faptului că producţia ar fi altfel prea scumpă în Germania şi, nu în cele din urmă, presiunilor legate de preţ, exercitate de casele de asigurări de sănătate.
Ar fi greşit, însă, să credem că Germania se află practic, în privinţa multor produse industriale, la mâna chinezilor. Economia naţională germană - în calitate de importantă componentă şi beneficiară a diviziunii muncii - nu este dependentă de anumite ţări în parte. Niciun partener comercial al Germaniei nu deţine un segment mai mare de zece la sută din exporturi şi importuri, susţine Camera Germană de Comerţ şi Industrie.
Înapoi în secolul XIX?
Cu siguranţă, actuala criză generată de coronavirus va determina companiile să-şi simplifice lanţurile de livrare şi să caute căi de reducere a eventualei dependenţe de anumite livrări. Poate că unele se vor gândi dacă nu ar fi mai eficient să se redoteze cu depozite. Evident că depozitarea costă bani, dar întreruperea producţiei, generată ca acum de o pandemie, este garantat şi mai costisitoare.
Dar sunt absolut convins că nu se va întâmpla aşa cum prezice şeful Camerei de Comerţ a UE în China, Jörg Wuttke, anume că timpurile, în care s-a produs acolo unde costurile de producţie erau cel mai scăzute, au apus. Ar avea efect de bumerang mai ales asupra campionului mondial la export care este Germania. Republica Federală va suferi probabil de pe acum deja pierderi la export cauzate de nefuncţionarea lanţurilor de livrare din cauza coronavirusului. Să nu uităm că în timpul crizei financiare mondiale din 2009, economia germană a înregistrsat o scădere de cinci procente. Ce s-a întâmplat atunci ar fi doar uvertura la posibilele consecinţe ale sfârşitului globalizării.
Să revenim deci la producţia naţională? Să ne întoarcem în secolul XIX? Să revină protecţionismul la modă? Cine chiar îşi doreşte acest lucru, ar face bine să se gândească la nişte argumente întemeiate pentru a le explica oamenilor gigantica pierdere a bunăstării şi protecţiei sociale, care ar apărea, previzibil, într-un astfel de caz.
</doc>
<doc docid='dw_52363330' lang='ron' type='mono' source='https://www.dw.com/ro/ro/china-n-a-învățat-nimic-din-epidemia-de-sars/a-52363330' term='SARS'>
Deutsche Welle: Conducerea de la Beijing a reacționat târziu, dar drastic la epidemia de coronavirus, punând milioane de oameni în carantină. Au fost greșite aceste măsuri?
Maximilian Mayer: E prea devreme să evaluăm acest lucru. În general, așa ceva sigur că e de așteptat de la acest sistem politic. Pe de-o parte, există o suprimare a informațiilor. Politica are prioritate, nu sănătatea. Această abordare a fost, în special, modul de operare al guvernelor locale, o situație similară celei din timpul epidemiei de SARS din 2003. Așadar, guvernul chinez nu a învățat nimic din epidemia de SARS, chiar dacă afirmă că ar fi făcut-o.
Pe de altă parte, aici se vede întregul instrumentar al unei dictaturi. Chiar și mulți chinezi au fost surprinși să vadă cât de avansate sunt posibilitățile guvernului de a-i controla pe cetățeni. Statul chinez a recurs la toate instrumentele de control disponibile, de la tehnologiile moderne, cum ar fi dronele și inteligența artificială, până la cele tradiționale, ca unitățile muncitorești și comitetele de stradă la nivel local, datorită cărora a fost posibil să fie monitorizată temperatura fiecărui cetățean și să se controleze cine iese din casă la ce oră. E vorba de niște forme extreme ale controlului și ale îngrădirii libertății de mișcare. Rămâne de văzut dacă epidemia poate fi oprită în felul acesta.
Cât timp poate fi menținută această îngrădire a libertății de mișcare?
Organizația Mondială a Sănătății a recomandat să nu fie luate măsuri atât de drastice, dar sigur că nu poate să critice deschis țara afectată cel mai grav de o astfel de epidemie.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3XPqP
Dar ce se întâmplă dacă se renunță la carantină și se ajunge la un al doilea val de infecții? Un lucru e clar: guvernul nu poate să-i rețină pe oameni timp de luni de zile, sufocând astfel și economia. Însuși președintele Xi Jinping a realizat acest lucru. Dar nimeni nu știe cum se poate ajunge la un echilibru între prevenirea răspândirii virusului și conjunctura economică.
Comparând diferite orașe, regiuni și provincii în China, observăm că nu funcționează coordonarea. Există prevederi foarte diferite, mai mult sau mai puțin stricte, pentru companii privind munca de la distanță, dar și pentru școli și universități. Nu văd cum ar putea guvernul să mențină carantina, dar să le și permită companiilor, pas cu pas, să funcționeze din nou normal.
În ciuda măsurilor drastice pe care le-a luat, se pare că Partidul Comunist Chinez a pierdut, cel puțin pentru un timp, controlul asupra opiniei publice din țară. În rețelele de socializare chineze s-a ajuns la dezbateri aprinse, mai ales după moartea medicului Li Wenliang, care a atras primul atenția asupra pericolului reprezentat de noul virus, medic inițial înfierat drept "mincinos" de partid. Ce efect a avut moartea sa asupra opiniei publice din China?
După ce a fost făcută publică moartea doctorului Li, am rămas treaz toată noaptea, pentru că am văzut pe conturile mele pe WeChat și Weibo ce se întâmplă în rețelele de socializare din China. Nu-mi amintesc să mai fi văzut așa ceva în ultimii ani. Motivul: Li a fost un medic obișnuit, nu o personalitate politică, un om de știință celebru sau un activist pentru drepturile omului. El era un tip normal, care își făcea meseria și a criticat demersurile inutile - și, după cum s-a văzut mai târziu, chiar periculoase - ale guvernului local. Mai târziu, Li Wenliang a criticat deschis și suprimarea informației în China. E tragic că tocmai cel care a avertizat populația, încă din decembrie 2019, despre pericolul noului virus, a murit în urma bolii pulmonare cauzate de acesta. Milioane de chinezi au înțeles acest lucru.
Dr. Maximilian Mayer a predat, printre altele, la Universitatea din Bonn
Există diverse moduri de a-și exprima atitudinea critică, indignarea și frustrarea. După moartea lui Li Wenliang, au existat foarte multe apeluri pentru libertate de expresie. Personalități chineze, printre care mai mulți profesori universitari, au publicat scrisori deschise. În acest context, le-a fost imposibil cenzorilor și autorităților de propagandă să controleze întregul discurs public.
Încetul cu încetul, cenzorii au preluat însă din nou controlul. Multe postări critice din rețelele de socializare au fost șterse. În același timp, mass-media de stat au lansat o campanie menită să arate că guvernele străine laudă conducerea de la Beijing pentru măsurile luate în această situație de criză.
Credeți că managementul de criză insuficient a dăunat autorității șefului de stat Xi Jinping? Sau se va da vina, din nou, doar pe cadrele de jos?
Da, în orice caz situația a dăunat "brand-ului" Xi Jinping, asta se vede în nenumărate mesaje și postări critice. Trucul guvernului de la Beijing - care spune adesea că face o treabă bună, dar că există cadre incompetente și corupție la nivel local - nu a funcționat în acest caz. Sigur că guvernul central încearcă în continuare să dea vina pe autoritățile locale: recent, cei mai importanți reprezentanți ai comisiei pentru sănătate din provincia Hubei au fost nevoiți să plece. Dar pentru mulți chinezi e evident că această epidemie reprezintă o problemă a întregului sistem, care are o legătură cu stilul de conducere al președintelui. Așadar, ne putem aștepta la o scădere a nivelului de încredere în Xi Jinping.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3XPqP
</doc>
<doc docid='dw_52302320' lang='ron' type='mono' source='https://www.dw.com/ro/ro/coronavirus-china-anunţă-deja-720-de-morţi/a-52302320' term='SARS'>
Numărul oficial al persoanelor al căror deces a fost provocat de coronavirus a crescut în China continentală  şi Hong Kong la cel puţin 722. Conform agenţiei de ştiri nipone Kyodo, şi un japonez a murit în China, răpus de acelaşi virus recent descoperit. Bărbatul a suferit o penumonie gravă, fiind internat în oraşul de unde s-a răspândit coronavirusul: Wuhan, din provincia chineză Hubei. Şi Ambasada SUA a confirmat moartea unui cetăţean american, care tot în Wuhan s-a infectat.
Între timp numărul deceselor cauzate de coronavirus l-a depăşit pe cel provocat de epidemia Sindromului Acut Respirator Sever (SARS) în 2002/2003. Din cauza acestui virus, care afectează tot căile respiratorii, au murit în China continentală şi Hong Kong aproximativ 650 de oameni.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3XPqP
Peste 34.000 de persoane infectate
Din surse oficiale reiese că peste 34.000 de persoane au fost infectate cu coronavirus în China. Din provincia Hubei, respectiv metropola Wuhan s-a răspândit acest virus cu repeziciune în peste 20 de ţări ale lumii - inclusiv în Germania. Aici s-au înregistrat până la această oră 14 cazuri.
Statele Unite şi alte ţări afectate de răspândirea coronavirusului vor să acorde ajutor Chinei în valoare de până la 100 de milioane de dolari. Departamentul de stat de la Washington a facilitat chiar în această săptămână transportul a peste 16 tone de material medical donat Chinei, între care măşti de unică folosinţă, măşti de respirat şi halate.
Preşedintele SUA, Donald Trump a declarat deja la finele lunii ianuarie că a oferit Chinei şi preşedintelui Xi Jinping "orice ajutor ar fi necesar" în lupta contra coronavirusului. Ajutor respins însă de Beijing. Autorităţile chineze au criticat, în schimb, dur interdicţia de a intra pe teritoriul SUA a persoanelor - chinezi sau străini - care s-au aflat în China.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3XPqP
Guturai, tuse, dureri în gât şi febră. Deoarece simptomele sunt, în prima fază, asemănătoare, nu este clar de la bun început despre ce tip de infecţie e vorba: bacteriană sau virală? (03.02.2020)
După decesul medicului chinez care a atras primul atenţia asupra pericolului reprezentat de coronavirus, partidul elogiază acum "profesionalitatea" sa. Iniţial l-a înfierat drept "mincinos". (07.02.2020)
În China, numărul celor infectați cu noul coronavirus și cel al persoanelor care au murit din cauza lui au crescut din nou. Teama de o pandemie duce în Republica Populară și în lume la măsuri tot mai drastice. (30.01.2020)
</doc>
<doc docid='dw_52293855' lang='ron' type='mono' source='https://www.dw.com/ro/ro/li-wenliang-la-moartea-unui-mincinos-devenit-erou-naţional/a-52293855' term='SARS'>
"Da, am înţeles". Acestea sunt probabil ultimele cuvinte lăsate în scris de Li Wenliang. În legătură cu dosarul WuGong 2020103, Li a fost citat pe 3 ianuarie 2020 la secţia de poliţie Zhongnanlu din Wuhan. În dosar, medicul era acuzat de răspândirea de neadevăruri pe platformele de socializare din internet. "Aţi răspândit pe 30 decembrie 2019 în grupul WeChat 'Facultatea de Medicină a Universităţii Wuhan, promoţia 2004', constatări contrare adevărului privind şapte prezumtive cazuri de SARS", se arată în procesul verbal al interogatoriului.
Li Wenliang s-a născut în 1986 în provincia Liaoning, aflată în nord-estul Chinei. După şapte ani de studiu al medicinei la Wuhan şi după rezidenţiatul absolvit la Xianmen, el şi-a început activitatea la Spitalul Central din Wuhan. Insigna roşie prinsă la pieptul halatului său de medic arăta tuturor că este membru al Partidului Comunist.
Insigna roşie de la reverul halatului atesta că Dr Li Wenliang este membru al Partidului Comunist
"Şapte cazuri de SARS" la Wuhan
Pe 30 decembrie 2019, Li a postat următorul mesaj pe grupul WeChat al absolvenţilor de medicină din care făcea parte alături de alţi 150 de colegi: "Şapte cazuri de SARS în Piaţa Huanan pentru fructe de mare şi legume. Toţi pacienţii sunt izolaţi la secţia de reanimare."
Cineva din acest grup a răspândit mai departe în internetul chinezesc această postare sub formă de screenshot, cu tot cu numele şi funcţia doctorului Li. Astfel, el s-a făcut vinovat, potrivit poliţiei, de "tulburarea liniştii sociale". Poliţiştii l-au întrebat dacă are de gând pe viitor să se abţină de la astfel de acţiuni. El a răspuns cu "da". Poliţiştii i-au mai explicat că riscă să fie urmărit în justiţie. La care Li a răspuns: "Am înţeles."
Procesul verbal al interogatoriului la care a fost supus Dr. Li Wenliang
Înfierat drept mincinos
Li şi alţi şapte medici au fost etichetaţi drept "mincinoşi" de către presa controlată de stat la începutul lunii ianuarie.Ei cu toţii ar fi răspândit ştiri false despre cazuri de îmbolnăviri pulmonare în scopul provocării unei stări de nelinişte şi panică în rândul populaţiei, au scris ziarele. Ştirea a fost difuzată şi în buletinul informativ al postului public de televiziune CCTV.
O săptămână mai târziu, Li a ajuns pe patul de spital din cauza unei maladii pulmonare încă misterioase pe atunci. Virusul a fost descoperit şi în organismul părinţilor săi. Şi câţiva colegi medici s-au îmbolnăvit. În ultimul său interviu oferit revistei chineze "Caixin" (Ştiri Financiare), pe 30 ianuarie, când era deja bolnav, Li a subliniat: "Eu nu am răspândit neadevărul. Voiam să-i atenţionez pe colegii mei medici, dar nu am vrut să provoc panică." Postarea sa a fost însoţită de rezultatul unor analize de laborator, care atestau că bolnavii din Piaţa Huanan erau infectaţi cu un virus având similitudini cu SARS. "Într-o societate sănătoasă nu trebuie să existe doar o singură voce", a mai declarat Li pentru revista "Caixin".
Elogii postume din partea partidului pentru "vigilenţă"
În zorii zilei de vineri, Li a decedat, la vârsta de numai 34 de ani. Organizaţia Mondială a Sănătăţii (WHO), a postat pe Twitter următorul mesaj: "Suntem foarte întristaţi de decesul doctorului Li Wenliang. Activitatea sa în lupta contra virusului trebuie apreciată."
După ce Li a fost prezentat iniţial ca mincinos şi factor perturbator al liniştii publice, după moartea sa a avut loc o întoarcere cu 180 de grade. Cotidianul naţionalist "Global Times" elogiază "profesionalismul şi vigilenţa doctorului Li în contextul unei epidemii care ne ameninţă". Iar Comisia Naţională de Supraveghere, o autoritate anticorupţie înfiinţată de preşedintele Xi Jinping, a ordonat o anchetă independentă legată de "toate chestiunile având legătură cu Dr. Li, care provin din rândul populaţiei".
Cetăţenii utilizatori ai internetului văd în el un erou naţional curajos, care nu s-a lăsat intimidat de conducere şi care a spus adevărul. Unii dintre ei au lansat pe Weibo hashtag-ul "Noi vrem libertate de opinie".  Dar astfel de forumuri au fost imediat închise.
</doc>
<doc docid='dw_51917224' lang='ron' type='mono' source='https://www.dw.com/ro/ro/suntem-ameninţaţi-de-un-nou-virus-ucigaş/a-51917224' term='SARS'>
Acest nou tip de afecţiune virală respiratorie a fost descoperit în zona metropolitană Wuhan, cu o populaţie de aproape 20 de milioane de locuitori, situată în centrul Chinei. Autorităţile chineze au anunţat că nu ar fi vorba de virusul SARS, care a făcut ravagii cu câţiva ani în urmă. Între timp numărul înbolnăvirilor a crescut la 59, şapte persoane aflându-se în stare critică. În total, în jur de 120 de oameni se află sub observaţie medicală. Majoritatea persoanelor afectate s-ar fi contaminat cu virusul, încă necunoscut, într-o piaţă de peşte din oraş, în care existau şi alte animale. Între timp această piaţa a fost închisă şi este dezinfectată. După înmulţirea cazurilor de înbolnăvire, Organizaţia Mondială a Sănătăţii (OMS), cu sediul la Geneva, a anunţat că "monitorizează cu atenţie situaţia, aflându-se în permanent contact cu autorităţile competente din China".
Cât de periculoasă este această penumonie atipică, nu e încă limpede. În Hongkong au fost luate prime măsuri de protecţie: pe aeroport au fost instalate aparate de măsurare a temperaturii, iar pasagerii sosiţi din Wuhan sunt controlaţi cu atenţie sporită. 16 persoane din Hongkong sunt bănuite a se fi infectat cu virusul pulmonar necunoscut. Şi în Singapore există un astfel de caz. Potrivit relatărilor de presă, o fetiţă de trei ani, care s-ar fi aflat în vizită în Wuhan, a fost spitalizată, starea ei fiind apreciată îmtre timp drept stabilă. Fetiţa nu fusese însă în piaţa de peşte, de unde se pare că a izbucnit boala. Comisia sanitară din Wuhan, care monitorizează situaţia la nivel local, a anunţat că "nu există dovezi clare", potrivit cărora virusul s-ar transmite de la om la om. În plus, nimeni din personalul medical nu s-ar fi contaminat. Experţii au exclus şi posibilitatea ca virusul să fie unul gripal obişnuit, din categoriile de gripă aviară, MERS sau SARS.
SARS
O femeie din Hongkong poartă mască medicală de protecţie contra infectării cu virusul SARS (aprilei 2003)
Ştirile parvenite în ultima vreme din Wuhan au amintit de epidemia SARS, declanşată în 2002 în provincia Guangdong din sudul Chinei, iniţial muşamalizată de autorităţi. Răspândirea Sindromului Acut Respirator Sever (SARS) a fost considerată drept încheiată în vara anului 2003, deşi din când în când se mai descoperă noi infecţii. Potrivit OMS, la nivel mondial aproximativ 8000 de oameni au fost infectaţi cu acest virus şi peste 900 au decedat. Virusul s-a răpândit în 30 de ţări. Dacă boala a fost transmisă omului într-adevăr de la animale precum lilieci sau viveride nu este nici până astăzi foarte limpede. Transmiterea unui virus de la animal la om nu este, însă, ceva neobişnuit, dacă ne gândim la boli precum Ebola, MERS sau turbare. Pericolul declanşării unei epidemii în cazul unor astfel de viruşi neobişnuiţi este mult mai mare decât în cazul celor cu care sutem de multă vreme obişnuiţi şi pentru care există pe piaţă antibiotice eficiente. SARS este fără îndoială una dintre cele mai periculoase boli infecţioase din ultimii ani, a cărei evoluţie este de regulă letală.
MERS
Un avion al companiei Thai Airways este dezinfectat pentru a proteja pasagerii de contractarea virusului MERS (iunie 2015)
Virusul MERS a fost depistat în 2012 şi a fost clasificat, ca şi SARS, ca făcând parte din categoria coronavirus. Virusul poate fi transmis atât animalelor, cât şi omului. La oameni e afectat înainte de toate aparatul respirator. Boala se manifestă în prima fază prin simptome asemănătoare gripei - tuse, febră şi dificultăţi respiratorii. Într-o a doua fază se ajunge la pneumonie. Evoluţia bolii e diferită, dar se poate ajunge şi la deces, aşa cum s-a întâmplat în 2015 în Coreea de Sud şi în China. Virusul este răpândit mai ales în Peninsula Arabă, de aceea poartă numele de Sindrom respirator din Orientul Mijlociu. Se pare că animalul gazdă-rezervor, de la care a fost transmis omului acest virus, a fost cămila. Nici până astăzu nu există tratament contra acestei afecţiuni pulmonare.
Gripa aviară
Măsuri contra gripei aviare luate de autorităţi la o fermă de raţe din Latrille, Franţa, în ianuarie 2017
Responsabil pentru această afecţiune gripală este virusul H5N2. Acest virus poate afecta, înainte de toate, păsările, de aceea şi denumirea pe care o poartă, dar poate infecta şi diferite mamifere - porcul, dar şi omul. Cu gripa aviară se pot contamina cu uşurinţă păsările migratoare. Dacă boala este transmisă apoi la păsările domestice, acestea fiind mai puţin rezistente, mor. Aşa se pot contamina întregi ferme de păsări. Şi în România au existat cazuri de aşa-numită pestă aviară. Este sigur faptul că virusul nu poate fi transmis de la om la om, ci doar de la animal la om - şi aceasta numai printr-un contact direct. Prin consumul de carne de pasăre gătită nu poate fi transmis virusul H5N2.
Boala legionarilor
Bacteriile Legionella la microsop
Legioneloza, declanşată de bacterii de tip Legionella, cunoscută şi sub denumirea de Boala legionarilor, este o formă gravă de peumonie. Simptomele caracteristice sunt tuse, frisoane, dureri de cap şi febră ridicată. În unele cazuri se produc şi stări de confuzie, ajungând până la delir. O sursă de infecţie poate fi instalaţia de aer condiţionat. Boala se contractează prin inhalarea de picături de apă microscopică (aerosoli) contaminate cu bacteria Legionella. Aceste bacterii trăiesc în apă şi se înmulţesc la temperaturi cuprinse între 20 şi 50 de grade Celsius. O altă sursă de contaminare sunt şi robinetele de apă de la chiuvetă sau duş. Boala legionarilor nu se transmite direct de la om la om.
Ea a fost descoperită în 1976 în timpul unui congres al asociaţiei veteranilor de război "Legiunea Americană", desfăşurat într-un hotel din Philadelphia. Mai mulţi participanţi s-au îmbolnăvit cu acel prilej prezentând simptomele unei pneumonii atipice. Dintre cei 221 de bărbaţi infectaţi, 34 au decedat. Ulterior s-a constatat că bacterii de tip Legionella pătrunseseră în sistemul de aer condiţionat al hotelului, declanşând aceste cazuri de penumonii grave. Boala este răspândită la nivel global şi este periculoasă mai ales pentru persoanele în vârstă şi cu un sistem imunitar slab. Tratamentul se face pe bază de antibiotice.
</doc>
<doc docid='dw_17863481' lang='ron' type='mono' source='https://www.dw.com/ro/ro/ebola-copleşeşte-guvernele-africane/a-17863481' term='SARS'>
Peste 1100 de victime şi 2100 de cazuri suspecte de infectare. Ebola paralizează puterea de reacţie a multor autorităţi din statele africane. Tensiunea creşte, la fel şi teama.
În plin vârtej al informaţiilor privind răspândirea necontrolată a virusului, compania aeriană Kenya Airway a decis sistarea zborurilor către Liberia şi Sierra Leona. O altă ţară africană, Coasta de Fildeş, a decis la rândul ei să nu mai permită vaselor din ţări afectate de Ebola să intre în apele sale teritoriale. Iar în Nigeria, în avioanele de linie au voie să urce doar pasagerii a căror temperatură corporală, măsurată pe aeroport, este normală.
"Restricţiile care vizează transportul aerian sunt expresia neputinţei autorităţilor din statele respective de a combate răspândirea Ebola", este de părere Dieter Häussinger, director al Institutului Hirsch pentru Medicină Tropicală. Succesul monitorizării febrei este foarte improbabil, de vreme ce această metodă nu face nicio distincţie clară între persoanele infectate cu Ebola şi bolnavii de gripă sezonieră. Häussinger spune că, din păcate, multe întrebări continuă să nu aibă un răspuns. De pildă, ce se întâmplă cu pacienţii febrili care nu au Ebola? Ajung aceştia în carantină?
Tomas Jelinek, directorul Centrului pentru Călătorii şi Medicină Tropicală din Berlin, consideră la rândul său că măsurile luate de unele state africane sunt mai degrabă de faţadă. Şi acum 12 ani, spune Jelinek, când se încerca stoparea pandemiei de SARS, s-a mers pe aceleaşi tip de măsuri, care, însă, nu au avut rezultate semnificative. "Nu trebuie să ne culcăm pe-o ureche, în speranţa că aceste controale vor spori cu adevărat securitatea în cazul Ebola", este de părere specialistul german.
Între timp, în Nigeria, patru persoane şi-au pierdut viaţa. Toate cazurile au strânsă legătură cu cel al unui bărbat liberian, care, la sfârşitul lunii iulie a colapsat în timp ce se afla pe aeroportul din Lagos, murind la scurt timp după aceea, în carantină.
Între timp, s-a decis ca inclusiv pasagerii curselor aeriene interne să fie controlaţi de febră, motiv pentru care mulţi oameni aleg să călătorească folosind autobuzul. Din cauza infrastructurii precare şi a densităţii ridicate a populaţiei, controale similare în cazul transporturilor terestre sunt imposibil de realizat. "Populaţia este mult prea concentrată asupra curselor aeriene. Ceea ce se întâmplă în autobuze este aproape ignorat", spune medicul Jelinek.
Kenia se teme de izolare
Aceeaşi metodă de luptă cu Ebola este folosită şi de autorităţile din Kenia. Deciziile de a sista zborurile către Liberia şi Sierra Leone şi de a interzice accesul în ţară cetăţenilor care vin din ţări afectate de boală "reprezintă o măsură preventivă, menită a nu izola şi mai mult ţara", consideră Tomas Jelinek. Nu cu multe zile în urmă, Organizaţia Mondială a Sănătăţii (OMS) a transmis că în Kenia există un risc major de izbucnire a epidemiei de Ebola, venită din vestul continentului african.
Aeroportul din capitala Nairobi este un centrul vital pentru transportul aerian din regiunea Africii. Compania sud-coreană Korean Air a anunţat anularea tuturor zborurilor spre Kenia, chiar dacă în această ţară nu s-a înregistrat până în prezent niciun caz de îmbolnăvire cu Ebola.
Medicul Tomas Jelinek apreciază că "asistăm la o reacţie internaţională exagerată, nejustificată de pericolul Ebola". Specialistul berlinez reaminteşte că alte afecţiuni, precum tuberculoza, se transmit cu mai mare uşurinţă, dat fiind că virusurile se transmit nu doar prin intermediul lichidelor corporale, ci şi prin aer. În vreme ce numărul persoanelor infectate cu Ebola este de câteva mii, milioane de oameni sunt bolnavi de tuberculoză, iar mulţi dintre ei mor.
Măsurile alarmiste luate de guvernele africane produc nelinişte şi neîncredere în rândul populaţiei, este de părere directorul Institutului Hirsc, Dieter Häussinger. Mult mai important ar fi, în opinia specialistului, ca oamenilor să li se explice importanţa cooperării cu reprezentanţii autorităţilor.
</doc>
<doc docid='dw_15008785' lang='ron' type='mono' source='https://www.dw.com/ro/ro/antisemitism-în-olanda/a-15008785' term='SARS'>
Sute de suporteri ai ADO Haga au sărbătorit în felul lor înfrângerea "duşmanului" înveterat, Ajax Amsterdam. "Mergem la vânătoare de evrei" - a fost lozinca fanilor echipei câştigătoare.
Dintr-o captură video, făcută cu un telefon mobil, procuratura a descoperit că bărbatul blond care dădea apă la moara suporterilor dezlănţuiţi a fost nimeni altul decât Lex Immers, mijlocaşul echipei ADO Haga.
După cooptarea sa într-o selecţionată principală, Lex Immers a devenit un star pentru galeria echipei ADO din liga secundă. Acum va trebui să stea pe tuşă vreme de cinci partide şi să suporte o amendă. Însă nici aceste măsuri nu par să-l fi lămurit de greşeala comisă.
"Sigur, înţeleg... Dar sper şi ca oamenii să înţeleagă faptul că n-am fost rău intenţionat. Evrei e porecla noastră drăgăstoasă pentru cei de la Ajax. Data viitoare o să mă gândesc bine înainte s-o rostesc", a declarat jucătorul.
Scandalul în care pe lângă Immers au mai fost implicaţi un alt fotbalist şi un antrenor este doar piesă din mozaicul ce redă imaginea urii din Olanda zilelor noastre. Evreii ajung tot mai des ţinte ale unor atacuri verbale sau chiar agresiuni fizice - susţine Benzion Evers, fiul unui rabin din Amsterdam.
Nu în ultimul rând, recomandările politicianului liberal de dreapta Frits Bolkenstein care i-a îndemnat pe evrei să emigreze, împreună cu familiile lor, în Israel sau în SUA au generat dezbateri aprinse."Trebuie să le devină limpede că în Olanda nu au viitor", a afirmat Bolkenstein. Profesor Paul Sars, decanul facultăţii de ştiinţe sociale a universităţii Nijmegen, este şocat.
În apărarea evreilor a sărit populistul de dreapta Geert Wilders care a anunţat pe Twitter că nu evreii ar trebui să emigreze, ci musulmanii care, în general, îi urăsc pe evrei. Spre deosebire de Germania, în Olanda populismul şi extremismul de dreapta nu sunt asociate cu antisemitismul. Wilders, care a trăit o vreme într-un kibutz, este de partea Israel-ului - afirmă profesor Sars. "Şi împotriva islam-ului! Împotriva a ceea ce el consideră o ameninţare pentru evrei. Pentru Israel şi împotriva tuturor celor ce sunt străini Olandei."
Mulţi evrei care poartă pălărie şi perciuni se tem să se mai deplaseze cu mijloacele de transport în comun prin Amsterdam, iar slujbele religioase şi reuniunile se ţin sub pază - susţine Bezion Evers, membru al comunităţii evreieşti: "De fapt suntem preocupaţi permanent să ne ascundem identitatea în public. Prietenii mei au renunţat la Kipa şi îşi acoperă capul cu şepci."
În ciuda atitudinii pro-Israel a lui Wilders, populismul de dreapta a dus în Olanda la o rigidizare a societăţii. Renumita toleranţă şi deschidere a olandezilor este mai mult de ochii lumii, afirmă Paul Sars:
"Dezinvoltura olandezilor pe care germanii o amintesc atât de des este numai o faţadă. Se spune că olandezul poate comunica şi convieţui cu oricare, dar nu este adevărat. În realitate în spatele acestui paravan al culturilor se ascunde cu totul altceva."
Autori: Wim Dohrenbusch, Claudia Ştefan Redactor:Rodica Binder
</doc>
<doc docid='dw_2749272' lang='ron' type='mono' source='https://www.dw.com/ro/ro/actual-din-inima-europei/a-2749272' term='SARS'>
BUCUREŞTI: Geoană spune că membrii PSD nu vor lipsi de la votul moţiunii de cenzură
Preşedintele PSD, Mircea Geoană, a declarat, astăzi, la Arad, că parlamentarii social-democraţi nu vor absenta de la votul privind moţiunea de cenzură, în replică la afirmaţiile anterioare ale liderului PD, Emil Boc. Acesta a declarat tot azi că este convins că parlamentarii PSD vor absenta la votul privind moţiunea de cenzură, anunţată de partid împotriva Gurvenului Tăriceanu. ”Eu nu cred în seriozitatea demersului PSD. Va fi lipsit de finalitate, pentru că există legături subterane puternice între PSD şi PNL de natură financiară, politică şi economică, care îi leagă ombilical. Vor fi mulţi absenţi”, a spus azi la Cluj-Napoca preşedintele PD. El a catalogat intenţia social-democraţilor privind depunerea moţiunii drept ”o formă de şantaj” la adresa PNL, cu scopul de a obţine posturi în Guvern şi administraţia locală, dar şi mai multe fonduri de la bugetul de stat. Liderul democraţilor a reiterat că partidul său nu va colabora niciodată cu PSD. În condiţiile în care moţiunea de cenzură a PSD va trece, PD nu ştie încă dacă va numi sau nu un premier democrat, potrivit lui Boc.
SIBIU: FDGR nu sprijină vreun partid pentru alegerile europene
Preşedintele Forumului Democrat al Germanilor din România, primarul Sibiului, Klaus Johannis, a declarat astăzi că formaţiunea sa nu va sprijini niciun alt partid la alegerile pentru Parlamentul European, în cazul în care nu va avea un candidat propriu. Primarul Sibiului a precizat că, în opinia sa, “este foarte puţin probabil ca FDGR să propună un candidat". “Propunerea mea va fi să nu avem candidat, să nu ne amestecăm", a mai spus Johannis. Primarul Sibiului şi-a argumentat poziţia declarând că alegerile europene vor fi o piatră de încercare pentru puterile partidelor şi este doar prima sesiune dintr-un şir de alegeri europene. Pe de altă parte, Johannis s-a arătat foarte mulţumit de activitatea deputatului FDGR, Ovidiu Ganţ, europarlamentar la ora actuală.
MOSCOVA: Rusia recunoaşte că negocierile pentru Kosovo sunt foarte grele
Rusia a recunoscut astăzi că obţinerea unui compromis pentru Kosovo între sârbi şi albanezi în noua rundă de negocieri este "incredibil de dificilă". Astfel s-a exprimat membrul rus al troicii diplomatice care mediază noile negocieri, Aleksandr Boţan-Harcenko. El a insistat ca noile negocieri, care vor continua la Viena săptămâna viitoare şi pe care Moscova le-a impus Occidentului, să nu aibă un obiectiv prestabilit şi nici un termen limită. Statele Unite, Uniunea Europeană şi Naţiunile Unite ar prefera ca negocierile să se încheie la 10 decembrie. Washingtonul a anunţat că este pregătit să recunoască provincia Kosovo, chiar dacă independenţa acesteia nu este sprijinită de Naţiunile Unite. Majoritatea celor 27 de state membre ale Uniunii consideră de asemenea că autodeterminarea este singura soluţie viabilă.
VIENA: Ministrul apărării critică amplasarea scutului anti-rachetă în Europa
Ministrul austriac al apărării, Norbert Darabos, a calificat astăzi drept "provocare" proiectul scutului american antirachetă în Europa. "Statele Unite au ales calea greşită. Nu există niciun motiv pentru construirea unui sistem de apărare antirachetă în Europa. Un astfel de lucru nu face altceva decât să reînvine polemicile din era Războiului Rece", a subliniat ministrul într-un interviu publicat de cotidianul Die Presse. Statele Unite doresc să amplaseze elemente ale scutului antirachetă în Polonia şi Cehia, pentru combaterea unor ameninţări din partea unor state de genul Iran sau Coreea de Nord. Darabos a mai spus că nu vede niciun pericol iminent din partea rachetelor iraniene şi că americanii ar trebui să găsească altă soluţie. Rusia consideră planul american o ameninţare la adresa securităţii sale şi a avertizat Cehia că ar face o mare greşeală dacă ar accepta să găzduiască staţia-radar.
MADRID: 300 de rromi cetăţeni români, evacuaţi dintr-o tabără din Spania
Trei sute de cetateni romani de etnie roma au fost evacuati dintr-o tabara de corturi din apropierea localitatii La Herrera, lângă Albacete, dupa interventia ofiterilor din Garda Civila. Potrivit ziarului El Mundo, politistii le-au cerut actele imigrantilor, iar cei care se aflau in tabara in timpul controlului au fost obligati sa paraseasca zona. Cotidianul spaniol afirma ca zeci de corturi au ramas langa un apeduct unde se afla tabara romilor, iar in zona continua sa se afle si alti imigranti care au declarat ca "nu au unde sa mearga". In ultimele saptamani, presa din Spania a relatat pe larg despre romii care s-au instalat in regiunea Albacete. Localnicii si autoritatile locale au facut apel la guvernul de la Madrid, dupa ce au observat ca imigrantii fac baie si isi spala rufele in apa care curge din conducta care alimenteaza satul cu apa.
BRUXELLES: Importurile de carne şi lactate din Marea Britanie vor fi reluate
Interdicţia de import în Uniunea Europeană a produselor din carne şi lapte provenite din Marea Britanie va fi ridicată de sâmbătă. Anunţul a fost făcut azi de Comisia Europeană. Măsura de interzicere a exporturilor britanice de carne şi lapte a fost luată de Bruxelles după apariţia unor noi cazuri de febră aftoasă la animale din anumite zone ale Marii Britanii. Interzise rămân în continuare produsele amintite din comitatul Surrey, regiunea cea mai afectată de îmbolnăviri.
BAGDAD: Martorii aduc acuzaţii grele împotriva lui Ali Chimicul
O irakiană a afirmat, astăzi, în faţa instanţei care îl judecă pe presupuşii responsabili pentru masacrele din martie 1991 din sudul Irakului, că "Ali Chimicul", vărul lui Saddam, i-a aruncat copiii dintr-un elicopter. Ascunsă în spatele unei draperii, femeia a figurat printre martorii care au început să se prezinte în cadrul procesului lui Ali Hassan al-Majid, vărul lui Saddam Hussein, cunoscut drept "Ali Chimicul". El este judecat de Înaltul Tribunal Penal irakian. Ministru de interne în acea perioadă, după ce fusese guvernatorul militar al Kuwaitului invadat de Irak în august 1990, Ali Chimicul a condus operaţiunile soldate cu 100.000 de morţi în provinciile şiite din sud. "Armata i-a arestat pe cei doi fii ai mei, pe fratele meu şi pe nepoată în ziua de 3 martie 1991", a povestit femeia. "Nouă zile mai târziu, fratele şi nepoata mea au fost eliberaţi şi mi-au povestit că Ali Hassan Al-Majid mi-a aruncat fiii dintr-un elicopter, în apele Golfului", a subliniat femeia. Alţi martori, arestaţi în timpul operaţiunilor din 1991, au declarat sub jurământ că l-au văzut personal pe Ali Chimicul omorând deţinuţi în închisoarea în care se aflau.
GENEVA: OMS avertizează că bolile infecţioase au mult mai multe şanse de răspândire în prezent
Traficul aerian intens, cu peste două miliarde de pasageri anual, favorizează mai mult ca oricând răspândirea foarte rapidă pe glob a bolilor infecţioase. Avertismentul a fost lansat de Organizaţia Mondială a Sănătăţii, în ultimul său raport privind pericolul prezentat de maladiile infecţioase. Organizaţia cere o cooperare internaţională mult mai bună, pentru a evita apariţia unor epidemii catastrofale. Organizaţia Mondială a Sănătăţii a anunţat că în ultimii cinci ani a înregistrat peste 1100 de cazuri de holeră şi gripă aviară. În prezent, există 39 de boli infecţioase grave, necunoscute în urmă cu o generaţie. Cele mai periculoase sunt SIDA, febra hemoragică Ebola şi Sindromul Acut Respirator Sever, SARS. Responsabilii organizaţiei mondiale a sănătăţii au cerut celor 193 de membri să eficientizeze schimbul de informaţii, în condiţiile în care în 50% din cazuri, OMS află din presă de existenţa bolilor, şi nu de la autorităţi.
BERLIN: Şedinţă decisivă a guvernului german
Executivul german stabileşte astăzi şi mâine, într-o şedinţă specială cu uşile închise, strategia şi priorităţile guvernării în ultimii doi ani de mandat. La reuniunea din staţiunea Meseberg, principalele subiecte de discuţie vor fi programul de protecţie a climei şi măsurile de combatere a pierderilor majore provocate de lipsa tot mai acută a lucrătorilor calificaţi. Combaterea extremismului de dreapta va fi o altă temă de dezbatere, după ce ultimele incidente din landul Saxonia au generat critici masive la adresa autorităţilor, pentru ineficienţa acestora în lupta cu extremismul. În privinţa măsurilor de protecţie a climei, conservatorii şi social-democraţii sunt de acord cu reducerea emisiilor de dioxid de carbon cu 40% până în 2020. Împotriva penuriei de forţă de muncă calificată, cabinetul german va anunţa începerea unei campanii naţionale de reconversie profesională.
BAGDAD: Noi incidente violente +n Irak
Cel puţin 25 civili au fost ucişi şi alţi 12 răpiţi în urma unui atac comis astăzi de celula irakiană al-Qaida împotriva a două sate la nord-est de Bagdad. Agresorii au distrus o moschee şi două locuinţe, care s-au prăbuşit peste locatarii lor, în regiunea Kanaan, a anunţat un responsabil al poliţiei irakiene. Atacatorii au răpit cinci femei şi şapte copii, a mai precizat el. Responsabilul irakian a adăugat că operaţiunile de salvare continuă pentru scoaterea cadavrelor de sub dărâmături. 22 de suspecţi au fost arestaţi. Aceştia sunt membri ai celulei irakiene al-Qaida, mai susţine reprezentantul poliţiei. Sătenii au spus că aproape 200 de militanţi s-au luptat între ei în zonă în această dimineaţă. Conflictul dintre membrii Al-Qaida şi militanţii suniţi a izbucnit după ce primii au ucis un imam şi alţi trei tineri la o moschee din sat.
</doc>
<doc docid='dw_2626913' lang='ron' type='mono' source='https://www.dw.com/ro/ro/reuniunea-oms-de-la-geneva/a-2626913' term='SARS'>
Întâlnirea anulă este principalul for al Organizaţiei Mondiale a Sănătăţii. O dată pe an se întâlnesc la Geneva reprezentanţii celor 192 de ţări membre ale OMS.
În urma ştirilor din presă din ultimile luni privitoare la gripa aviară şi pericolul unei pandemii, era de aşteptat ca Organizaţia Mondială a Sănătăţii să pună la reuniune accentul pe aceste teme. Însă OMS are alte griji, ceea ce reiese şi în ultimul ei raport: în ţările sărace, personalul medical se diminuează. Tocmai acestea sunt ţările în care apar marea majoritate a bolilor şi epidemiilor. Numai în Africa mor zilnic de SIDA peste 6.000 de persoane.
Timothy Evans, director general adjunct al OMS:
„În 2006 avem peste 60 de milioane de oameni care lucrează în domeniul sănătăţii. Însă la nivel mondial există un dezechilibru enorm în privinţa ponderii personalului. În Africa revin ceva mai mult de 2 medici la mia de persoane – în America raportul este de peste zece ori mai mare: 24 de medici la mia de pacienţi.”
Posibilitatea de tratament al SIDEI, malariei şi tuberculozei este astfel una din temele principale de discuţie a reuniunii de la Geneva. În aceste domenii există deja programe ale OMS care vor fi verificate şi dezvoltate.
Însă există şi aici diferenţe de opinie: unele ţări în curs de dezvoltare solicită ca cercetarea să se concentreze asupra statelor în care există focare de boli infecţioase şi cer adoptarea unei rezoluţii în acest sens. Aceste ţări sunt susţinute şi de organizaţia „Medici fără frontiere”, care acuză industria farmaceutică de concentrare pe pieţele de desfacere unde pot înregistra câştiguri.
Ţările în care industria farmaceutică joacă un rol important în economie, precum Statele Unite sau Germania, se opun unei astfel de rezoluţii.
Desigur că la conferinţa OMS de la Geneva se va discuta şi despre gripa aviară şi despre posibilitatea dezvoltării unei reţele de prevenire a epidemiilor. Ţările membre se obligă să colaboreze pe viitor cu Organizaţia Mondială a Sănătăţii, să anunţe imediat apariţia unei posibile epidemii şi să ia toate măsurile de precauţie necesare pentru a împiedica răspândirea bolilor.
Aceste noi reguli vor intra în vigoare din 2007. Denis Aitken, consilierul directorului general al OMS:
„Nu ne aşteptăm la o dezbatere dificilă în acest sens. Cazul pneumoniei atipice SARS ne-a arătat că trebuie să combatem bolile la nivel global – pentru că pot lovi pe oricine.”
</doc>
<doc docid='dw_2627100' lang='ron' type='mono' source='https://www.dw.com/ro/ro/19-miliarde-de-dolari-pentru-combaterea-gripei-aviare/a-2627100' term='SARS'>
În cea de-a doua zi a conferinţei statelor donatoare din Beijing, participanţii au discutat în continuare despre pregătirea, în eventualitatea izbucnirii unei epidemii de gripă aviară. Secretarul general al ONU, Kofi Annnan, s-a adresat participanţilor printr-un mesaj video: „Am cerut tuturor agenţiilor Organizaţiei Naţiunilor Unite să aibă pregătite planuri de urgenţă, în eventualitatea în care epidemia va izbucni în rândul oamenilor şi încurajez toate guvernele să facă la fel. Prin decizia pe care o luăm astăzi vom stabili modalitatea în care vom colabora. Nu este timp de pierdut! Să ne asigurăm că suntem pregătiţi”, a declarat Kofi Annan.
Deşi Naţiunile Unite au solicitat la începutul conferinţei suma de aproximativ un miliard de 1,5 miliarde de dolari pentru măsurile de urgenţă, în final, valoarea donaţiilor a ajuns la 1,9 miliarde de dolari. Şeful Băncii Mondiale, Paul Wolfowitz, a anunţat că instituţia pe care o conduce va disponibiliza un credit de 500 de milioane de dolari, Statele Unite au contribuit cu peste 300 de milioane de dolari, în special sub forma subvenţiilor agricole şi a acordării de ajutor tehnic, Uniunea Europeană a anunţat că va aloca 120 de milioane de dolari, iar China 10 milioane. Sunt bani care trebuie folosiţi de urgenţă, a precizat comisarul european pentru sănătate Markos Kyprianou: „Contribuţiile noastre, care sunt extrem de importante, nu reprezintă un act de caritate. Nu sunt doar îndepliniri de obligaţii, bazate pe principiul solidarităţii internaţionale, ci este vorba de o apărare globală. Avem nevoie de un sistem de apărare, pentru că până în prezent nici o astfel de boală nu a constituit o ameninţare mai mare ca gripa aviară. Trebuie să fim foarte conştienţi de faptul că prevenirea este mai bună decât vindecarea”, a precizat comisarul european.
Suma de 1,9 miliarde de dolari strânsă de statele donatoare se va dovedi însă insuficientă în cazul în care virusul H5N1 va face o mutaţie şi se va putea transmite de la om la om, producând o pandemie. Experţii Băncii Mondiale au calculat că banii strânşi în aceste zile la Beijing vor fi suficienţi pentru prevenţie, pentru o perioadă de doi-trei ani. În paralel, trebuie crescută cooperarea internaţională pentru lupta împotriva gripei aviare, informarea populaţiei şi realizarea de investiţii mai mari în asigurarea condiţiilor de îngrijire a animalelor şi de îmbunătăţire a tehnicilor veterinare. Bilanturile prezentate în capitala Chinei nu arată deloc îmbucurător: de la apariţia gripei aviare, peste 140 de milioane de păsări au fost ucise, 148 de oameni, printre care se află şi copii, au contactat virusul H5N1, iar 79 de persoane şi-au pierdut viaţa din cauza acestei boli.
În ţara gazdă a conferinţei donatorilor,au fost confirmate, în 2005, 32 de focare ale gripei aviare, iar Guvernul de la Beijing a confirmat cinci decese cauzate de virusul mortal. Premierul chinez, Wen Jiabao, a afirmat că lupta împotriva virusului H5N1 trebuie să fie o prioritate a comunităţii internaţionale: „Guvernul chinez participă activ la acţiunile de prevenire şi de control realizate de comunitatea internaţională. Noi reacţionăm prompt, deschis şi transparent. Informăm toate organizaţiile internaţionale şi statele care au legătură cu această boală”. Să sperăm că de această dată dimensiunile reale ale crizei nu vor fi ascunse, la fel cum s-a întâmplat cu virusul ucigaş SARS, Sindromul Respirator Acut Sever. Pe de altă parte, în zona comunităţilor kurde din Nordul Irakului există suspiciunea prezenţei gripei aviare, autorităţile medicale cercetând condiţiile în care a murit ieri o fetiţă în vârstă de 14 ani.
</doc>
<doc docid='dw_2630605' lang='ron' type='mono' source='https://www.dw.com/ro/ro/creşte-transportul-aerian-de-persoane/a-2630605' term='SARS'>
Numărul pasagerilor care folosesc transportul aerian mondial va creşte puternic în anul următor, potrivit unei prognoze a autorităţii aeriene a Naţiunilor Unite. După atacurile teroriste de la 11 septembrie 2001, războiul din Irak şi apariţia virusului SARS, anul trecut numărul celor care utilizează transportul aerian a crescut cu 14%. În acest an este aşteptată o creştere de 7,6%, pentru ca în 2006 şi 2007 să se înregistreze un număr mai mare de pasageri cu aproximativ 6,5%. Cele mai mari creşteri se aşteaptă să fie înregistrate în zona Orientului Mijlociu şi a regiunii Asia-Pacific.
</doc>
<doc docid='dw_2623691' lang='ron' type='mono' source='https://www.dw.com/ro/ro/20-august-2004-1300-utc/a-2623691' term='SARS'>
BAGDAD: Asediul Nadjaf-ului continuă
În urma unor noi raiduri ale aviaţiei americane asupra oraşului Nadjaf, în ultimele 24 de ore şi-au pierdut viaţa cel puţin 76 de irakieni, alţi 70 fiind răniţi, informează Ministerul Sănătăţi de la Bagdad. Pe parcursul nopţii trecute, armata americană a folosit în timpul atacurilor pe lângă avioane de luptă şi care blindate. La ofensivă au participat şi militari irakieni. Potrivit martorilor oculari, soldaţii s-au apropiat până la 400 de metri de Moscheea Imamului Ali, locul de pelerinaj considerat sfânt de către musulmanii şiiţi, în care s-a baricadat liderul spiritual Moqtada el Sadr, împreună cu aproximativ 700 de susţinători înarmaţi. Premierul irakian Ijad Allawi îl somase anterior pe el Sadr să-şi dizolve miliţiile şi să părăsească oraşul. Allawi i-a recomandat de asemenea lui el Sadr să contribuie la edificarea structurilor democratice în loc să poarte război. Şeful guvernului de la Bagdad nu a fixat însă un termen concret pentru retragerea din Nadjaf a extremiştilor.
WASHINGTON: Torturarea irakienilor s-a petrecut cu complicitatea unor medici americani
Potrivit unui articol semnat de savantul american Steven Miles de la Universitatea Minnesota, publicat de revista medicală Lancet, un număr de medici au ajutat, împreună cu alte cadre sanitare, la torturarea deţinuţilor irakieni din închisoarea Abu Ghraib. Între altele, au fost falsificate certificate de deces, în scopul muşamalizării cauzelor reale care au provocat moartea unor deţinuţi, afirmă cunoscutul profesor de medicină.
GENEVA: S-a împlinit un an de la uciderea lui de Mello
La un an de la atacarea cartierului general al Naţiunilor Unite de la Bagdad a avut loc o ceremonie de comemorare a victimelor. Secretarul general ONU, Koffi Annan a cerut la Geneva ca autorii atentatului să fie în sfârşit găsiţi şi pedepsiţi. Annan a subliniat de asemenea că este greu de lucrat în ţări cum este Irakul, în care există forţe care vor să împiedice cu orice preţ munca funcţionarilor Naţiunilor Unite. Amintim că în urma atacului petrecut pe 19 august anul trecut şi-au pierdut viaţa 22 de colaboratori ONU, între aceştia numărându-se şi însărcinatul Naţiunilor Unite pentru drepturile omului, brazilianul Sergio Vieira de Mello. Simultan cu discursul rostit de Koffi Annan la Geneva, la sediile ONU de la Amman şi New York au fost dezvelite plăci comemorative cu numele tuturor victimelor atentatului.
TEL AVIV: Israelul se îndreaptă spre alegeri anticipate
Negocierile purtate între blocul Likud, de guvernământ în Israel, şi Partidul Muncii, de opoziţie, pentru crearea unei largi coaliţii au eşuat. În scopul depăşirii crizei politice, generate de diminuarea sprijinului oferit premierului Ariel Sharon de către membri propriului său partid, preşedintele laburiştilor, Shimon Perez a cerut organizarea de alegeri anticipate. Cu puţin timp înainte, Ariel Sharon subliniase încă o dată că va îndeplini calendarul fixat pentru retragerea totală a armatei israeliene din Fâşia Gaza, în ciuda refuzului exprimat de majoritatea colegilor săi de partid. În urma controversei iscate în Cabinet de planurile de retragere, mai multe formaţiuni de dreapta au părăsit arcul guvernamental, lăsându-l pe Ariel Sharon fără o majoritate sigură în forul legislativ, Knesset-ul. În acesată situaţie, Sharon s-a străduit să realizeze o mare coaliţie cu Partidul Muncii.
NEW YORK: Africa Centrală riscă să redevină scena unor masacre
Organizaţia Naţiunilor Unite a exprimat temeri cu privire la posibilitatea izbucnirii unui nou război între popoarele Hutu şi Tutzi din Africa Centrală. Într-o declaraţie a ONU se arată că masacrarea, în Burundi, a 160 de refugiaţi Tutzi ar putea genera acţiuni de răzbunare capabile să destabilizeze întreaga regiune. “Pentru a împiedica o atare evoluţie, este necesar ca guvernele din Burundi, Congo şi Ruanda să ia măsuri de contracarare a grupărilor extremiste”, a declarat la New York secretarul general adjunct al ONU, Jean-Marie Guehenno.
PEKING: S-au descoperit porcine infestate cu SARS
Potrivit unor surse oficiale, în China s-a descoperit pentru prima dată şi la porcine o tulpină mortală de viruşi ai gripei aviare. Un om de ştiinţă care a luat parte la investigaţii a declarat că periculosul caz nu are precedent la scară globală. Tot el a adăugat că viruşii au fost descoperiţi în corpul mai multor animale.
BUDAPESTA: Ungaria a rămas fără prim-ministru
Premierul ungar Peter Medgyessy a demisionat, Partidul Socialist - cel mai mare partener din coaliţia guvernamentală - acceptându-i decizia. Se presupune că noul şef al executivului va fi Peter Kiss, în prezent ministru în cadrul cancelariei guvernamentale. Ministrul de finanţe Tibor Draskovics a confirmat, în orice caz, relatările în acest sens ale mass-media. Viitorul şef al guvernului va fi desemnat oficial în cursul săptămânii viitoare. Criza din interiorul coaliţiei guvernamentale ungare, compuse din Partidul Socialist şi Uniunea Liber Democrată, a fost generată de demiterea, de către Medgyessy, a ministrului liberal al economiei, Istvan Csillag.
NEW YORK: Petrolul – mai scump ca niciodată
Preţul petrolului brut este în continuă creştere la bursele din Europa, SUA şi Extremul Orient. În America, preţul aurului negru bate de şase zile un record după altul. Pentru prima dată, barilul costă la New York mai mult de 48 de dolari, iar pe pieţele din Asia, valoarea aceleiaşi unităţi de măsurare se apropie de 50 de dolari. Şi petrolul exportat de statele membre OPEC a ajuns la preţul de peste 42 de dolari barilul, o valoare fără precedent. Motivul exploziei preţului la petrol rezidă mai ales în teama diminuării ofertei, ca urmare a sabotării instalaţiilor de prelucrare şi transport a ţiţeiului, precum şi în precara stare de securitate din Irak.
BERLIN: Liber-democraţii germani au pierdut un reprezentant de frunte
Fostul ministru federal al economiei, liberalul Guenther Rexrodt, a decedat ieri, în vârstă de 62 de ani. Politicienii germani şi reprezentanţii economiei şi-au exprimat regretul la auzirea veştii, apreciind unanim că Rexrodt a fost un om politic extraordinar şi un parlamentar incisiv. Rexrodt a devenit membru al Partidului Liber-Democrat (FDP) în 1980. Trei ani mai târziu el avea să devină şef al compartimentului financiar din cadrul Senatului oraşului Berlin. După ce, în 1989, coaliţia creştin democrată – liberală a pierdut alegerile locale din oraşul ce avea să redevină capitală, Rexrodt a preluat o funcţie de conducere la grupul bancar Citibank. După reunificarea Germaniei, Rexrodt a fost pentru un an membru în Consiliul de Administraţie al Oficiului de privatizare a economiei defunctei RDG (Treuhand). În 1993, fostul cancelar Helmut Kohl l-a chemat în fruntea Ministerului federal al Economiei, iar începând din 2001, Rexrodt a fost trezorierul Partidului Liber-Democrat.
ATENA: SUA au obţinut până în prezent cele mai multe medalii de aur
În cea de-a şasea zi a întrecerilor olimpice, echipa germană a câştigat a patra medalie de aur la fel şi două medalii de bronz. Manfred Kurzer din Frankfurt pe Oder a câştigat pentru ţara sa prima medalie de aur după opt ani la tir. Anne Poleska a obţinut medalia de bronz la nataţie, proba de 200 de metri, cealaltă medalie de bronz fiind obţinută de Michael Jurack la judo. Echipa germană de hochei a rămas neînvinsă, câştigând cu 6-1 în faţa formaţiei Egiptului. La tenis, în proba de dublu, Nicolas Kiefer şi Rainer Schuettler luptă pentru locul întâi pe podium; iar la beach volei toate cele patru echipe germane s-au clasat în etapa superioară. La gimnastică, medalia de aur a fost câştigată de americanca Carly Patterson, campioana Rusiei, Svetlana Chorkina, obţinând medalia de argint. Până în prezent cele mai multe medalii de aur la Olimpiada de la Atena au fost câştigate în ordine de SUA, China şi Japonia.
</doc>
<doc docid='dw_2623826' lang='ron' type='mono' source='https://www.dw.com/ro/ro/23-aprilie-2004-1100-utc/a-2623826' term='SARS'>
KÖLN: Scandal de pedofilie cu minori din România
O mie de euro este preţul minim pentru care cei interesaţi pot întreţine sex cu minori avînd vîrste cuprinse, în general, între opt şi 12 ani, minori aduşi în metropola de pe malurile Rinului din România şi Bulgaria. Victimele pedofiliei sunt aşa-numiţi ”copii ai străzii”, scrie săptămînalul german Der Spiegel, citînd o scrisoare anonimă ce a declanşat o imensă dislocare de forţe de ordine în anchetarea cazului, la Köln. Minorii sosiţi din cele două ţări sunt mai întîi ascunşi într-un hotel, fiind, apoi, ”plasaţi” unei filiere de prostituţie juvenilă ce activează în oraşul rhenan. În această seară s-au încheiat operaţiunile de căutare, în cartierul Porz-Westhoven, a cadavrelor a două tinere minore de origine est-europeană, despre care se presupune că ar fi fost ucise. Vreme de două săptămîni au fost puse în mişcare, zi de zi, fără succes, însă, mari dispozitive de forţe de ordine (între 50 şi 80 de poliţişti, peste 20 de cîini dresaţi în căutarea urmelor dar şi alţi specialişti în botanică, arheologie sau geologie), pentru identificarea potenţialului loc în care ar fi fost îngropate trupurile victimelor, în incinta de circa 60.000 de metri pătraţi a unei vechi fortăreţe belgiene din secolul al 19-lea. Conform săptămînalului Spiegel, întreaga anchetă a izbucnit după ce poliţia a primit, în decembrie 2003, o scrisoare anonimă în care se vorbeşte despre o reţea activă de circa trei ani. La sfîrşitul lunii martie au avut loc descinderi în şapte locuinţe şi birouri, poliţia confiscînd cu această ocazie o cantitate substanţială de probe. Mai multe persoane au fost anchetate, dar nu au fost operate reţineri sau arestări. În scrisoare sunt nominalizaţi, ca făcînd parte din reţea, un preot pensionar, un cetăţean de origine iraniană, un fan al călăriei, un om de afaceri şi patronul turc al unui hotel.
PHENIAN: Catastrofa feroviară din Coreea de Nord
O zi după catastrofa feroviară din Coreea de Nord, amploarea ei continuă a fi neclară. Mas media sudcoreeană citează funcţionari guvernamentali de la Seul cu opinia că accidentul feroviar grav din oraşul nordcoreean Ryongchon poate să se fi soldat cu până la 3000 de morţi şi răniţi. Din surse chinezeşti rezultă că impactul celor două trenuri cu cisterne cu carburanţi şi gaz lichefiat, în gara oraşului Ryongchon, a provocat moartea sau rănirea a peste 1000 de oameni şi că incendiul provocat astfel încă nu s-a înăbuşit. Postul britanic de televiziune BBC a prezentat imagini actuale, transmise de sateliţi, cu nori uriaşi de fum în zona catastrofei.
Conducerea Coreei de Nord a confirmat doar indirect catastrofa. Guvernul de la Fenian a solicitat Crucea Roşie să trimită colaboratori la Ryongchon – comunică un însărcinat regional al Crucii Roşii, de la Peking.
BERLIN: Premierul Adrian Năsatse la simpozionul “Rolul statului în secolul 21"
La Berlin are loc un simpozion consacrat dezbaterii “Rolului statului în secolul 21”. La lucrările simpozionului organizat de fundaţia germană HERTIE au participat personalităţi politice importante, între care cancelarul federal german Gerhard Schroeder şi ministrul federal de interne Otto Schily. România a fost reprezentată de premierul Adrian Năstase. La conferinţa de presă de azi, în prezenţa unui mare număr de ziarişti germani şi români, primul ministru Năstase a precizat că România nu-şi pune problema retragerii trupelor sale din Irak. Într-un interviu acordat postului nostru de radio, DEUTSCHE WELLE, premierul Năstase a subliniat “Părerea noastră este că pacientul nu trebuie lăsat pe masa de operaţie după ce a fost dus la spital. Nu cred că retragerea trupelor în acest moment va ajuta la rezolvarea problemelor din Irak."
BERLIN: Premierul Adrian Năstase în legătură cu problema Transnistriei
Problemele din Transnistria nu sunt legate doar de aspectele militare şi de prezenţa trupelor ruseşti în zonă, ci reprezintă o problemă politică determinată de faptul că regiunea respectivă se izolează total de Republica Moldova, a declarat azi premierul Adrian Năstase, ca răspuns la o întrebare a jurnaliştilor germani, într-o conferinţă de presă organizată Berlin, referitoare la modul în care autorităţile române intenţionează să acţioneze în cazul în care Rusia nu îşi va retrage trupele din Transnistria. Agenţia MEDIAFAX îl citează pe premierul român cu declaraţia: "Problema Transnistriei nu este legată doar de aspectul militar şi de prezenţa trupelor ruseşti, ci este şi o problemă politică legată de faptul că Transnistria construieşte o anumită autonomie completă, printr-o izolare totală de Republica Moldova. În afară de regiunea Kosovo, care are un statut special, este, probabil, singurul caz din Europa care practic nu funcţionează sub suveranitatea statului respectiv, iar acest lucru trebuie să reprezinte o preocupare pentru întreaga comunitate europeană".
RIAD: Poliţia saudită împuşcă doi extremişti prezumtivi
Forţe de securitate ale Arabiei Saudite au împuşcat doi extremişti prezumtivi în cursul unei operaţiuni antiteroriste din oraşul portuar Djidda. Alţi trei suspecţi au fost arestaţi – relatează televiziunea saudită.
Acţiunea poliţiei s-a desfăşurat la o zi după atentatul sinucigaş din capitala Riad, soldat cu cinci morţi, reclamat de o grupare extremistă corelată cu reţeaua teroristă Al Qaeda.
IERUSALIM: Palestinieni împuşcaţi în ciocniri cu armata israeliană
Postul de radio Israel relatează, cu referire la informaţii din armată, că militari israelieni au împuşcat noaptea trecută cinci palestinieni, din care trei membri ai brigăzilor radicale Al Aksa – în oraşul Kalkilia din Cisiordania. În ciocniri dintre armată şi militanţi palestinieni dintr-un sat al Fâşiei Gaza şi-au pierdut viaţa două fetiţe în vârstă de patru şi şapte ani. Înaintea ciocnirilor, unităţile israeliene au fost atacate de sute de palestinieni cu grenade, rachete antitanc şi sticle incendiare.
WASHINGTON: Statele Unite vin întâmpinare membrilor fostului partid Baath
Spre stabilizarea situaţiei din Irak, Statele Unite reflectă să acorde funcţii de conducere şi unor membri ai fostului partid Baath, al guvernantului Saddam Hussein. Un purtător de cuvânt al Departamentului de Stat de la Washington a declarat că sunt bineveniţi irakieni bine pregătiţi, care au făcut doar nominal parte din partidul Baath, nu însă foşti membri ai acestui partid, implicaţi în crime şi acte de violenţă.
Includerea foştilor membri ai partidului lui Saddam Hussein în reconstrucţia Irakului ar fi o cotitură în politica Statelor Unite.
BAGDAD: Firme străine îşi retrag colaboratorii din Irak
În consecinţa situaţiei dramatice a securităţii în Irak, o serie de firme străine şi-au rechemat colaboratorii din această ţară. Ministrul irakian al energiei, Aihim Al Samarie, a declarat la Bagdad că între firmele respective se numără şi concernul german Siemens, care ar fi dat curs unei recomandări adresată de ministerul de externe de la Berlin tuturor germanilor, să părăsească Irakul. Concernul Siemens participă la reconstrucţia uneia dintre cele mai mari uzine de electricitate din ţară.
Victimă recentă a actelor de violenţă împotriva străinilor din Irak este un sudafrican, împuşcat la Bagdad de făptaşi neidentificaţi.
Ministrul federal german de interne, Otto Schily, a comunicat la Berlin că cei doi agenţi ai forţelor federale de protecţie a frontierei, daţi dispăruţi în Irak de la începutul lunii aprilie, sunt cu cea mai mare probabilitate morţi. Constatarea rezultă dintr-un raport al ministerului său, a adăugat Schily, fără a da amănunte. Cei doi agenţi au nimerit într-o ambuscadă, în drumul din Iordania spre Bagdad.
MOSCOVA: Rusia şi UE soluţionează probleme legate de extinderea UE
După luni de zile de negocieri dificile, Rusia şi Uniunea Europeană şi-au soluţionat problemele controversate corelate cu extinderea Uniunii Europene spre răsărit. Preşedintele Rusiei Vladimir Putin a declarat la Moscova, după întrevederea cu preşedintele Comisiei UE, Romano Prodi, că s-au realizat progrese în problema traficului de mărfuri dintre Rusia şi exclava sa Kaliningrad, fostul Koenigsberg în provincia Prusia Orientală. Prodi a comunicat că acordul de parteneriat dintre UE şi Rusia se va extinde asupra celor zece state care vor adera la 1 mai la UE.
BERLIN: Guenter Verheugen dezamăgit în ajunul plebiscitului din Cipru
O zi înaintea plebisciturilor din Cipru, privind reunificarea acestei insule, comisarul UE pentru extindere, Guenter Verheugen, s-a exprimat dezamăgit de atitudinea ciprioţilor greci, de faptul că planul de pace ONU poate eşua din cauza lor. Ciprioţii greci ar fi exercitat până în prezent presiuni majore pentru admiterea Ciprului reunificat în UE. Potrivit sondajelor demoscopice recente, 65 la sută din ciprioţii greci ar putea vota sâmbătă cu NU, în timp ce ciprioţii turci vor aproba probabil planul ONU. Obiecţiile ciprioţilor greci se referă la faptul că li se acordă drepturi limitate de reîntoarcere în zona turcească a insulei. Cele două grupuri etnice votează separat. Dacă unul din ele va respinge planul ONU, la UE va putea adera doar zona grecească a insulei Cipru.
TBILISI: Ministrul german Fischer în vizită în Georgia
În încheierea vizitei sale în ţări din sudul Caucazului, ministrul federal german de externe Joschka Fischer se va întâlni azi cu noul preşedinte al Georgiei, Mihail Saakashwili. Tematica dialogului va fi probabil continuarea sprijinului acordat de Germania Georgiei, după schimbarea survenită la putere la începutul acestui an. Ministrul Fischer va aborda şi conflictul relativ la provincia secesionistă Abhazia, precum şi alte crize din provinciile Georgiei. La misiunea de observatori ONU din zona frontierei dintre Georgia şi Abhazia participă 11 militari germani.
În vizitele anterioare în Armenia şi Azerbaidjan, ministrul Fischer a pledat pentru soluţionarea paşnică a conflictului relativ la enclava Nagornâi Karabach, din Azerbaidajn, dar locuită de armeni şi controlată de Armenia.
BERLIN: Guvernul german criticat pentru pasivitate politică în Balcani
Asociaţia Bundeswehrului impută guvernului federal german grijă insuficientă faţă de militarii germani staţionaţi în Balcani. Preşedintele asociaţiei, Bernhard Gertz, a declarat ziarului german LEIPIZIGER VOLKSZEITUNG că nu reprezintă o soluţie politică intenţia de a împiedica un război civil doar prin prezenţa de durată a militarilor germani. Necesare ar fi activităţi politice. Dacă provincia Kosovo a devenit centrala criminalităţii în Europa, e cazul să se chibzuiască circumstanţele situaţiei. Pentru militari, precizează Gertz, ar fi fost frustrant că n-au putut împiedica tulburările etnice grave din martie, din această provincie a Serbiei.
BERLIN: Ministrul german al finanţelor critică statele OPEC
În consecinţa creşterii substanţiale a preţurilor petrolului, ministrul federal german al finanţelor Hans Eichel a criticat politica extracţiei ţiţeiului, cum e practicată de Organizaţia Ţărilor Exportatoare de Petrol, OPEC. Dacă petrolul va fi mult timp atât de costisitor ca acum, aceasta poate periclita revigorarea conjuncturii economice, acum incipientă în Europa. Din acest motiv, a declarat ministrul Eichel cotidianului economic german HANDELSBLATT, statele OPEC trebuie să ţină seama de răspunderea lor faţă de economia mondială. Cu ea nu este compatibilă decizia lor recentă de reducere a producţiei ţiţeiului.
În ziarul german FINANCIAL TIMES DEUTSCHLAND, Jean Claude Trichet, preşedintele Băncii Centrale Europene, se exprimase anterior îngrijorat de preţul major al petrolului, solicitând indirect statele OPEC să majoreze extracţia pentru a frâna creşterea preţurilor.
STUTTGART: DaimlerChrysler va renunţa la participaţia la Mitsubishi
Concernul auto DaimlerChrysler a decis surprinzător să renunţe la participaţia sa la concernul auto japonez Mitsubishi Motors Corporation, apreciat drept lezat economic. Consiliul director şi cel de supraveghere al concernului DaimlerChrysler au decis în şedinţă excepţională să nu disponibilizeze fonduri de ordinul miliardelor pentru asanarea concernului Mitsubishi, cu justificarea că această firmă, a patra ca mărime din ramura auto a Japoniei, nu a putut prezenta un plan de afaceri funcţional. Mitsubishi are datorii de peste 5 miliarde de euro. DaimlerChrysler este cel mai mare acţionar individual – cu 37 la sută din acţiuni – şi intenţionează să renunţe la această participaţie. Experţi în materie consideră retragerea concernului DaimlerChrysler drept cotitură în strategia faţă de Asia, urmărită de preşedintele consiliului director Juergen Schrempp. La bursa din Tokio s-au suspendat temporar tranzacţiile cu acţiuni Mitsubishi.
PEKING: Noi cazuri confirmate şi un deces în urma maladiei SARS
După apariţia a două cazuri confirmate şi alte două suspectate de maladia SARS, autorităţile chineze au intensificat măsurile de protecţie împotriva acestei boli pulmonare. Au dispus controlul temperaturii la intrarea în ţară şi raporturi zilnice ale forurilor locale de prevederi medicale. La Peking a decedat o femeie, mama unei infirmiere în vârstă de 20 de ani, internată în condiţii de carantină sub bănuiala infecţiei iar un alt caz prezumtiv s-a relatat din provincia Anhui, din China răsăriteană.
Membri alianţei statelor Asiei de Sud Est – ASEAN – precum şi China, Japonia şi Coreea de Sud, au stabilit înţelegeri privind crearea unei reţele internaţionale dense de combatere a bolilor infecţioase. În cadrul unei conferinţe din Malaezia, miniştri sănătăţii ai acestor state au anunţat instalarea unor laboratoare suplimentare de cercetări în acest domeniu.
</doc>
<doc docid='dw_2628317' lang='ron' type='mono' source='https://www.dw.com/ro/ro/epidemia-gripei-aviare-înca-nu-afecteaza-europa-dar-produce-daune-uriase-în-asia/a-2628317' term='SARS'>

</doc>
<doc docid='dw_2624369' lang='ron' type='mono' source='https://www.dw.com/ro/ro/peking-oms-critică-politica-sanitară-chineză/a-2624369' term='SARS'>
Organizaţia modială a sănătăţii ,OMS a criticat China din cauza deficitarei politici de informare asupra unui nou caz de pneumanie atipică acută, SARS .Medicul bolnav a fost izolat de abea după două zile de la izbucnirea maladiei, iar OMS a fost informat de abea după două săptămîni. China a confirmat ieri al patrulea caz de îmbolnăvire. Nici la prima epidemie care a afectat 30 de ţări şi a făcut 770 de victime ,China nu a luat măsurile necesare la timp şi nu a informat organizaţai mondială de la început.
</doc>
<doc docid='dw_2632138' lang='ron' type='mono' source='https://www.dw.com/ro/ro/fraport-a-reuşit-să-depăşească-criza-din-prima-jumătate-a-anului-trecut/a-2632138' term='SARS'>

</doc>
<doc docid='dw_2632145' lang='ron' type='mono' source='https://www.dw.com/ro/ro/a-sporit-numărul-pasagerilor-care-zboară-cu-lufthansa/a-2632145' term='SARS'>

</doc>
<doc docid='dw_2624603' lang='ron' type='mono' source='https://www.dw.com/ro/ro/pekingmasuri-dure-contra-izbucnirii-maladiei-sars/a-2624603' term='SARS'>

</doc>
<doc docid='dw_2624655' lang='ron' type='mono' source='https://www.dw.com/ro/ro/peking-china-confirma-noul-caz-de-sars/a-2624655' term='SARS'>

</doc>
<doc docid='dw_2624702' lang='ron' type='mono' source='https://www.dw.com/ro/ro/pekingconfirmare-si-dezmintire-a-cazului-sars/a-2624702' term='SARS'>
Agentia de stiri AGENCE FRANCE PRESSE relateaza ca în orasul Canton s-a confirmat cazul prezumtiv de SARS. Diagnoza respectiva s-a stabilit în urma unei serii de analize în cazul pacientului de 32 de ani - citeaza agentia declaratia unui reprezentant al autoritatii sanitare a provinciei Guangdong. Ministerul sanatatii de la Peking a respins drept neîntemeiate informatiile provenite din provincia Guangdong, cu mentiunea ca cercetarile mai sunt în curs.
</doc>
<doc docid='dw_2624715' lang='ron' type='mono' source='https://www.dw.com/ro/ro/pekingnou-caz-banuit-de-sars/a-2624715' term='SARS'>
Dupa un prim caz de la Canton, suspectat de maladia SARS stavilita cu cinci luni în urma, nu exista indicii asupra altor infectii cu aceasta boala pulmonara. Mas media chineza relateaza ca 38 de persoane se mai afla sub stare de carantina, deoarece au fost în contact cu pacientul în vârsta de 32 de ani. Nici una nu vadeste simptomele bolii.
</doc>
<doc docid='dw_2624730' lang='ron' type='mono' source='https://www.dw.com/ro/ro/peking-un-caz-de-sars-în-sudul-chinei/a-2624730' term='SARS'>

</doc>
<doc docid='dw_2624838' lang='ron' type='mono' source='https://www.dw.com/ro/ro/taipeh-nou-caz-de-sars/a-2624838' term='SARS'>

</doc>
<doc docid='dw_2632219' lang='ron' type='mono' source='https://www.dw.com/ro/ro/cancelarul-schroeder-în-vizita-la-peking/a-2632219' term='SARS'>
Cancelarul federal german Gerhard Schroeder a sosit azi la Peking, într-o vizita oficiala de trei zile în China, însotit de ministri transporturilor si justitiei, Manfred Stolpe si Brigitte Zypries, si de o delegatie de aproape 40 de persoane - manageri importanti din economia germana. Ca prim gest, cancelarul a inaugurat o agentie de voiaj germano-chineza.
Micul dejun, cancelarul l-a luat în noul birou de la Peking al companiei germane de turism TUI-China-Reisen. Cam nedormit dupa zborul lung, cancelarul a taiat panglica rosie de la intrare, odata cu ministrul chinez al turismului, deschizând astfel calea voiajului neîngradit. Cancelarul Schroeder:
"Inauguram azi o portiune importanta a drumului cooperarii germano-chineze. TUI este cea mai mare companie europeana de turism. În treacat fie spus, sediul ei se afla în orasul meu natal. Si sunt sigur ca TUI si partenerii sau chinezi vor avea succes deosebit în activitatea lor, pe care noi, ca guvern federal, o vom sprijini din suflet."
TUI a reusit, ca prima companie de voiaj straina, sa mentina în China majoritatea într-o firma de Joint Venture. Partenerul ei este oficiul de stat China Travel Services, una din cele trei agentii de turism mari ale Chinei. Dispune de 300 de sucursale în toate centrele turistice importante ale tarii si de o infrastructura remarcabila. Pe acest fundament, compania germana TUI vrea sa-si extinda oferta catre turistii germani aflati în vizita în China. Anul trecut au fost 40.000 iar pentru urmatorii trei ani, TUI vizeaza nivelul de 100.000, dupa depasirea stagnarii cauzata de maladia SARS. Michael Frenzel, director executiv al TUI, spera deasemeni în cât mai multi chinezi ca turisti în Germania, dupa deschiderea recenta a frontierelor europene. Michael Frenzel:
"Din toamna trecuta, Germania e prima tara a UE cu care China a convenit statutul ADS pentru calatorii turistice. Dupa tratative îndelungate cu China, guvernul federal german, sub conducerea dv., domnule cancelar, ca avangarda ca sa zic asa, a dobândit acest acord - un veritabil succes. Acum, Uniunea Europeana a aderat si ea la aceasta linie a negocierilor, si ne bucuram ca s-a deschis astfel tuturor chinezilor calea spre Europa."
Deocamdata însa, acest segment deosebit de rentabil e rezervat partenerului chinez - ca parte a conventiei. La rândul sau, TUI spera sa aiba curând partea sa la inaugurarea acestei piete. Martin Buese, sef de departament la TUI, estimeaza ca deja în anul 2005, peste 30 de milioane de chinezi vor calatori în strainatate. Iar în alocutiunea sa festiva, cancelarul Schroeder, a cutezat si mai mult:
"Ne asteptam deci, pe parcursul timpului, ca fiecare chinez sa vina o data în vizita în Germania. Si cum îi cunosc eu pe germani, vom rezolva desigur si problema logistica." Prioritate are însa acum vizita lui Schroeder în China. Dupa amiaza va fi primit în Sala Mare a Poporului de presedintele statului, Hu Jintao, apoi de primul ministru Wen Jiabao. Si prevazuta e prelungirea oficiala a dialogului privind statul de drept, prin extinderea sa explicita asupra problemei drepturilor omului. Evident ca gest al bunavointei, si aceasta scurt timp înaintea sosirii cancelarului, autoritatile chineze au pus în libertate trei dizidenti care publicasera în Internet, între ei o studenta de 23 de ani, aflata de peste un an în detentie, fara acuzare formala. Cazul ei se abordase deja la Berlin, în cadrul dialogului germano-chinez. Dincolo de acest capitol, vizita cancelarului are ca tematica prioritara economia: în prezenta oamenilor de stat se vor semna azi cinci proiecte germano-chineze, între care fondarea primei case de economii germano-chineza pentru constructii individuale.
</doc>
<doc docid='dw_2628433' lang='ron' type='mono' source='https://www.dw.com/ro/ro/cancelarul-schroeder-în-vizita-la-peking/a-2628433' term='SARS'>
Cancelarul federal german Gerhard Schroeder a sosit azi la Peking, într-o vizita oficiala de trei zile în China, însotit de ministri transporturilor si justitiei, Manfred Stolpe si Brigitte Zypries, si de o delegatie de aproape 40 de persoane - manageri importanti din economia germana. Ca prim gest, cancelarul a inaugurat o agentie de voiaj germano-chineza.
Micul dejun, cancelarul l-a luat în noul birou de la Peking al companiei germane de turism TUI-China-Reisen. Cam nedormit dupa zborul lung, cancelarul a taiat panglica rosie de la intrare, odata cu ministrul chinez al turismului, deschizând astfel calea voiajului neîngradit. Cancelarul Schroeder:
"Inauguram azi o portiune importanta a drumului cooperarii germano-chineze. TUI este cea mai mare companie europeana de turism. În treacat fie spus, sediul ei se afla în orasul meu natal. Si sunt sigur ca TUI si partenerii sau chinezi vor avea succes deosebit în activitatea lor, pe care noi, ca guvern federal, o vom sprijini din suflet."
TUI a reusit, ca prima companie de voiaj straina, sa mentina în China majoritatea într-o firma de Joint Venture. Partenerul ei este oficiul de stat China Travel Services, una din cele trei agentii de turism mari ale Chinei. Dispune de 300 de sucursale în toate centrele turistice importante ale tarii si de o infrastructura remarcabila. Pe acest fundament, compania germana TUI vrea sa-si extinda oferta catre turistii germani aflati în vizita în China. Anul trecut au fost 40.000 iar pentru urmatorii trei ani, TUI vizeaza nivelul de 100.000, dupa depasirea stagnarii cauzata de maladia SARS. Michael Frenzel, director executiv al TUI, spera deasemeni în cât mai multi chinezi ca turisti în Germania, dupa deschiderea recenta a frontierelor europene. Michael Frenzel:
"Din toamna trecuta, Germania e prima tara a UE cu care China a convenit statutul ADS pentru calatorii turistice. Dupa tratative îndelungate cu China, guvernul federal german, sub conducerea dv., domnule cancelar, ca avangarda ca sa zic asa, a dobândit acest acord - un veritabil succes. Acum, Uniunea Europeana a aderat si ea la aceasta linie a negocierilor, si ne bucuram ca s-a deschis astfel tuturor chinezilor calea spre Europa."
Deocamdata însa, acest segment deosebit de rentabil e rezervat partenerului chinez - ca parte a conventiei. La rândul sau, TUI spera sa aiba curând partea sa la inaugurarea acestei piete. Martin Buese, sef de departament la TUI, estimeaza ca deja în anul 2005, peste 30 de milioane de chinezi vor calatori în strainatate. Iar în alocutiunea sa festiva, cancelarul Schroeder, a cutezat si mai mult:
"Ne asteptam deci, pe parcursul timpului, ca fiecare chinez sa vina o data în vizita în Germania. Si cum îi cunosc eu pe germani, vom rezolva desigur si problema logistica." Prioritate are însa acum vizita lui Schroeder în China. Dupa amiaza va fi primit în Sala Mare a Poporului de presedintele statului, Hu Jintao, apoi de primul ministru Wen Jiabao. Si prevazuta e prelungirea oficiala a dialogului privind statul de drept, prin extinderea sa explicita asupra problemei drepturilor omului. Evident ca gest al bunavointei, si aceasta scurt timp înaintea sosirii cancelarului, autoritatile chineze au pus în libertate trei dizidenti care publicasera în Internet, între ei o studenta de 23 de ani, aflata de peste un an în detentie, fara acuzare formala. Cazul ei se abordase deja la Berlin, în cadrul dialogului germano-chinez. Dincolo de acest capitol, vizita cancelarului are ca tematica prioritara economia: în prezenta oamenilor de stat se vor semna azi cinci proiecte germano-chineze, între care fondarea primei case de economii germano-chineza pentru constructii individuale.
</doc>
<doc docid='dw_52881260' lang='ron' type='mono' source='https://www.dw.com/ro/ro/germania-măsuri-de-reducere-a-contactelor/a-52881260' term='MERS'>
Actualizare luni 23 martie: Primul test pentru coronavirus al cancelarei Angela Merkel e negativ. Urmează mai multe teste în zilele următoare.
----------------------------
Ieșirile în grupuri de mai mult de două persoane vor fi interzise pe întregul teritoriu al Germaniei timp de două săptămâni, începând de luni. Se acceptă însă excepții în cazul familiilor și al altor persoane care locuiesc în aceeași gospodărie.
Frizeriile și saloanele de cosmetică și masaj vor fi închise în această perioadă, la fel ca restaurantele.  În spațiul public, cetățenii trebuie să păstreze o distanță de cel puțin un metru și jumătate, spre exemplu la supermarket sau în parc.
Poliția urmează să verifice dacă cetățenii respectă regula de a nu ieși în spațiul public în grupuri de peste două persoane. Cine nu o respectă, riscă amenzi de până la 25.000 de euro.
Cancelara Angela Merkel a căzut de acord cu premierii landurilor federale asupra acestor măsuri care se aplică în toată țara.
Bavaria a mers mai departe: premierul de land Markus Söder a anunțat vineri restricții de circulație. Timp de două săptămâni, locuitorii Bavariei au voie să iasă din casă doar în scopuri absolut necesare, de pildă, pentru a merge la serviciu, la supermarket, la farmacie sau la medic.
În Germania au fost confirmate peste 24.000 de infecții cu noul coronavirus.
Cancelara Angela Merkel intră în carantină la domiciliu, a declarat purtătorul de cuvânt al guvernului federal, Steffen Seibert. Potrivit lui, șefa de guvern a aflat direct după conferința de presă de duminică în cadrul căreia a anunțat noile măsuri că un medic cu care a intrat în contact vineri a fost testat pozitiv.
das / Spiegel Online / Zeit.de
Ministrul afacerilor Interne, Marcel Vela, a emis sâmbătă seară ordonanță militară numărul 2, prin care se interzice circulația în spațiile publice a grupurilor mai mari de 3 persoane. (21.03.2020)
</doc>
<doc docid='dw_52665736' lang='ron' type='mono' source='https://www.dw.com/ro/ro/marii-corupți-se-îmbolnăvesc-în-arest-și-apoi-se-însănătoșesc-brusc-newsweekro/a-52665736' term='MERS'>
În ultimii ani, mai multe VIP-uri au invocat boli grave pentru a ieși din spatele gratiilor. După care s-au însănătoșit brusc.
Hayssam, vindecare miraculoasă sub Beuran
Cel mai scandalos caz este al lui Omar Hayssam, grav bolnav de cancer, operat sub supravegherea lui Mircea Beuran și eliberat din arest, în primăvara lui 2006, fiindcă boala se agrava. La câteva luni după ce a fost scos din arestul preventiv, în iunie 2006, el a fugit din România.
„Stim precis și unde este, și e bine-mersi, sănătos, nu are nici urme de cancer, nu mai e plin de metastaze, cum era când l-a operat unul din medicii faimoși ai patriei”, spunea în 2011 Traian Băsescu. Doi ani mai târziu, Hayssam era adus în România, iar acum își ispășește multiplele condamnări.
Năstase, protejat de Brădișteanu
În martie 2015, medicul Șerban Brădișteanu a fost condamnat definitiv la un an de închisoare cu suspendare pentru că a dispus menținerea în Spitalul Floreasca a lui Adrian Nastase, după tentativa de sinucidere din iunie 2012.
Năstase tocmai fusese condamnat la doi ani de închisoare cu executare, a vrut să se sinucidă, iar medicul Brădişteanu l-a preluat la secţia sa, în mod nelegal, pentru a încerca să tergiverseze cât de mult punerea în aplicare a mandatului de executare a pedepsei.
Ciorbea, îngrijorat de soarta lui Oprescu
În februarie 2015, însuși Avocatul Poporului, Victor Ciorbea, a intervenit în favoarea lui Sorin Oprescu, fostul primar al Capitalei, aflat în arest.
„În foarte scurt timp, se vor deplasa la Arestul Capitalei doi reprezentanți ai instituției noastre, un medic și un reprezentant al unei organizații nonguvernamentale specializate. Se va discuta cu domnul Oprescu, în primul rând să vedem care e situația, se face o primă apreciere de către medicul care va face parte din componența acestei echipe. Se va discuta cu conducerea Arestului și se vor face verificări. Am înțeles că este foarte serios pus sub semnul întrebării dreptul la sănătate”, a spus Ciorbea.
Azi, Oprescu este liber și este medic la Spitalul Universitar de Urgență, condus de iubita sa. El a fost condamnat, în primă instanță, la 52 de luni de închisoare.
Citiţi articolul integral pe Newsweek.ro accesând linkul de mai jos.
</doc>
<doc docid='dw_52612655' lang='ron' type='mono' source='https://www.dw.com/ro/ro/america-latină-naziştii-şi-rolul-vaticanului/a-52612655' term='MERS'>
Cel de-al Doilea Război Mondial abia se încheiase. În Germania de Vest intra în vigoare, în 1948, Planul Marshall. Exact atunci a reuşit să evadeze unul din cei mai mari criminali nazişti din închisoarea de la Linz, Austria. Este vorba de Franz Stangl, fost Hauptsturmführer SS şi comandant al lagărelor de concentrare Sobibor şi Treblinka, responsabil pentru moartea a aproape un milion de evrei. Stangl a mers pe jos de la Linz la Florenţa, trecând prin oraşele Graz şi Meran.
Dar destinaţia sa provizorie a fost Roma, capitala Italiei, unde se află Statul Papal. Ajuns la Vatican, episcopul Alois Hudal i-a spus călăului nazist: "Dumneavoastră trebuie să fiţi Franz Stangl. Vă aştept deja de mai multă vreme." Prelatul i-a procurat lui Stangl documente de identitate false, cu ajutorul cărora a ajuns mai întâi în Siria. Acolo şi-a aşteptat familia, urmând să emigreze cu toţii în Brazilia în 1951. Omul care a perfecţionat crimele în masă în lagărele de concentrare a montat ani în şir automobile într-o fabrică Volkswagen din apropiere de Sao Paulo.
După ce a fost arestat în Brazilia în 1967, Franz Stangl a fost extrădat în Germania de Vest, unde a fost condamnat la închisoare pe viaţă. A murit în penitenciar în 1971, ca urmare a unui stop cardiac.
Austriacul Franz Stangl este unul din miile de criminali de război şi colaboratori nazişti care au reuşit să scape de sub urmărire cu ajutorul Bisericii Catolice. Coridorul lor de scăpare, aşa-numita "linie a şobolanilor", pornea de la Innsbruck şi traversa Alpii spre Meran sau Bolzano, şi continua spre Roma şi portul italian Genova. Strangl a ales să facă acel ocol prin Siria, dar cei mai mulţi nazişti s-au îmbarcat direct cu destinaţia America Latină, preponderent Argentina, devenită "capul ultimei speranţe" pentru nazişti, după cum s-a exprimat Simon Wiesenthal.
Nu a fost un plan elaborat ci o colaborare spontană
"Linia şobolanilor nu a fost un sistem bine structurat. A constat din numeroase componente izolate", afirmă istoricul Daniel Stahl, profesor la Universitatea Friedrich Schiller din Jena. "A fost mai degrabă o cooperare spontană între diverse instituţii, care a luat fiinţă treptat după cel de-al Doilea Război Mondial. Într-o primă fază până la 90 la sută din făptaşii nazişti au reuşit să traverseze Alpii şi să ajungă în Italia.
Primul popas îl făceau în Tirolul de Sud, în mănăstirea Ordinului German din Meran, în mănăstirea capucină din apropiere de Brixen sau în mănăstirea franciscană din Bolzano. De aceea, liniei şobolanilor i s-a mai spus şi ruta mănăstirească. În acele centre monastice unii nazişti s-au ascuns chiar ani de zile, până au reuşit să-şi procure banii necesari pentru deplasarea în America Latină. S-a ajuns câteodată la situaţia absurdă ca făptaşii să fie găzduiţi direct lângă victime ale naziştilor -  evrei care voiau să ajungă în Palestina.
O etapă importantă era Roma. Dacă identitatea era certificată printr-un document emis de Biserica Catolică, dobândirea unui paşaport din partea Comitetului Internaţional al Crucii Roşii nu mai era decât o simplă formalitate. Crucea Roşie a eliberat până în 1951 nu mai puţin de 120.000 de astfel de documente de identitate şi călătorie.
"Se tot povesteşte că ar fi existat un plan bine pus la punct încă din timpul celui de-al Doilea Război Mondial, de punere la adăpost a naziştilor. Dar este fals. Şi unul ca Franz Stangl a umblat mai întâi haihui prin Roma, fără să ştie ce să facă în continuare", a explicat Stahl. Naziştii au aflat unii de la alţii că episcopul Alois Hudal îi poate ajuta. Mai târziu, acest episcop şi-a amintit că mulţi dintre urmăriţi erau "cu totul nevinovaţi", de aceea "i-a smuls din mâinile prigonitorilor cu ajutorul unor acte de identitate false."
Daniel Stahl, istoric: episcopul Alois Hudal a fost, clar, simpatizant nazist.
Este vorba despre acelaşi episcop austriac care, pe vremea lui Hitler, s-a declarat un înfocat simpatizant nazist. Ce s-ar fi întâmplat dacă Biserica Catolică nu i-ar fi protejat pe criminalii nazişti? "Pentru Stangl şi ceilalţi ar fi fost în orice caz mult mai greu să fugă", răspunde istoricul Daniel Stahl.
"Linia şobolanilor" a devenit cu timpul un coridor de scăpare pe care mai târziu l-au folosit chiar şi serviciile secrete americane pentru a infiltra spioni în Uniunea Sovietică. Lista criminalilor în masă care au ajuns traversând-o în Argentina este lungă.
Ce a ştiut Papa Pius al XII-lea despre "linia şobolanilor"?
Această chestiune rămâne în continuare învăluită în mister. Italianul Eugenio Maria Giuseppe Giovanni Pacelli a devenit Papă pe 2 martie 1939, cu puţin timp înaintea izbucnirii ultimei conflagraţii mondiale, şi a rămas Pontifex până la moartea sa, pe 9 octombrie 1958. Hubert Wolf este unul dintre istoricii care şi-au propus să afle mai multe pe acest subiect. El s-a deplasat pe 29 februarie la Roma. Împreună cu alţi zeci de colegi din întreaga lume va studia în perioada viitoare documente aflate în Arhiva Vaticanului. Statul papal prezintă începând de luni, 2 martie, toate documentele din perioada pontificatului Pius al XII-lea. "Este o ocazie uriaşă de a găsi răspuns la multe întrebări privind acea perioadă. Şi pentru noi va fi un mare efort, fiind vorba de 300.000-400.000 de unităţi de arhivare a câte 1000 de pagini fiecare", a explicat Hubert Wolf, profesor de istorie eclesială la Universitatea din Münster.
Istoricul Hubert Wolf speră să afle mai multe despre ajutorul oferit naziştilor de prelaţi catolici
El este mai ales interesat de felul în care a funcţionat comunicarea internă la Curia Papală în legătură cu "linia şobolanilor". "Oare a dat Papa instrucţiuni directe sau a fost vorba de aluzii generale, de genul trebuie să-i ajutăm pe aceşti oameni, rămaşi fără documente de identitate. Dar poate există dovezi că Papa, încurajat de CIA, a spus cam următoarele: Dacă am putea trimite naţionalişti, oameni de încredere, în America Latină, ar fi bine fiindcă acolo comuniştii tocmai sunt pe cale să răstoarne întregul continent, vedeţi exemplul Cubei",  a declarat Hubert Wolff.
Se ştie că Papa Pius al XII-lea s-a temut de comunism. Pe asta s-au şi bazat clericii care i-au ajutat pe nazişti să parcurgă "linia şobolanilor". Indiferent de rolul jucat de nazişti în timpul războiului, şi ei au combătut comunismul şi trebuie feriţi de prigoana politică. Comunismul era considerat în epocă cea mai mare ameninţare la adresa Bisericii Catolice.
"E posibil să reiasă că Papa nu a ştiut nimic despre acest ajutor concret şi unii oameni s-au folosit de asta fără menajamente. Sau poate, cine ştie, Papa a ştiut totul, dar a închis ochii", a conchis istoricul Wolff.
</doc>
<doc docid='dw_52557220' lang='ron' type='mono' source='https://www.dw.com/ro/ro/opinie-libertatea-de-a-ţi-da-moartea-şi-comerţul-cu-sinuciderea/a-52557220' term='MERS'>
În numele libertăţii, hotărârea Curţii Constituţionale de la Karlsruhe declară ”neconstituţională” o lege interzicând afacerile cu suicidul asistat. Decizia e de-o radicalitate şocantă nu doar pentru biserici şi credincioşi, ci şi pentru agnostici sau atei responsabili. Cât de admisibilă şi de îndreptăţită e, deci, etic, decizia judecătorilor supremi din Karlsruhe?
Pentru creştini şi evrei rămâne valabilă porunca ”să nu ucizi”. De fapt, ”să nu asasinezi”, spre a traduce Biblia exact. Cuprinde acest comandament al Decalogului şi interdicţia sinuciderii? Curtea Constituţională germană nu mai are ce face cu Sfintele Scripturi, deşi, redactat prin conştient divorţ de concepţiile atee şi antiumane ale totalitarismului nazist, preambulul Constituţiei Republicii Federale e clar. Textul în cauză stipulează că ”poporul german şi-a dat această lege fundamentală în conştiinţa răspunderii sale faţă de Dumnezeu şi faţă de oameni...(şi) în dorinţa de a sluji păcii în lume.”
Or, nu e clar cum vrea să-şi asume această răspundere o Curte care tocmai l-a despărţit pe Creator de creatura sa, ca şi cum cea din urmă ar fi stăpâna absolută asupra vieţii ce i s-a dăruit. Ca şi cum omul ar fi supraomul lui Nietzsche. Şi ca şi cum statul (şi instanţa lui supremă) s-ar bucura de puteri independente de orice principiu etic şi religios supraordonat. Tributară unor concepţii apropiate de ale lui Hobbes, în Leviathan, Curtea Constituţională germană a deschis larg poarta eutanasiei, a sinuciderii în orice instanţă a vieţii. Şi a dat lumină verde suicidului asistat nu doar pasiv, ci şi activ, prefăcut în afacere şi obiect de prestări de servicii. Procedând astfel în numele unei "morţi demne", Curtea a aruncat în aer credinţe şi concepţii strâns corelate cu temelia civilizaţiei iudeocreştine, care, orientată spre pace, preţuieşte viaţa mai presus de aproape orice.
La antipodul valorilor eterne, decizia curţii supreme de la Karlsruhe stipulează necondiţionatul drept al omului de a-şi lua viaţa şi de a-şi determina moartea autonom. Potrivit ziarului Süddeutsche Zeitung, Curtea "a votat în favoarea libertăţii întru moarte”. În cauză nu e dreptul, în opinia mea firesc şi salutar, al omului care-şi ia viaţa pentru ca s-o protejeze pe a altora ori ca să-şi apere sufletul în condiţiile încarcerării şi torturii menite să-l determine să vândă alţi oameni călăilor totalitari.
În cauză e, între altele, un tabu în vigoare în Germania de la stoparea programelor de eutanasiere a aşa-zişilor ”handicapaţi”, asasinaţi cu zecile de mii de către nazişti sub pretextul eliminării vieţii chipurile ”nedemne să trăiască”, tabu pe care Curtea, practic, l-a încălcat. Fiindcă a stabilit chiar mai mult decât dreptul, în sine problematic, al eliberării de suferinţe considerate intolerabile, al izbăvirii, moralmente acceptabile, de suferinţe, a unor bolnavi în stadiu terminal, chinuiţi de dureri indicibile.
Aparent insensibilă la ceea ce omul religios consideră a fi sfinţenia vieţii, Curtea a mers chiar mai departe. A stabilit dreptul extins la autodeterminare al individului, devenit liber, de acum încolo, să determine dacă viaţa îi e demnă să fie trăită şi să se sinucidă cu voie de la stat şi de la legislator, în orice fază a existenţei lui, dacă se hotărăşte că nu e. Şi vrea să-şi curme suferinţe judecate drept inutile.
Ca şi cum judecata i-ar fi infailibilă şi n-ar avea de dat socoteală nimănui. Întrucât un segment important al societăţii germane e alcătuit din atei şi agnostici gândind postmodern, nu puţini salută furtunos ceea ce consideră a fi o sentinţă demnă de un stat liberal şi secular. Unii apreciază extinderea libertăţii şi consolidarea drepturilor individuale. Alţii salută întărirea a ceea ce cred a fi greu definibila demnitate a celor afectaţi, de pildă, de incapacitatea de a-şi asigura, singuri, igiena.
Mai puţini înţeleg urmările acestei sentinţe. Care, exaltând decizia voluntară de a muri şi drepturile medicilor, distruge consensul societăţii postbelice anulând, printr-o lovitură năprasnică, şi protecţia specială acordată vieţii umane de stat şi bazele sistemului juridic german, şi jurământul hipocratic.
E uşor de prezis că decizia instanţei va amplifica presiunea psihologică resimţită şi de medici şi de persoanele cu dizabilităţi. O va spori sensibil pe cea exercitată asupra bătrânilor şi bolnavilor, judecaţi, adesea fals, drept ”incurabili”. Cărora li se va cere tot mai intransigent şi indecent să se lase suprimaţi spre a-şi "elibera" familia, ori obştea, ori societatea de prezumtive ”poveri prea greu de dus”.
Nu mai puţin predictibilă e amplificarea numărului celor omorâţi aiurea, ca urmare a unor depresii, stări de spirit pasagere, evaluări greşite, sugestionări sau autosugestionări stupide ori vinovate. În numele cui se va împiedica oare ca adolescenţii şi copiii să-şi reclame ”dreptul” la suicid? Cine va determina ceea ce se numeşte ”autodeterminarea” şi caracterul efectiv voluntar, raţional şi în cunoştinţă de cauză al opţiunii sinucigaşului, ştiut fiind că prea puţini sunt efectiv în stare să-şi judece raţional, lucid şi obiectiv existenţa şi bilanţul ei provizoriu?
Sigur, legislatorul va putea încă atenua efectele sentinţei. Dar nu mi-e prea clar cum se va putea justifica vreodată sinuciderea, comercial rentabilă, a unor psihotici?
O groază de oameni efectuează tentative de sinucidere nu pentru că-şi doresc moartea, ci în semn de protest, spre a fi salvaţi de condiţii (familiale, şcolare, sociale sau economice) pe care le judecă pasager şi, uneori, frivol, drept intolerabile. Cade în sarcina societăţii şi e misiunea asistenţilor sociali, a medicilor, a familiei, a dascălilor şi prietenilor să le ofere potenţialilor sinucigaşi alternative.
Şi să-i ajute să regăsească un sens în viaţă chiar şi celor care nu cred în Dumnezeu. Dar care, în schimb, preţuiesc şi nu vor să împovăreze prin deces fie şi comod, fie şi asistat, iubirea şi viaţa copiilor, a soţiei, a mamei, a tatălui, sau a fratelui şi a prietenului adeverit la nevoie şi conferind noimă unei vieţi ce se crede, eronat, a fi la capăt şi nedemnă, pasămite, de a fi trăită.
</doc>
<doc docid='dw_52441082' lang='ron' type='mono' source='https://www.dw.com/ro/ro/mae-confirmă-român-ucis-în-atacul-de-la-hanau/a-52441082' term='MERS'>
MAE a informat cu regret că autoritățile germane au confirmat moartea unui cetățean român în atentatul de la Hanau.
"Consulatul general al României la Bonn este în contact cu autoritățile locale și a luat legătura cu familia persoanei decedate pentru a oferi asistența necesară în astfel de situații. Ministerul Afacerilor Externe transmite condoleanțe familiei îndoliate și condamnă ferm orice act de violență și manifestare xenofobă", transmite MAE într-un comunicat.
Președintele Klaus Iohannis a transmis următorul mesaj în cursul nopții pe Twitter: "Cu profundă tristețe am aflat că în urma atacurilor violente de la Hanau, Germania, și-a pierdut viața și un cetățean român. Transmit condoleanțe familiei îndoliate în aceste momente de grea încercare."
În dimineața zilei de joi a fost găsit cadavrul principalului suspect în locuința sa din Hanau, a anunțat poliția într-o postare pe Twitter. Alături de suspect, polițiștii au mai găsit un alt trup neînsuflețit. Între timp, ministrul de interne al landului federal Hessa, Peter Beuth, a declarat că suspectul a fost un bărbat de cetățenie germană, în vârstă de 43 de ani, iar cel de-al doilea cadavru găsit în apartament îi aparține mamei acestuia. Anchetatorii presupun că suspectul, care avea un permis de armă, și-a împușcat mama înainte de a se sinucide.
Cele două atacuri armate soldate cu cel puțin nouă morți s-au petrecut miercuri seară la Hanau, un oraș cu 100.000 de locuitori, aflat la mai puțin de 30 de kilometri de metropola Frankfurt. Atacatorul a deschis focul într-un local cu specific oriental din centrul orașului, unde a ucis trei persoane. Apoi a mers cu mașina în cartierul Kesselstadt, unde a ucis cel puțin cinci persoane, într-un alt bar cu specific oriental (în germană, "Shisha-Bar" - de la termenul pentru "narghilea"). Un purtător de cuvânt al poliției a relatat că una din persoanele rănite a murit în cursul nopții. Cazul a fost preluat de procurorii federali, care au declarat între timp că suspectul a acționat pe baza unor motivații rasiste.
Înainte de cele două atacuri, el a publicat un videoclip pe platforma Youtube cu teorii conspiraționiste și xenofobe în limba engleză. Potrivit anchetatorilor, a fost găsită și o scrisoare a principalului suspect, care reflectă opiniile sale de extremă dreaptă.
Secretarul general al Consiliului Central al Musulmanilor din Germania, Abdassamad El Yazidi, le-a cerut autorităților și politicienilor să-i protejeze pe imigranți și pe musulmani, într-o discuție cu DW. "E un atac la adresa valorilor noastre și la adresa democrației", a declarat El Yazidi.
"Sunt alături de toți oamenii amenințați de acte de rasism. Ei nu sunt singuri", a declarat președintele Germaniei, Frank-Walter Steinmeier, care s-a aflat joi la Hanau. "Marea majoritate a oamenilor din Germania condamnă acest atentat, la fel cum condamnă orice formă de rasim, ură și violență."
Reporterul DW Rebecca Staudenmaier a stat de vorbă la Hanau cu un martor al acestei nopți de groază. Ali Mengücek, în vârstă de 49 de ani, locuiește de patru decenii în centrul orașului, în apropierea barului în care a avut loc primul incident armat: "Mă întorceam acasă cu fiicele mele, când am văzut patru bărbați care stăteau acolo, în grupuri de câte doi. Cu toții erau înalți și tineri, aveau maxim 40 de ani. Locuiesc la 50 de metri de locul unde stăteau. Când am ajuns acasă și am încuiat ușa, am auzit șase focuri de armă. Cred că s-au scurs doar șase sau șapte minute de când am trecut pe lângă acei bărbați cu copiii mei. Am deschis geamul, oamenii alergau pe stradă și urlau. După vreo cinci minute venise deja poliția." Ali Mengücek a mai declarat pentru DW că a văzut resturi de muniție pe stradă, cu două ore mai târziu, și a anunțat poliția.
das/os (dpa, Reuters)
</doc>
<doc docid='dw_52434225' lang='ron' type='mono' source='https://www.dw.com/ro/ro/povestea-uimitoare-a-romanului-care-a-stricat-sculptura-si-a-reinventat-o-dupa-ce-a-mers-2000-de-km-pe-jos-spre-paris/a-52434225' term='MERS'>
"A fost un intelept, muncitor, profund si responsabil. Si un om extrem de credincios. A fost un om spiritual, un antimodern ca orientare proprie. Si, in ciuda acestui fapt, lumea operei lui este una extrem de moderna, de un modernism radical", spune Pavel Susara despre marele sculptor roman Constantin Brancusi.
Povestea vietii lui Constantin Brancusi (19 februarie 1876 - 16 martie 1957) este cu adevarat uimitoare si frumos ar fi sa ne-o reamintim uneori si sa le-o repovestim celor tineri, de exemplu astazi, cu ocazia aniversarii nasterii lui.  "Am plecat de la 10 ani, pe jos, din Hobita-Pestisani. Tata era gospodar cu slugi in curte. La Craiova, am fost baiat de pravalie la restaurantul Spirtaru, din fata garii. Am stat sase ani si munceam cate 18 ore zilnic. La ceasurile trei dimineata, ma sculau birjarii cu ciocanitul codiristii de la biciusca in usa odaitei unde dormeam", povestea sculptorul despre prima plecare de acasa, citat de Adevarul.  A urmat o scoala de arte si meserii, iar in 1902 a absolvit Scoala de bellearte din Bucuresti. Dupa numai un an, pleca pe jos la Paris. Avea doar 27 de ani. Pleca pe jos pentru ca nu mai primise banii datorati pentru finalizarea unui bust al generalului Carol Davila, din cauza ca unii dintre membrii Consiliului fusesera nemultumiti de rezultat, cerandu-i sa ... micsoreze nasul si sa ajusteze epoletii.  Revoltat, a preferat sa renunte la bani. "Ar fi fost o munca usoara, dar ca de prostituata, care mi-ar fi adus cei cativa bani cat imi trebuiau ca sa-mi platesc un bilet de drum de fier pana la Paris. Dar ceva se innascuse in mine si nu am mai putut rabda. Am facut stanga-mprejur, fara nici un salut militar, spre marea panica si spaima a doctorului Gerota si dus am fost", a povestit Brancusi mai tarziu.  La Paris a fost nevoit sa lucreze ca spalator de pahare intr-un restaurant. "Am facut chiar o inventie pentru spalatul paharelor cu rapiditate. Pana la mine, se spalau in doua ape: un rand cu apa calda si un rand cu apa rece. Eu am suprimat apa rece si utilizam numai apa fierbinte. Apa fierbinte dizolva, automat, grasimile, era igienica si paharele se si uscau mai repede... Imi frigeam buricele degetelor grosolane de sculptor, dar ma resemnasem", se destainuia peste ani Brancusi, citat tot de Adevarul. Iar povestea fascinanta a vietii marelui sculptor continua si va invitam sa o cititi pana la capat.  Suna familiar declaratiile de mai sus, nu-i asa? Cati dintre romanii de azi rezoneaza cu aceste marturisiri, recunoscandu-se pe ei insisi sau macar pe cativa dintre apropiatii lor? Nu-i nevoie sa ai studii inalte ca sa te "imprietenesti" cu Brancusi, sa ii respecti valorile, sa ii indragesti opera. E suficient doar sa incerci, sa vrei.  Intentionat sau nu, prin uriasul scandal declansat odata cu desemnarea Irinei Rimes ca ambasador onorific al Zilei Constantin Brancusi 2020 ministrul Culturii a reusit sa trezeasca interesul publicului asupra unui subiect care neinsotit de un scandal ar fi trecut cel mai probabil aproape neobservat: aniversarea nasterii marelui sculptor roman.
AICI cititi interviul integral pe Ziare.com
</doc>
<doc docid='dw_52414310' lang='ron' type='mono' source='https://www.dw.com/ro/ro/noi-dovezi-ale-abuzurilor-suferite-de-uiguri-în-china/a-52414310' term='MERS'>
O listă cu prizonieri din baza de date a administrației chineze a dezvăluit că uigurii musulmani din regiunea chineză Xinjiang sunt trimiși la închisoare din cauza practicilor lor religioase și culturale. Documentul a fost obținut de Deutsche Welle și de alte instituții mass-media în noiembrie 2019.
Lista deținuților oferă detalii despre soarta a peste 300 de persoane trimise în tabere de "reeducare" pentru acțiuni total normale, precum înaintarea unei cereri de pașaport sau contactarea unor rude din străinătate. Toate persoanele din listă au fost arestate în anii 2017 și 2018. Documentul conține și sute de alte nume de persoane cu legături cu cei arestați, inclusiv copii.
DW, împreună cu posturile de drept public regionale NDR și WDR și cu cotidianul münchenez Süddeutsche Zeitung, a tradus timp de mai multe săptămâni materialul din chineză și a analizat conținutul acestuia.
De ce îi reţine China pe uiguri?
Uigurii sunt o populație vorbitoare de limba turcă din vestul Chinei. Etnia este mai apropiată cultural de Asia Centrală decât de chinezii Han. Uigurii sunt majoritar musulmani suniți.
Există tendințe separatiste în rândul uigurilor, care s-au soldat uneori cu violențe în cadrul unor proteste de masă și chiar cu un atac terorist în 2014 care a ucis 31 de persoane.
Beijingul a răspuns în forță, instalând un sistem amplu de supraveghere și centre de detenție în regiunea Xinjiang. Scopul autorităților este asimilarea uigurilor în societatea chineză "mainstream". Taberele de reeducare sunt numite oficial "Centre de antrenament și educație profesională" pe bază de voluntariat.
Potrivit unor estimări, cam un milion de uiguri din totalul de 10 milioane care trăiesc la Xinjiang ar fi dispărut în aceste centre.
China susține oficial că această campanie de "antrenament vocațional" ar fi un instrument eficient în combaterea terorismului islamist.
Într-un interviu recent la DW și alte posturi partenere în cadrul unei vizite la Berlin, ministrul chinez de Externe Wang Yi a declarat că toate informațiile despre așa-numite "centre de reeducare" sau "tabere de concentrare" și despre cei "un million de uiguri" ar fi "absolut fake news". El a adăugat că "nu există persecuție la Xinjiang."
Cum sunt arestați uigurii din motive fără legătură cu extremismul?
În ciuda variantei oficiale a Beijingului, noul document oferă dovezi concrete cum că orice fel de exprimare a religiei islamice în rândul uigurilor este privită potențial drept infracțiune.
Au fost arestați bărbați pentru că și-au lăsat barbă, femei pentru purtarea unui văl. Un bărbat a fost arestat pentru că și-a închis restaurantul în timpul lunii sfinte a Ramadanului, ceea ce ar fi însemnat că "exista riscul ca acesta să aibă orientări extremiste", potrivit traducerii respectivului document.
Au fost reținuți și uiguri care au mers în pelerinaj la Mecca și alții care au călătorit în țări majoritar musulmane. Cererea de pașaport este de asemenea motiv de arestare, ca și contactarea unor membri ai familiei sau prieteni exilați în străinătate.
Uigurii mai tineri, născuți între 1980 și 2000, sunt numiți în document "de neîncredere" sau "îngrijorători". Două treimi din cei reținuți provin din acest grup și majoritatea sunt bărbați.
Totuși, majoritatea prizonierilor au fost arestați pentru încălcarea politicii demografice chineze. Potrivit acesteia, minoritățile din China, inclusiv uigurii, au voie să aibă trei copii dacă trăiesac în mediul rural, respectiv doi în mediul urban.
Ce aduce nou acest document legat de tratamentul aplicat de China uigurilor la Xinjiang?
Acest document dovedește că autoritățile chineze duc o campanie sistematică de arestări aparent arbitrare, în afara legii, concentrate pe unele practici etnice și culturale.
Pentru a-i supraveghea pe uiguri, statul chinez are un număr mare de angajați care colectează informații detaliate despre fiecare familie de uiguri. Beijingul folosește de asemenea tehnologie foarte avansată de recunoaștere facială, pentru a-i supraveghea individual pe etnicii uiguri.
După ce deținuții sunt eliberați, ei sunt ținuți sub supraveghere continuă, după cum reiese din document. Libertatea lor de mișcare este strict limitată. În mai multe cazuri, DW a găsit referiri la un sistem de muncă forțată în fabrici.
Această scurgere de date urmează altor două din 2019: este vorba de "Xinjiang Papers," publicate de New York Times, și de "China Cables", publicate de International Consortium of Investigative Journalists.
Ce conține noul document?
Documentul actual este un fișier PDF de 137 de pagini, cu date despre peste 300 de cetățeni de etnie uigură arestați în 2017 și 2018. Cazurile sunt toate din ținutul Karakax din prefectura Hotan, în sud-vestul regiunii Xinjiang. Ținutul are o populație de aproximativ 650.000 de persoane și se crede că ar exista acolo cel puțin cinci centre de internare.
Sunt incluse detalii despre familiile celor reținuți, despre vecinii și prietenii lor. Lista Karakax menționează peste 1.800 de persoane cu nume complete, date de identificare și informații despre comportamentul lor social - de exemplu, dacă aceștia se roagă acasă sau citesc Coranul. Sute de persoane sunt listate însă fără detalii de acest gen.
Documentul nu conține ștampile sau semnături oficiale. DW l-a arătat mai multor cadre universitare de frunte specializate în cultura și istoria uigură, toate persoanele chestionate fiind de părere că documentul pare autentic. DW a stat de vorbă și cu doi uiguri ale căror familii apăreau în document, pentru a verifica autenticitatea informațiilor.
Toți deținuții au fost trimiși în una din cele patru tabere menționate în listă. DW a reușit să verifice și să localizeze două astfel de tabere, folosind imagini oferite de satelit și documente guvernamentale publice. DW a reușit de asemenea să afle și locurile unde se află probabil și celelalte două centre de internare.
Cum a avut DW acces la document?
DW a primit un pont despre document în noiembrie 2019 de la avertizorul de integritate Abduweli Ayup, un cadru academic uigur exilat, care acum trăiește în Norvegia.
Ayup l-a obținut de la o sursă care trebuie să rămână anonimă din motive de securitate.
După ce a văzut documentul, Ayup a spus că este "șocat" de faptul că autoritățile chineze "arestează oameni fără motiv".
Cum au răspuns Germania și comunitatea internațională?
Într-un raport confidențial care a circulat în cadrul personalului din Ministerul german de Externe, în decembrie 2019, se vorbește de "tabere propriu-zise de reeducare" cu "cursuri draconice de antrenament ideologic."
Totuși, Germania nu a condamnat defel oficial comportamentul Chinei ca pe o violare a drepturilor omului. Firmele germane au legături de afaceri majore cu China. Volkswagen și Siemens operează ambele fabrici la Xinjiang.
SUA au condamnat internarea uigurilor de către China, pe care o consideră încălcare a drepturilor omului, și au decis impunerea de sancțiuni împotriva Chinei.
</doc>
<doc docid='dw_52398161' lang='ron' type='mono' source='https://www.dw.com/ro/ro/cazul-copiilor-germani-sclavi-în-maramureș-nu-e-singular/a-52398161' term='MERS'>
La Vișeu de Sus nu mai există acum nici un copil din Germania. Oamenii de le inspecția socială județeană Maramureș au fost între timp anchetați administrativ pentru că nu au verificat în teren dacă centrul condus de soții Schumann funcționează conform licenței. Nu au verificat însă și ceea ce se petrecea acolo. Direcția județeană nu a avut la dispoziție o procedură clară în ce privește atribuțiile pe care le are față de acești copii, cetățeni germani. Aceste proceduri lipsesc. Prin urmare, nici o instituție a statului român nu a putut intra în centrul de reabilitare "Projekt Maramureș" peste autoritatea persoanei în a cărei responsabilitate erau copiii germani.
Acte false și legi ocolite
Prima neregulă pornește chiar de la cadrul de funcționare a centrului. Fundația germană care a fondat "Projekt Maramureș" a depus la Ministerul Muncii din România dosar de licențiere pentru centru de zi, în care se desfășoară activități de recuperare, de integrare socio-profesională, nu și pentru regim rezidențial, cu drept de cazare. Ar fi putut, dar ar fi avut nevoie de un alt tip de dosar. Nimeni de la inspecția socială județeană nu s-a dus să verifice în teren dacă lucrurile stau cum scrie în dosar. Nici nu era în fișa postului.
Cu toate acestea, "au fost trași la răspundere că nu au verificat. Dar nu au avut proceduri, iar procedura lipsește în continuare", spune Mădălina Turza, de curând secretar de stat în Ministerul Muncii, pentru care, după cazul de la Vișeu, a devenit o prioritate elaborarea unui cadru legislativ care să dea voie instituțiilor din România să monitorizeze și chiar să intervină. Președintă a autorității naționale responsabile de protecția persoanelor cu disabilități și a copiilor, Turza avertizează, însă, că, "situația de la Vișeu nu este singulară". De vidul legislativ s-ar putea să profite și cel puțin alte două centre cunoscute, care funcționează la Dupuș și Nou Săsesc, în județul Sibiu.
Mădălina Turza
Acestea sunt monitorizate după aceleași reguli superficiale care au permis situația din Maramureș. Semnalul de alarmă tras de Turza merge însă chiar mai departe, și spune că practica plasamentului de copii germani se face și pe sub radar: "Sunt situații și mai grave, cu copii veniți în România nu prin regulamentul internațional și prin hotărâre judecătorească, ci pur și simplu aduși prin înțelegerea cu părinții."
Blocajul dialogului dintre țări lovește în copii
Direcția județeană Maramureș nu a avut o procedură clară în ce privește atribuțiile pe care le are față de acești copii, cetățeni germani, și implicit nu a fost în măsură să intervină sau să monitorizeze. Pentru că acești copii aveau un reprezentat legal, o persoană din fundație, desemnat de justiția din Germania. Nu erau copii ai nimănui în România. Autoritățile județene au cerut în repetate rânduri instrucțiuni de la Autoritatea Națională pentru Protecția Copilului cu privire la atribuțiile pe care le au acolo, în plan local. Or, autoritatea centrală românească nu le-a răspuns pentru că nu știa ce să le spună. Reglementările lipsesc, iar problema vidului de procedură trenează de foarte mult timp, pentru că, spune Mădălina Turza, valul de copii trimiși în România începe chiar din 1998. "Nici autoritatea din Germania nu a deschis un dialog. Există dificultăți de comunicare între autoritățile de comunicare din cele două țări. Chiar dacă instituții din Germania au dispus unilateral trimiterea minorilor în România, e normal ca instituțiile omoloage din cele două țări să discute între ele și să avem o înțelegere comună a tipurilor de responsabilitate, împărțite de o parte și de alta. Nu mă împiedică nimeni să dau un ordin, dar mi se pare cel puțin decent și corect ca fiind vorba despre cetățeni germani, trimiși de o autoritate de acolo în România, să discutăm despre cum consideră partea germană că ar fi bine, să avem un protocol, să ne informăm reciproc, să ne împărțim responsabilitățile. Chiar dacă sunt fundații germane, activează pe teritoriul României."
De altfel, autoritatea pentru protecția copilului din Germania a trimis oameni în control în România, dar aceștia au mers direct la centrul de la Vișeu de Sus, fără să ia legătura cu instituțiile statului român: "Veneau anual, verificau situația acolo și erau foarte mulțumiți, notau despre copii că s-au recuperat. Dar nu a existat o discuție la nivel de autorități. Nu este normal."
Au existat probleme și la nivelul puținelor norme aplicabile. Nu a existat un manager de caz, așa cum ar fi trebuit, care să verifice cum funcționează centrul, exista doar un inspector care nici măcar nu vorbea limba germană. Acesta nu era însoțit de un translator propriu, ci discuta cu minorii prin intermediul angajaților fundației.
"În absența unor sesizări, protecția copilului nu poate intra peste oameni în casă", spune Turza. S-a putut interveni abia după ce primii copii fugiți din centrul de la Vișeu de Sus au făcut reclamație, iar reprezentantul legal al copiilor germani a fost arestat. Minorii, rămași acum ai nimănui, au fost preluați în regim de urgență de direcția județeană Maramureș și, apoi, trimiși înapoi în Germania.
Dosarul copiilor germani abuzați în centrul ”Projekt Maramureș” pleacă în instanță. Procurorii au trimis judecătorilor mărturii incredibile despre ce se petrecea la Vișeu de Sus. (15.02.2020)
</doc>
<doc docid='dw_52291225' lang='ron' type='mono' source='https://www.dw.com/ro/ro/comentariu-solidaritate-cu-julian-assange/a-52291225' term='MERS'>
Fără Julian Assange, imaginea nesfârşitului război din Afganistan ar fi incompletă, suportabilă mai ales de către state şi bagatelizată într-un mod insuportabil. Începând din 2010 lumea ştie mai multe despre mizeria, lipsa de omenie şi ipocrizia acestei campanii militare conduse de SUA. Atunci au fost publicate zeci de mii de documente secrete militare şi ale serviciilor secrete pe platforma de dezvăluiri Wikileaks. Fondatorul acestei platforme online de investigaţii este Julian Assange.
De ideea lui profită de atunci jurnalişti din întreaga lume. Mai rapid şi mai bine decât oricând ei se pot pune în legătură pentru a dezvălui acţiuni netransparente, contrare legii sau chiar criminale ale elitelor politice şi economice. Şi este clar că potentaţii din guverne şi concerne se tem de asta. Suntem de acord ca ei să se şi poată apăra de asta, dar cu rugămintea ca mijloacele şi metodele lor să fie oneste. În lupta pe care o poartă cu Julian Assange nici nu poate fi vorba, demult, de aşa ceva.
Marcel Fürstenau
Trump a măturat la o parte scrupulele lui Obama
Assange, în vârstă de 48 de ani, a trebuit să se aştepte la ce-i mai rău deja în timpul administraţiei Obama, fiindcă şi în ochii laureatului Premiului Nobel pentru Pace a fost un trădător de ţară şi nu un militant pentru libertatea presei. Dar, din fericire, în acele vremuri scrupulele erau mai mari la Washington decât azi. Assange nu a fost pe atunci pus sub acuzare, cu motivaţia că, într-un astfel de caz, şi ziare cum ar fi "The Guardian" sau "New York Times" ar trebui să se bucure de acelaşi tratament.
Dar sub urmaşul republican al lui Obama, preşedintele Donald Trump, foaia s-a schimbat definitiv în detrimentul lui Assange. În aprilie 2019 el a fost pus oficial sub acuzare şi în iunie preşedintele SUA a cerut Marii Britanii să-l predea autorităţilor americane. Această cerere va face obiectul unui proces în justiţie care va debuta pe 24 februarie. Problema e că Assange se află de la reţinerea sa izolat în arest şi prezintă, potrivit convingerilor Organizaţiei Naţiunilor Unite, "toate simptomele tipice pentru victimele torturii psihice de durată". Afirmaţia a fost făcută de însuşi raportorul special al ONU pentru tortură, Nils Melzer. Astfel, pentru moment, Assange nu este capabil, din motive de sănătate, să se pregătească corespunzător pentru proces.
Raportul ONU cântăreşte greu
Melzer nu a inventat această stare de fapt fiindcă elveţianul l-a vizitat pe Assange deja în mai 2019 în arest, fiind însoţit de o echipă de medici. El a cerut atunci de urgenţă singurul lucru corect posibil, şi anume eliberarea lui Assange din motive de sănătate şi de respectare a statului de drept.De atunci au trecut opt luni şi nu s-a schimbat nimic. Assange este tratat la fel de inuman.
Aceasta îl revoltă acum şi pe fostul ministru de Externe german, Sigmar Gabriel. Social-democratul a adresat joi în faţa presei internaţionale reunite la Berlin un apel presant Marii Britanii să-l elibereze pe Assange din arest. Iniţiativa în acest sens a fost lansată de cel mai cunoscut ziarist de investigaţii german, Günter Wallraff. Pentru asta el merită mulţumiri, la fel ca şi primii 130 de semnatari ai apelului, care a fost publicat între altele, contra cost, în paginile ziarului german de mare tiraj "Frankfurter Allgemeine Zeitung".
Sigmar Gabriel s-a decis, din fericire, să semneze în cele din urmă
Gabriel a povestit că iniţial i-a fost greu să semneze apelul. Dar s-a răzgândit şi l-a semnat după ce a avut o convorbire mai lungă cu raportorul special ONU, Nils Melzer. Acum chiar şi Gabriel afirmă că există, evident, "motive politice" în cazul Assange. Cineva a mers chiar mai departe. Este vorba de fostul ministru german de Interne, Gerhart Baum. Miza este "incriminarea libertăţii presei", spune venerabilul liberal, care a apucat în copilărie şi adolescenţă perioada nazistă. Îi mulţumim pentru aceste vorbe clare. Le mulţumim pentru vorbele lor şi celorlalţi, mulţi, care au semnat deja apelul şi celor care, sperăm, au de gând să-l semneze şi ei. În calitate de cetăţean şi ziarist nu există pentru mine nici cea mai mică îndoială că a venit vremea să zicem cât mai mulţi: "Eu sunt Julian Assange!"
Tratamentul față de fondatorul Wikileaks devine barometrul folosit în aprecierea libertății presei și a dreptului la opinie. Inclusiv în conflictul cu SUA, crede Matthias von Hein. (12.04.2019)
</doc>
<doc docid='dw_52269820' lang='ron' type='mono' source='https://www.dw.com/ro/ro/chișinăul-amână-înghețarea-relației-cu-fmi-miza-banii-de-la-ue/a-52269820' term='MERS'>
Premierul, care spunea recent că Moldova ar putea lua o pauză în relația cu FMI (dacă FMI va pune condiții), intenţionează, iată, să solicite un nou program.
În paralel, președintele Igor Dodon insistă, pe la emisiuni TV, că Rusia ar fi dispusă să crediteze Moldova cu jumătate de miliard de dolari, 200 de milioane de dolari urmând să ajungă în Moldova, potrivit lui Dodon, „fie la finele lunii februarie, fie la începutul lunii martie”. Asta în condițiile în care un acord semnat în acest sens cu Rusia încă nici nu există, iar unii bugetari nu și-au primit salariile din noiembrie 2019. O altă soluție propusă de Igor Dodon a fost retragerea unui miliard de dolari din rezervele Băncii Naționale a Moldovei, o inițiativă (vociferată de Dodon în ajunul sosirii misiunii FMI în Moldova) criticată inclusiv de guvernatorul BNM. În opinia experților, aceasta ar conduce la scumpiri necontrolate și la destabilizarea pieței valutare.
Deși nu are bani nici pentru plata salariilor bugetarilor, guvernul controlat de Igor Dodon se avântă, în an electoral, în proiecte masive de infrastructură. Atât Dodon, cât și premierul Ion Chicu s-au lăudat că, la primăvară, vor „transforma Moldova în șantier”, miza fiind promisul credit rusesc. Numai că Rusia a mai promis Chişinăului jumătate de miliard de dolari, în 2009, când Moldova era condusă de comunistul Vladimir Voronin. Banii nu au mai venit.
Sacrificarea „țapilor ispășitori”
Premierul Chicu (ministru al Finanțelor în guvernul controlat de oligarhul Plahotniuc), care anterior dădea vina pe fostul guvern (condus de Maia Sandu – învestit în iunie 2019 și demis în noiembrie de PSRM+PDM) pentru dificultățile economice, susține acum că bani „pentru salarii în buget sunt”, întârzierile la plata salariilor datorându-se, potrivit lui, „lipsei disciplinei în muncă”: „Este clar că trebuie să restabilim disciplina în instituții. Trebuie să sancționăm, să concediem, inclusiv miniștrii”, a spus Chicu.
Ultima tranșă de 20 de milioane de dolari din actualul program al Moldovei cu FMI ar putea fi debursată în luna martie 2020, dar o decizie în acest sens urmează a fi aprobată de Consiliul directorilor executivi al FMI, care se va întruni pe 16 martie. Consiliul va lua decizia finală în baza raportului misiunii de evaluare, care și-a încheiat miercuri vizita la Chișinău și și-a prezentat concluziile în cadrul unei conferințe de presă. Șeful misiunii FMI, Ruben Atoyan, a vorbit despre „progresul atins într-un context politic instabil – programul fiind implementat într-o perioadă în care s-au schimbat trei guverne”: „Obiectivele au fost atinse în mare parte. Reformele implementate în cadrul programului au contribuit la relansarea creșterii economice”, a menționat responsabilul FMI.
Ruben Atoyan: „Se atestă percepția că statul este corupt și justiția nu funcționează”
„Perspectivele sunt mai degrabă pozitive, dar rămân anumite riscuri. Reinstaurarea instabilității politice sau încetinirea ritmului de implementare a reformelor ar putea afecta încrederea și ar putea limita opțiunile de finanțare externă. Recomandăm implementarea unor politici prudente pentru a atenua aceste riscuri. Pentru a asigura finanțarea externă, așa cum este prevăzut în buget, este necesar un puternic impuls de reformare. Vulnerabilitățile instituționale și cele legate de guvernanță sunt larg răspândite și constituie o piedică în calea creșterii nivelului de trai al populației. Se atestă o percepție generală că statul este corupt și justiția nu funcționează adecvat. Cadrul de reglementare nu este pus în aplicare în mod corespunzător, iar existența sectorului impunător al întreprinderilor de stat generează riscuri bugetare și subminează concurența și productivitatea”, a declarat Ruben Atoyan.
El a adăugat că, deși Republica Moldova a înregistrat progrese în ceea ce privește supravegherea sectorului bancar, supravegherea slabă a sectorului financiar nebancar, lacunele existente în privința prevenirii și combaterii spălării banilor și finanțării terorismului, precum și lipsa progresului în recuperarea activelor fraudate reprezintă o sursă recurentă de îngrijorare.
Premierul Chicu și-a schimbat retorica din mers
După ce, în ultima lună, a menționat în repetate rânduri la TV că Moldova ar putea lua o pauză în relația cu FMI, dacă Fondul se va opune „intenției guvernului de a investi masiv în infrastructură”, miercuri, la conferința de presă comună cu reprezentantul FMI, premierul Ion Chicu a spus că va solicita FMI agrearea unui nou program cu Moldova. El a adăugat că „FMI salută intenția guvernului de a investi în infrastructură” și că „a agreat” cu experții FMI „noi acțiuni și politici care ar finaliza programul cu succes” și a ținut să precizeze că „politicile agreate nu afectează interesele țării, veniturile populației” și că „toate acțiunile întreprinse sunt în interesul țării și vor aduce un plus de sustenabilitate”.
Ministrul moldovean al Finanțelor, Sergiu Pușcuța, declara recent că Republica Moldova ar fi deja eligibilă pentru a primi tranșa a doua de asistență macrofinanciară și din partea Uniunii Europene. Potrivit lui, Moldova a îndeplinit toate condițiile care se regăseau în angajamentele asumate pentru a primi banii.
Una din condiții era existența unui acord cu FMI. Prin urmare, UE nu ar trebui să aibă obiecții acum în ceea ce privește debursarea tranșei a doua. Eventual, pentru tranșa a treia va fi nevoie de un nou acord al Moldovei cu FMI, preciza ministrul.
FMI nu încheie programe noi în ajun de alegeri
La rândul său, ex-ministrul Finanțelor, Natalia Gavriliță (în guvernul demis al Maiei Sandu), se declară sceptică în privința unui nou program cu Moldova până la alegerile prezidențiale din toamnă: „De obicei, FMI evită agrearea unui program atunci când sunt alegeri sau vede perspectiva unui guvern nou. Cred că va fi reticent să încheie un nou program înainte de alegerile prezidențiale din noiembrie”, a menționat ea.
UE a deplâns demiterea guvernului pro-european condus de Maia Sandu, precizând atunci că va mai trimite bani în Moldova doar pentru proiecte destinate direct cetățenilor, iar în ceea ce privește asistența macrofinanciară, banii vor veni condiționat, doar dacă va fi reformată justiția și dacă lupta cu corupția va fi una veritabilă.
Ministrul Finanțelor, Sergiu Pușcuța, a anunțat că, săptămâna aceasta, la Chișinău este așteptată o misiune de evaluare a UE, „care vine să discute despre ce s-a realizat și ce urmează să mai fie realizat pentru a primi asistența macrofinanciară”.
În timp ce experții susțin că actuala guvernare, subordonată lui Igor Dodon, are șanse minime să atragă bani din exterior, executivul și-a anunțat intenția de a crea un „Oficiu de Gesionare a Asistenței Externe”. Potrivit guvernului de la Chișinău, noua instituție va avea sarcina „de a gestiona programele de cooperare transfrontalieră finanțate de UE”.
Ultimul program al Moldovei cu FMI a fost aprobat la 7 noiembrie 2016. El a fost finanțat printr-un credit în valoare totală 182 milioane de dolari, dintre care 160 milioane de dolari SUA au fost deja debursate.
</doc>
<doc docid='dw_52250345' lang='ron' type='mono' source='https://www.dw.com/ro/ro/rolul-imens-al-sportului-în-terapia-cancerului/a-52250345' term='MERS'>
Domnule Bloch, care este domeniul activităţii dumneavoastră de cercetare din cadrul Institutului de Medicină Sportivă din Köln?
Wilhelm Bloch: Patru din cele zece grupe de lucru din institutul nostru se concentrează pe relaţia dintre sport şi cancer. Lucrăm în prezent la un mare proiect UE, care analizează noi căi terapeutice contra cancerului, folosind antrenamentul de mare intensitate în interval  (HIIT) la pacientele cu cancer mamar. Vrem să înţelegem mai bine ce se petrece de fapt în organismul unei persoane bolnave de cancer atunci când face sport. Vrem să aflăm care este efectul activităţii sportive asupra organismului şi dacă poate susţine tratamentul.
În 2007, când am început aceste studii, ne-am concentrat asupra efectelor secundare ale tumorii şi terapiei cancerului, căutând câi pentru a le reduce. Cu timpul am constatat că activitatea sportivă ajută nu doar la reducerea acestor efecte secundare.
Mai precis?
Mai întâi este vorba de aspectul profilactic. Cine face sport, reduce riscul îmbolnăvirii de cancer. Pe de altă parte, observăm că sportul ajută în procesul de recuperare a pacientului. Astăzi ne concentrăm mai mult pe folosirea sportului ca însoţitor în terapia cancerului, pentru a susţine procesul de vindecare.
Wilhelm Bloch, profesor la Facultatea de Educaţie Fizică şi Sport din Köln (DSHS)
Ce se întâmplă în organismul unui pacient de cancer când face sport?
Prin activitatea sportivă se declanşează procese în organism, care stimulează combaterea tumorilor. Sportul nu vindecă pacientul de cancer, dar sprijină organismul în lupta contra cancerului şi face ca terapia să fie mai eficientă. În plus este stimulat sistemul imunitar. Are loc un proces imunologic cu efect direct asupra cancerului.
Cum trebuie să ne imaginăm acest proces în mod concret?
Un exemplu al cercetărilor noastre sunt aşa-numitele celule naturale ucigaşe. Acestea recunosc celulele canceroase, le atacă şi le pot distruge. Vorbim despre un proces de descompunere. Celulele ucigaşe pot fi mai active sau mai puţin active. Gradul de activitate al acestora creşte în cazul pacienţilor antrenaţi sau după desfăşurarea unei activităţi sportive. Există şi multe alte celule care joacă un rol mare în combaterea cancerului şi care reacţionează în mod similar.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3NdWI
Cât de active sunt celulele ucigaşe?
Putem porni de la premisa că organismul nostru este inundat zilnic de celule deteriorate. Din fericire, de regulă, organismul face faţă cu bine acestui proces. Dar la un moment dat se poate întâmpla ca lucrurile să nu mai funcţioneze bine şi să se formeze un cuib de celule tumorale. Acesta poate rămâne în stare latentă ani la rând, până când, dintr-o dată, tumoarea începe să crească. Un astfel de pericol există mereu.
Cum putem preveni îmbolnăvirea prin sport?
Alergatul sau mersul susţinut timp de şase ore pe săptămână reduce, de pildă, cu 40 la sută riscul cancerului de colon. La cancerul de prostată, riscul poate fi redus cu 25-30 la sută. La fel şi în cazul cancerului mamar. Referitor la cancerul de colon, pe lângă sport, riscul unei îmbolnăviri mai poate fi redus şi printr-o alimentaţie sănătoasă.
Diagnosticarea cu cancer este o experienţă dureroasă şi traumatizantă. Aproape jumătate din cazurile de cancer ar putea fi, însă, prevenite. Tabagismul declanşează fiecare a cincea tumoare. Fumul toxic al ţigărilor nu cauzează doar cancerul pulmonar, ci numeroase alte tipuri de tumori. Fumatul este cea mai importantă cauză evitabilă de decese pe glob.
Un alt agent cancerigen este obezitatea. Nivelul ridicat de insulină este responsabil pentru numeroase tipuri de cancer, în special la rinichi, vezica biliară sau esofag. Femeile supraponderale produc cantităţi crescute de hormoni sexuali feminini în ţesutul adipos şi sunt predispuse riscului apariţiei cancerului mamar sau a celui uterin.
Persoanele ce adoptă un stil de viaţă sedentar sunt mai susceptibile de a se înbolnăvi de cancer. Numeroase studii de lungă durată au arătat că exerciţiile fizice previn apariţia tumorilor. Activităţile fizice scad nivelul de insulină şi împiedică îngrăşarea. Nu este necesar ca sportul să fie unul de performanţă. O simplă plimbare prin parc, sau cu bicicleta, face o mare diferenţă.
Consumul exagerat de alcool contribuie la apariţia cancerului cavităţii bucale, laringelui, faringelui, esofagului, ficatului, colonului, rectului şi a celui mamar. În plus, în combinaţie cu fumatul este deosebit de periculos şi riscul apariţiei cancerului creşte de o sută de ori.
Carnea roşie favorizează apariţia cancerului intestinal. Cauzele exacte nu sunt cunoscute, însă studiile ştiinţifice indică o corelaţie semnificativă între consumul de carne roşie şi cancerul intestinal. În schimb, alimentele care previn cancerul sunt legumele, fructele şi peştele. De asemenea, important este şi modul de preparare a alimentelor, indicat fiind prin fierbere şi coacere.
O dietă sănătoasă constă în legume, fructe şi fibre dietetice care pot preveni apariţia cancerului. Cu toate acestea, în urma unor studii aprofundate, cercetătorii au descoperit că o dietă sănătoasă are un impact mai mic asupra prevenirii cancerului decât estimaseră iniţial. Riscul producerii cancerului scade cu mai puţin de 10 procente.
Razele ultraviolete (UV) ale soarelui pot pătrunde în structura genetică a organismelor şi să producă modificări la nivelul genei. Prin reducerea expunerii la razele UV putem să ne protejăm de cancerul de piele. În ultimii 30 de ani, numărul pacienţilor cu melanom - formă de cancer direct influenţată de expunerea excesivă la razele ultraviolete - a crescut considerabil.
Anumite virusuri şi bacterii pot favoriza apariţia unor tipuri de cancer: virusul hepatitei B (cancerul ficatului); papilomavirusuri (cancerele de col uterin, anus, penis sau a unor forme de cancer oral); virusul Epstein-Barr (limfoame şi cancer ORL); HIV (cancerul de col uterin, plămân, ficat etc.); Heliobacter pylori (80% din cazurile de cancer la stomac).
Potrivit cercetătorilor, pilulele contraceptive cresc riscul apariţiei cancerului mamar, dar în acelaşi timp scad considerabil riscul apariţiei cancerului uterin. Într-un final, anticoncepţionalele sunt mai mult benefice decât dăunătoare, atunci când vine vorba de cancer.
Chiar şi în condiţiile ideale în care faceţi tot posibilul să duceţi o viaţă echilibrată, nu puteţi avea garanţia imunităţii împotriva cancerului. Jumătate din cazurile de cancer sunt cauzate de mutaţii genetice sau de vârsta înaintată.
Autoare/Autor: Brigitte Osterath/ Alina Mitroescu
Cum susţine sportul terapia?
Prin stimularea sistemului imunitar. Starea generală a pacienţilor care fac sport, aşa cum trebuie şi bine dozat, se ameliorează. Dacă starea generală e mai bună, pacientul suportă mai bine terapia. Mulţi pacienţi slăbiţi întrerup chimioterapia pentru că nu mai suportă efectele secundare ale acesteia. Astfel scad şansele de vindecare. Între timp credem că e aproape obligatoriu ca persoanele bolnave de cancer să mediteze asupra includerii sportului şi a activităţii fizice în terapie.
Wilhelm Bloch este profesor la Facultatea de Educaţie Fizică şi Sport din Köln, şef al Institutului de Medicină Sportivă din acelaşi oraş renan.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3NdWI
Potrivit cercetătorilor, aproape jumătate din cazurile de cancer ar putea fi evitate prin eliminarea unor factori de risc. (11.02.2014)
</doc>
<doc docid='dw_52231234' lang='ron' type='mono' source='https://www.dw.com/ro/ro/academia-română-și-jocurile-politice-din-republica-moldova/a-52231234' term='MERS'>
Oricâtă desconsiderare a inteligenței votanților și cinism dovedesc politicienii și consilierii lor, de pe cele două maluri ale Prutului, mizarea pe reflexele pavloviene ale electoratului a fost în anii din urmă un pariu riscant. Episodul Vlad Plahotniuc a confirmat-o. Controversatul oligarh a reușit să-i aducă laolaltă, atât pe pro-ruși, cât și pe pro-europeni într-o formulă de guvern inedită.
Însă, ieșirea din scenă a guvernului Maia Sandu a oferit ocazia revenirii la vechea paradigmă geopolitică, mai precis la varianta hard a acesteia, disputa identitară.
Acum câteva zile, de la înălțimea fotoliilor conducerii Academiei Române, a plecat o lungă declarație „privind unitatea limbii române”. Ea se vrea un răspuns la „noile încercări de a introduce în uzul oficial, în Republica Moldova și în alte regiuni vecine locuite de români” noțiunea de „limbă moldovenească”. Această poziție detaliată pe două pagini a Academiei Române a fost provocată de un comunicat al Academiei de Științe de la Chișinău, care la rândul ei reacționa la o propunere a socialiștilor, din noiembrie 2019, de a pune pe ambalajul medicamentelor explicații în limbile „moldovenească” și rusă. În afară de asta, la Chișinău nu s-a petrecut altceva important încât să merite o „declarație” așa de bățoasă a Academiei Române.
Această relansare a temei identității moldovenilor se produce într-un context regional sensibil diferit, după anexarea Crimeei și izbucnirea războiului dintre Rusia și Ucraina. Și într-o situație de nou echilibru politic pe scena de la Chișinău. Și contextul regional, dar și cel intern, moldovenesc, fac ca relansarea acestui tip de dezbatere să fie contraproductivă. Asta doar în cazul în care Bucureștiul nu se ghidează după un plan secret pentru a-i asigura victoria pro-rusului Dodon la alegerile prezidențiale din toamnă.
Să recapitulăm, totuși. Socialistul Igor Dodon a fost ales președinte al Republicii Moldova, în toamna 2016, cu sprijinul fostului oligarh Plahotniuc, îndrăgit la București nu doar de PSD, cu care avea încheiate protocoale de colaborare, ci și de MAE și SIE. De altfel, în 2016, presa subvenționată din România de ministerele de Externe și Românilor de Pretutindeni a lovit cât a putut în candidatul pro-european Maia Sandu, facilitându-i victoria pro-rusului Dodon.
Vremea comunistului Vladimir Voronin cu declarațiile lui mai mult extravagante decât anti-românești a apus demult. La recepția de 1 decembrie, de ziua națională a României, au participat președintele pro-rus Dodon și premierul coaliției socialisto-democrate Ion Chicu. Prezența celor mai importanți demnitari moldoveni la recepție are o valoare simbolică insuficient subliniată. Recent, la 15 ianuarie, cu ocazia zilei de naștere a lui Mihai Eminescu, Dodon și toată conducerea socialistă au mers cu brațele încărcate cu flori la bustul poetului din parcul central. Eminescu e unul dintre părinții naționalismului românesc, detaliu care nu poate să-i fi scăpat lui Dodon.
Unde sunt vechile declarații anti-românești ale stângii moldovenești? Cum se explică această schimbare la față a socialiștilor? Unde sunt trecutele războaie de cuvinte între oficialii de la Chișinău și cei de la București? Până și comunicatele însângerate pe la colțuri ale MAE de la București, care stârneau atât de mult amuzament printre diplomații străini, au dispărut.
După dispariția lui Plahotniuc în iunie 2019, Dodon și partidul său au evitat cu destul succes paradigma geopolitică. Până și ideologul socialist, Bogdan Țârdea, a renunțat să mai combată influența românească la Chișinău și s-a dedicat luptei împotriva lui Soros, care amenință Moldova cu conspirația lui mondială. Un prim succes al noii linii politice l-a reprezentat victoria istorică a socialistului Ion Ceban în cursa pentru primăria generală a Chișinăului.
Răspunsul României la această schimbare de paradigmă e destul de bizar. Ca și când nu s-ar fi întâmplat nimic vreme de un deceniu, astăzi, în 2020, anul alegerilor prezidențiale, instituții din dreapta Prutului încurajează dezbaterea identitară și mișcarea unionistă, facilitându-i victoria lui Dodon. Și fără asta, Dodon este favoritul acestor alegeri, având la dispoziție întreaga resursă administrativă. În același timp, el știe că Maia Sandu poate fi un candidat redutabil, în fața căreia a câștigat acum patru ani, grație sprijinului democraților și trustului media al lui Plahotniuc.
Paradoxal, pentru a-și crește șansele la al doilea mandat, Dodon are nevoie de partidele unioniste, ce au un bazin electoral – care chiar dacă a crescut în ultimele decenii – limitat la maxim 15%. Prezența acestora pe partea dreaptă a eșicherului politic a subminat fundațiile centrului-dreapta, pro-european. Atunci când dreapta pro-europeană crește și se consolidează, cazul recent al coaliției ACUM, rezultatul unioniștilor scade, la ultimele alegeri ratând intrarea în parlament. Unioniștii, împrăștiați în zece partide, nu pot recolta voturi decât din zona de centru-dreapta, pro-europeană, de aceea atacă tocmai aceste formațiuni și nu pe socialiști sau formațiunile pro-ruse. Este evident de ce; ei nu pot să colecteze voturi din electoratul tradițional de stânga, pro-rus. E o linie politică consecventă a tuturor liderilor unioniști, de la Iurie Roșca încoace.
De astă dată, principalii competitori politici ai unioniștilor sunt partidele din ACUM și liderii lor, Maia Sandu și Andrei Năstase. Unioniștii l-au ajutat deja pe socialistul Ceban să câștige primăria Chișinău, în finala cu Năstase. Dodon ar vrea ca unioniștii să repete isprava și la toamnă, la alegerile prezidențiale. Actualul președinte speră ca cel mai probabil contra-candidat, Maia Sandu, să fie tocată mărunt de liderii unioniști, acuzată de toate neîmplinirile din ultimul deceniu, de toate reformele începute de Alianțele pentru Integrare Europeană și eșuate. Atacurile lor vor conta mai mult decât toată campania socialiștilor, pentru că sunt credibili în fața electoratului de centru-dreapta, pro-european. Unioniștii vor investi tot talentul lor, toate resursele mediatice puse la dispoziție de București, toată influența lor pentru a-i convinge pe alegători că nu e nici o diferență între Sandu și Dodon.
Relansarea dezbaterii în jurul temelor identitare, alimentată și de „declarația” Academiei Române, într-un an electoral atât în Republica Moldova cât și în România, ar putea să contribuie decisiv la conturarea turului doi și a rezultatului final în alegerile prezidențiale de la Chișinău.
O rază de speranță există totuși. Tocmai a devenit public faptul că experții politici din dreapta Prutului care i-au „îngropat” pe premierii Vlad Filat, Iurie Leancă și Pavel Filip, dar și pe Plahotniuc, stabiliți de vreun deceniu pe la Chișinău, au început să lucreze pentru Dodon, singurul în stare să le plătească onorariile. În sufletele alegătorilor pro-europeni din Republica Moldova a încolțit speranța că tot acești consilieri aduși din România l-ar putea „îngropa” și pe Dodon. Politic, evident.
</doc>
<doc docid='dw_52187715' lang='ron' type='mono' source='https://www.dw.com/ro/ro/moldovenii-sunt-pesedisti-incurabili-de-ce-e-falsa-afirmatia-ziarecom/a-52187715' term='MERS'>
Despre cum arata Moldova politica - in care intre periferie, adica organizatiile locale de partid, si centru relatia e pe structura unei vasalitati - am vorbit cu istoricul Dorin Dobrincu, prezent in piata din Iasi, cand Klaus Iohannis a fost tras de maneca de oamenii care nu mai erau dispusi sa asculte un discurs politicianist.
Dorin Dobrincu, dupa ce, imi amintesc, anul trecut, nici prim-ministrul, in acea vreme Viorica Dancila, nici presedintele Klaus Iohannis nu au mers la Iasi in 24 ianuarie, iata ca anul acesta Iasii au fost privilegiati. Totusi, ceva nu a parut ca se potriveste. Unde a fost inadvertenta?
Ca regula, 24 ianuarie a devenit un ritual oficial, o liturghie seculara, la care participa frecvent politicienii de la Bucuresti. Este ziua baii de multime la Iasi. Politicienii vor sa fie pe scena, sa fie vazuti, aplaudati, apreciati. Nu intotdeauna se intampla asa.
Presedintele Klaus Iohannis a fost prezent anul trecut la Iasi in dupa-amiaza zilei de 23 ianuarie, asadar, cu o zi inainte de manifestarea obisnuita. Atunci a oferit orasului o hartie prin care il declara "capitala istorica a Romaniei". Nu e nimic nou, altii l-au facut "oras regal". Sunt trucuri ieftine pentru a construi sau consolida prestigii, dar care nu aduc nimic nici orasului si nici Moldovei.
Premierul Viorica Dancila nu a fost la Iasi in 2019, cum nu a fost niciun ministru din guvernul de atunci. Pentru moldoveni nu a fost nicio pierdere.
Anul acesta s-a vazut, intr-adevar, o diferenta fata de anul trecut. Dar nu pentru ca in Piata Unirii din Iasi s-au aflat presedintele Iohannis, premierul Ludovic Orban, cativa ministri, secretari de stat si parlamentari mai cunoscuti sau obscuri, primarul Iasului, presedintele Consiliului Judetean Iasi, diversi politicieni marunti, ci pentru ca s-a vazut publicul, pentru ca reactia oamenilor a fost diferita.
Pentru ca ati intrebat de inadvertenta, impresia mea este ca multi dintre politicienii romani nu au inteles nimic din ce s-a intamplat in acesti ani in Romania. Sute de mii de oameni au iesit de bunavoie pe strazile oraselor in anii 2017-2019, zeci de mii au facut acelasi lucru la Iasi, pentru apararea statului de drept.
Oamenii nu l-au votat pe Iohannis, nu i-au votat pe reprezentantii PNL pentru ca sunt extraordinari. Pentru ca nu sunt. Ei au cules in buna masura eforturile a sute de mii, a milioane de oameni care s-au saturat de PSD, care au stat in frig, in ploaie sau in soare pentru a apara statul de drept, justitia, care au aratat ca spatiul public nu este doar al politicienilor inregimentati in partide osificate, ci si al lor, al cetatenilor.
Aceiasi oameni au asteptari de la guvernanti, vor sa vada ca se pun in practica promisiunile, vor sa vada autostrazile, spitalele de urgenta, vor sa vada buna guvernare, nu exercitii de imagine.
Oamenii asteapta mai putine discursuri politicianiste si mai multe lucruri clare, mai multa responsabilitate. Cand livrezi discursuri politicianiste, trebuie sa te astepti la dezaprobare din partea publicului.
Am observat in discursul presedintelui, o data, sintagma asta de Mica Unire, pe care Lucian Boia o contesta. Ce ascunde aceasta sintagma? E de evitat? Ii deranjeaza pe moldoveni, ii pune pe locul doi, dupa Transilvania (referinta e la Marea Unire, serbata la 1 Decembrie)?
Cu referire la ceea ce s-a intamplat in ianuarie 1859, multi folosesc sintagma "mica unire", si politicieni, si oameni obisnuiti, ba chiar si istorici care se pliaza repede pe discursul oficial. In contrapartida, ceea ce a fost in decembrie 1918 a devenit "marea unire".
Ei bine, formulele sunt nu doar neinspirate, ci si inexacte.
Reamintesc ca, in ianuarie 1859, Moldova si Valahia, doua state autonome aflate sub suzeranitate otomana, au format Principatele Unite. Era vorba de o confederatie. Abia in 1862 s-a virat spre un centralism tot mai accentuat, dupa modelul din Franta lui Napoleon al III-lea. In anii 1860 s-a impus si numele Romania, chiar daca tara s-a declarat independenta abia in 1877 si a fost recunoscuta international in 1878.
Acestea sunt bazele statului roman, nu altele.
In Vechiul Regat a existat o competitie politica si simbolica intre Moldova si Muntenia. De asemenea, la sfarsitul secolului XIX-inceputul secolului XX, in imaginarul politic si istoric romanesc a aparut ceva asemanator in legatura cu Basarabia si Transilvania (in sens larg), revendicate de unele cercuri culturale, apoi politice.
Asta s-a vazut bine in contextul dezbaterii interne dinaintea intrarii Romaniei in Primul Razboi Mondial, cand argumentele in favoarea Transilvaniei au contat mult mai mult la Bucuresti decat cele in favoarea Basarabiei.
Adaugati peste toate acestea ce s-a intamplat in timpul national-comunismului, cand constiinta istorica a fost remodelata intr-o maniera care s-a perpetuat dupa 1989, iar in datele sale principale, ba si in multe detalii a ramas neschimbata pana astazi.
In privinta raportarii contemporanilor nostri la 1859, respectiv 1918, pentru multi orice este "mic" nu poate sta pe picior de egalitate cu ceva ce este "mare". Alegerea zilei de 1 Decembrie ca zi nationala a Romaniei a accentuat trecerea zilei de 24 ianuarie in plan secund.
Pentru orice istoric care nu este capturat de discursul canonic, este evident ca 1 Decembrie 1918 nu ar fi existat fara 24 ianuarie 1859. In cel din urma caz e vorba de unirea principatelor extracarpatice/unirea principatelor romane, putem sa spunem cum vrem, dar in niciun caz nu e vorba de "unirea mica".
Mai am o observatie, care s-ar putea sa fie incomoda pentru unii. Desi nedorita, a aparut un fel de tendinta de evacuare simbolica a moldovenilor din proiectul statal la care contributia lor a fost decisiva, impreuna cu cea a muntenilor.
Dincolo de faptul ca politicienii centrali vin la Iasi in ziua de 24 ianuarie, Bucurestiului pare sa-i fie, de fapt, indiferent ce se intampla in capitala Moldovei. Spun aceasta gandindu-ma ca, in aceasta zi, o manifestare de amploare are loc doar la Iasi, iar una de dimensiuni reduse la Focsani.
In restul tarii sunt doar simpozioane festiviste, repetate in fiecare an, cu cliseele binecunoscute ("istoria de parastas", potrivit formularii lui Vlad Georgescu), care intereseaza un public extrem de subtire, aproape mereu acelasi.
AICIcititi interviul integral cu Dorin Dobrincu pe Ziare.com
</doc>
<doc docid='dw_52095273' lang='ron' type='mono' source='https://www.dw.com/ro/ro/mengele-îngerul-morţii-de-la-auschwitz/a-52095273' term='MERS'>
"Nu-mi mai pot aduce aminte de chipul său, îmi amintesc numai de cizmele lui lustruite. Când îi auzeam paşii mă ascundeam sub prici, mă ghemuiam, închideam ochii. Mă gândeam că nu mă va găsi", povesteşte Lidia Maksymowicz, o victimă a lui Josef Mengele.
Ea a fost deportată la Auschwitz-Birkenau în decembrie 1943. Pe atunci avea doar trei ani. Membrii familiei sale au fost cu toţii aduşi din Belarus, din apropiere de Minsk, şi internaţi în lagărul de concentrare.
Ea nu a uitat nici azi scenele petrecute la sosirea în lagăr. În toiul nopţii rampa de descărcare era luminată de reflectoare. Gardienii SS urlau, câinii de pază lătrau. Familiile au fost despărţite cu brutalitate.
Şi Lidia a fost separată de mama ei şi dusă într-o baracă pentru copii. Era o construcţie de lemn cu rânduri lungi de priciuri. În loc de saltele era presărat fân. Pretutindeni mişunau paraziţi. Păturile ajunseseră ţepene de murdare ce erau. Copiii sufereau de foame şi de frig. Dar cel mai mult se temeau de vizitele doctorului Mengele.
În registrul celor internaţi la Auschwitz figurează şi Lidia Maksymowicz
"Îngerul morţii" este detaşat la Auschwitz
Josef Mengele a fost fiul cel mare al lui Karl şi al Walburgei, o familie de întreprinzători din sudul Germaniei. El a studiat medicină şi antropologie. După terminarea studiilor a făcut muncă de cercetare la Institutul pentru Biologie Ereditară şi Igiena Rasei de la Frankfurt.
În vara anului 1940 Mengele s-a înrolat voluntar în Waffen-SS. Trei ani mai târziu, Sturmbannführer-ul în vârstă de 32 de ani este detaşat la Auschwitz. Medicul lagărului devenea foarte activ în timpul selecţiei care se desfăşura direct la rampa de descărcare a vagoanelor. Era în mod special interesat de copii, cu precădere de fraţii gemeni şi de liliputani.
Mengele a verificat dacă se poate schimba culoarea ochilor prin injecţii cu coloranţi. A operat copii fără anestezie. A infectat fraţi gemeni cu viruşi de tuberculoză şi tifos exantematic. Mulţi copii au murit în urma acestor proceduri. Pe alţii i-a ucis intenţionat. Oamenii din lagăr îl numiseră "îngerul morţii".
Lupta pentru supravieţuire
Micuţa Lidia nu s-a putut ascunde de Mengele. El a testat pe corpul ei tot felul de vaccinuri. După nenumărate injecţii ajunsese mai mult moartă decât vie. Când mama ei a reuşit să se strecoare în baraca în care zăcea, pentru a-i aduce ceva de mâncare, a găsit-o inconştientă, cu febră foarte mare.
Zdenek Zofka scrie în cartea sa intitulată "Günzburg în perioada nazistă" că Mengele nu era nici sadic şi nici nazist fanatic. Istoricul presupune că era mai degrabă "un cinic fără margini", ceea ce i-a permis să nu-şi mai perceapă victimele ca pe nişte oameni, ci să-i trateze "ca pe un material în esenţă deja mort", ca pe nişte "porcuşori de guineea".
Mengele dispare
În ianuarie 1945, cu puţin timp înainte să ajungă armata sovietică la Auschwitz, Mengele a fugit spre vest. A trăit în apropiere de Günzburg, luându-şi o identitate falsă. În 1949 a reuşit să fugă în America de Sud.
Familia l-a ajutat cu bani pe criminalul nazist dat în urmărire internaţională. În 1979 Josef Mengele a murit înecat în Brazilia, după ce a suferit un atac cerebral în timp ce înota în mare. Moartea sa a fost ţinută secretă de familie ani în şir. Abia în 1985 adevărul a ieşit la lumină.
Se presupune că familia Mengele nu a vrut să fie pedepsită. După cinci ani se prescriu faptele legate de nedivulgarea locului în care se află o persoană dată în urmărire.
O familie influentă
Familia Mengele este una cu influenţă. Karl Mengele, tatăl lui Josef, a fost în perioada interbelică directorul fabricii "Mengele & Söhne", care a produs cu mare succes utilaje agricole. În noiembrie 1932, Karl a pus halele fabricii la dispoziţie pentru un miting electoral al lui Adolf Hitler. În mai 1933, el a aderat la partidul lui Hitler, NSDAP.
După cel de-al Doilea Război Mondial, afacerile sale au mers chiar şi mai bine. Karl Mengele a fost ales în Consiliul Local, ajungând viceprimar. În 1952 a devenit cetăţean de onoare al oraşului. Una din străzi îi poartă numele. La moartea sa, conducerea fabricii a fost preluată de fiul său Alois, fratele mai mic al lui Josef. Astăzi fabrica este în faliment.
Strada Karl Mengele din Günzburg
Bastion nazist sau loc de baştină întâmplător?
O "umbră monstruoasă" planează deasupra denumirii acestui oraş, afirmă Rudolf Köppler, fost primar al Günzburg-ului. De decenii orăşelul trăieşte în umbra "îngerului morţii", care s-a născut acolo în 1911 şi a trăit acolo până la terminarea studiilor liceale.
Cu 34 de ani în urmă Günzburg a ajuns pe prima pagină a jurnalelor. În februarie 1985 s-a organizat la memorialul Holocaustului Yad Vashem un "tribunal" simbolic împotriva lui Mengele. Supravieţuitori au povestit în faţa camerelor de filmat despre ororile comise de medicul lagărului.
Ecoul a fost unul uriaş. Administraţia de la Washington a dispus reanalizarea cazului Mengele. Pe capul său a fost pusă o recompensă de aproape cinci milioane de dolari. Reporteri din întreaga lume au luat cu asalt oraşul Günzburg, supranumit "Mengele Town" de presa anglo-saxonă.
Köppler a explicat că, totuşi, "Günzburg nu a fost un bastion nazist. Oraşul nu a fost mai rău sau mai bun decât alte oraşe germane." Mengele "s-ar fi putut naşte oriunde", subliniază social-democratul în vârstă de 83 de ani. El s-a pronunţat împotriva schimbării denumirii străzii Karl-Mengele. "Aceasta ar însemna prigonirea unei întregi familii din cauza vinei unui membru al ei, exact ca pe vremea naziştilor", a argumentat fostul edil.
Cetăţeni comemorează victimele lui Mengele
Nu toţi localnicii sunt mulţumiţi de modul în care se elucidează trecutul la Günzburg. Unul din ei este profesorul de liceu Siegfried Steiger. Prin eforturile sale s-a ridicat un monument al victimelor închinat lui Janusz Korczak, un pedagog evreu polonez, ucis în 1942 în lagărul german de exterminare Treblinka. Societatea civilă a avut de asemenea iniţiativa de a monta pe o faţadă o plăcuţă cu un citat din Jean Améry: "Nimeni nu poate ieşi din istoria poporului său". Impresionantul monument cu mai multe zeci de perechi de ochi - aluzie la experimentele lui Mengele - a fost proiectat de liceenii din Günzburg.
Placă comemorativă pentru victimele lui Josef Mengele la Günzburg
Lidia a supravieţuit
Lidia a asistat la sosirea armatei sovietice pe 27 ianuarie 1945. "După eliberare în baraca de la Auschwitz se aflau 160 de copii cu vârste cuprinse între doi şi 16 ani. Eu am trăit cel mai mult la Auschwitz", afirmă ea. Numai în lagărul Auschwitz-Birkenau au murit 200.000 de copii.
După război Lidia a fost adoptată de o familie poloneză. Mama ei a fost considerată decedată multă vreme. Abia ani mai târziu mama şi fiica s-au regăsit. Dar teama de doctorul Mengele a rămas. Când vede copii jucându-se, Lidia îi avertizează: "Nu ţipaţi prea tare, că vin germanii".
După război, Lidia Maksymowicz a studiat chimia, s-a măritat şi a condus o firmă. Dar viaţa ei de familie a avut de suferit de pe urma timpului petrecut în lagăr. "Nu am fost în stare să iubesc onest, cu adevărat. Nu am putut nici măcar să-mi iubesc copilul aşa cum ar trebui să iubească cu adevărat o mamă", a povestit cu regret femeia în vârstă de 75 de ani.
</doc>
<doc docid='dw_52069591' lang='ron' type='mono' source='https://www.dw.com/ro/ro/sustragerea-unei-revoluţii-furate/a-52069591' term='MERS'>
Spunea înţeleptul bunic bucovinean al unei prietene că, "dacă doi oameni aflaţi într-o relaţie strânsă nu se ceartă niciodată, cel puţin unul din doi e un idiot". Chestia se numeşte în germană "Streitkultur". Pentru democraţie, cultura disputei e esenţială, dar uşor suspectă în rândul neamurilor care apreciază colectivismul. Mai simplu e la evrei.
Unde se ştie: doi evrei, cinci păreri. Sau două sinagogi, un enoriaş care le-a construit pe ambele ca să aibă una pe care s-o deteste şi să nu-i calce niciodată pragul. Principiul se aplică uşor modificat la alegerile româneşti, unde s-au văzut comune gorjene sau doljene cu o participare la vot de 200%. Ce extraordinară antantă! Ce solidaritate pesedistă! Ce consens împotriva oricărei forme de lehamite politică! Şi ce minunat mod de a-l determina pe fiecare oltean să se prezinte la urne plin de respect faţă de înaintaşi, la pachet cu unul, doi sau trei din morţii familiei sale!
Pe de altă parte, românul, se spune, e născut poet. Nu idiot. Prin urmare se ceartă. Mai ales despre revoluţie. Mai ales în Balcani, unde mai nimic nu se ia din cale afară de serios, respectul faţă de lucrurile sfinte nefiind excesiv. Deloc de mirare că, aşa cum pe drept a observat Andrei Oişteanu, nici mitului fondator ale revoluţiei române nu i-a mers, din capul locului, prea bine.
Care e, totuşi, adevărul ei? Îl aproximează adecvat "Trăgători şi mistificatori", cartea semnată de Andrei Ursu, Mădălin Hodor şi R. Thomasson. Care semnalează cearta cu privire la revoluţie născută, sporind şi înflorind din primele ei zile. În 26 decembrie 1989 a avut loc prima demonstraţie împotriva CFSN. Dar abia din 12 ianuarie, Ion Iliescu, ameninţat de rivalitatea periculoasă a unui Dumitru Mazilu şi de riscul de a-şi pierde proaspăt cucerita putere, pe care fostul activist o îndrăgea mult, a schimbat, se pare, cântecul. De atunci şi până la mijlocul lunii februarie, când a fost mazilit şi Brucan, s-a schimbat calimera şi pentru ceilalţi români.
Căci noul lor lider, un vechi politruc, trimis la înaintare, în revoluţie, de cecul în alb pe care i-l acordaseră lui I.I. (ca posibilă alternativă la catastrofa numită Nicolae Ceauşescu) compatrioţii de la Europa Liberă, s-a dat mai întâi timid, apoi din ce în ce mai hotărât, cu duşmanii. Cu inşii pe care-i alungase, odată cu perechea de tirani, de la putere. Şi care alcătuiau temuta, criminala, terorista şi trădătoarea Securitate. Ce-a urmat, se ştie. Sau ar trebui să se ştie.
Ion Iliescu şi ceilalţi ”emanaţi”, din aceeaşi făină sau dintr-una similară, recte Voican, Măgureanu, Petre Roman et comp. au pus de-o ”confiscare” a revoluţiei, cum s-a spus. Singura răscoală anticomunistă şi prodemocratică sângeroasă a devenit primul experiment de democratură est-europeană. Iar când studenţii, primii care au priceput în parte ce se întâmplă, au înţeles că-s furaţi, s-au revoltat. În reacţie, s-au văzut maltrataţi în Piaţa Universităţii mai întâi de forţele convenţionale ale miliţiei şi de securiştii regrupaţi pe baza provocărilor de la Târgu Mureş. Apoi i-au cotropit, ciomăgit şi ucis ortacii chemaţi la Bucureşti şi expediaţi de Ion Iliescu să înăbuşe în sânge primii muguri ai libertăţii româneşti mijind, spre paguba lui, în faţa Arhitecturii.
Dată fiind această represiune de epocă de piatră, care a scos pe decenii România de pe harta naţiunilor civilizate, precum şi impunitatea de care s-au bucurat asasinii şi comanditarii lor, în frunte cu preşedintele, emergenta clasă de mijloc l-a detestat tot mai vehement pe Iliescu.
Or, acestă idiosincrazie la adresa celui ce, din ianuarie 90, a furat revoluţia al cărei emanat chiar era, nu doar se pretindea a fi, li s-a potrivit mănuşă forţelor vechiului regim. Confruntaţi cu perspectiva marginalizării şi întemniţării, nu puţini securişti care, insuficent fanatizaţi, nu şi-au dat viaţa pentru cuplul Ceauşescu în primele zile ale Revoluţiei au întors, la rândul lor, armele. Salvaţi de SRI şi de o procuratură militară infiltrată până în rărunchi, care a făcut totul să nu depisteze terorişti, să revoce eventuala lor arestare şi să împiedice trimiterea în judecată a ucigaşilor celor peste o mie de revoluţionari români martirizaţi, securiştii au început să i se subordoneze lui Iliescu.
Concomitent, au infiltrat nu doar forurile conducătoare şi armata, ci şi mass-media, televiziunea, ziarele, posturile de radio (inclusiv, cred azi, privind înapoi, Europa Liberă). De la care au început să propage despre ceauşism, securism, revoluţie şi Iliescu et comp. varii mituri, inclusiv mutual contradictorii. Toate, menite să răspândească pe de o parte confuzia, pe de alta să le asigure securiştilor impunitatea şi, simultan, să altereze profund percepţia românilor despre securitate, comunism, terorism, gorbaciovism. În acest scop li s-a sugerat abundent românilor ceea ce mulţi, gâdilaţi la fibra naţională, ar fi vrut să audă: era naraţiunea, potrivit căreia alogenii, ruşii, ungurii şi evreii lui Ilici, Roman şi Brucan ar fi fost, de la bun început, ”singurii vinovaţi” pentru toate relele.
În timp, falsa naraţiune a generat efecte radicale. Cine înţelege azi că li s-a furat românilor mitul fondator al revoluţiei lor confiscate? Că teroriştii n-au fost o fata morgana? Că Ilici e vinovat pentru morţii mineriadelor, dar nu pentru ai revoluţiei? Că lent-colonelul Trosca n-a murit ca un erou? Că liderii FSN şi ai armatei n-au acţionat în revoluţie ca agenţi ai Rusiei, ci spre a se salva de securiştii încercând să-l reînscăuneze pe Ceauşescu prin crime, rezistenţă teroristă şi infiltrarea noii conduceri?
Cine mai cunoaşte, azi, adevărul, în afară de câţiva istorici şi unul sau poate doi ziarişti-martori? Dar avem probe despre acest furt de naraţiune a revoluţiei furate? Ni le furnizează cu asupra de măsură şi convingător ”Trăgătorii şi mistificatorii". Carte care cere, pe drept, nu disculparea lui Iliescu pentru mineriade, ci pedepsirea teroriştilor reali din timpul Revoluţiei încă neconfiscate.  Dar nu e prea târziu? Defel, dacă luăm în serios şansele unor reforme autentice şi ale tranziţiei la o democraţie şi o modernitate veritabile. Dar nu suntem în Balcani? De ce le-am lua? De ce nu le-am fura?
</doc>
<doc docid='dw_52066061' lang='ron' type='mono' source='https://www.dw.com/ro/ro/antisemitism-la-new-york-frica-de-zi-cu-zi/a-52066061' term='MERS'>
Cine iese din stația de metrou Kingston Avenue în Crown Heights, Brooklyn, ajunge direct în fața centralei organizației evreilor ortodocși Chabad Lubawitch. Lângă intrarea clădirii sunt doi polițiști de la New York State Police și alți doi de la New York City Police Department (NYPD), toți cu mâna pe armă. Pe cealaltă parte a străzii se vede o altă polițistă, la colț e parcată o mașină-standard a NYPD și un alt vehicul de poliție de dimensiuni mai mari.
Numărul polițiștilor din Crown Heights, un cartier în care trăiesc mulți evrei ortodocși, nu a fost întotdeauna atât de mare. Situația a devenit foarte tensionată de la sfârșitul lunii decembrie încoace.
"Acum s-a întâmplat și la noi"
În seara de 28 decembrie, un bărbat înarmat cu o macetă a pătruns în casa unui rabin din Monsey, o localitate mică de lângă New York. Era cea de-a șaptea seară a Sărbătorii Luminilor, Hannukah, aproape 100 de oameni se adunaseră în casa rabinului cu acea ocazie. Atacatorul a rănit cinci oameni înainte să fie alungat de unele dintre persoanele prezente și să fie arestat două ore mai târziu. Bărbatul e acuzat de tentativă de omor în cinci cazuri, fapta sa a fost calificată drept "hate crime", crimă motivată de ură. Una dintre victime e în comă în urma rănii grave la cap. În cazul în care acest bărbat moare, atacatorul riscă pedeapsa cu moartea.
"Am auzit că totul putea să se termine și mai rău", a spus Rivkie Feiner într-un interviu acordat postului DW în sala de conferințe a agenției ei de comunicare de la Monsey. Doamna Feiner s-a întors cu doar câteva ore în urmă dintr-o călătorie de afaceri din Israel, dar nu pare obosită. Probabil nu are timp pentru așa ceva. Pe lângă serviciul solicitant, ea e foarte activă în comunitate, fiind membră a mai multor comisii și un fel de purtătoare de cuvânt neoficială a comunității evreilor ortodocși din Monsey.
Polițiști de la NYPD pregătindu-se să păzească o acțiune de solidaritate pentru victimele atacului de la Monsey, pe 29 decembrie, la o zi după atentat
"Dacă atacatorul ar fi pătruns în casă cu zece minute mai devreme, toți ar mai fi stat înghesuiți în hol, neavând posibilitatea să se apere", a explicat Rivkie Feiner. "Iar dacă ar fi ajuns mai târziu, n-ar mai fi rămas în casă decât femei și copii, pentru că bărbații ar fi fost deja la sinagogă."
Steve Gold, vicepreședintele organizației Jewish Federation and Foundation of Rockland County, își amintește în dialog cu DW și Rivkie Feiner: "În seara aceea eram la restaurant cu soția și cu niște prieteni. Tocmai când ne pregăteam să achităm nota de plată, mi-a sunat mobilul și am aflat ce s-a întâmplat."
"Când soțul meu merge la sinagogă, mă întreb dacă se va întoarce cu bine"
Gold s-a urcat imediat în mașină și a mers la locul faptei. Acolo a fost nevoit să constate că nu mai poate ajuta cu nimic. "A fost un șoc să constatăm că acum s-a întâmplat și la noi. Această țară nu mai e sigură pentru comunitatea evreilor ortodocși." Rivkie Feiner adăugă, cu o voce dintr-o dată ezitantă și cu mâna pe inimă: "Înainte, nu eram îngrijorată când soțul meu mergea la sinagogă. Dar acum mă cuprinde un sentiment de frică, mă întreb dacă se va întoarce acasă cu bine."
După atentatul de la Monsey, guvernatorul New Yorkului, Andrew Cuomo, a declarat că, de la începutul lui decembrie încoace, au avut loc deja 13 atacuri antisemite în statul pe care îl conduce. Allen Fagin, vicepreședintele asociației evreilor ortodocși din New York Orthodox Union, consemnează într-un email adresat postului DW că în discuțiile purtate cu membrii comunității iudaice aude de multe ori că aceștia nu se mai simt în siguranță.
"Evreii, la fel ca persoanele de orice altă religie, au dreptul să trăiască în conformitate cu credința lor, fără a se teme", subliniază Allen Fagin. "Ar trebuie să ne simțim în siguranță când mergem la sinagogă, când ne trimitem copiii la școală sau când ne facem cumpărăturile într-un supermarket cu produse kosher."
Violență de Hanukkah
În cafeneaua "Chocolatte" din Crown Heights se aud melodii pop care amintesc de muzica Klezmer, iar în vitrină se văd, pe lângă prăjiturile brownies, tipic americane, și fursecuri tipice evreiești. La o masă mică, Dalia Shusterman vorbește cu reporterii DW despre noaptea din decembrie când ea și prietenele ei au fost victimele unui atac antisemit.
"Ne întorceam de la o sărbătoare de Hanukkah, eram un grup de cinci doamne. În apropiere de centrala Chabad, o femeie s-a înghesuit în grupul nostru și a lovit-o pe una dintre prietenele mele în cap, din spate." Dalia Shusterman era șocată și s-a adresat femeii violente. "Dar ea a strigat: F*...ck you, jews! și a fugit." Femeia a fost prinsă la scurt timp mai târziu și eliberată foarte rapid. În ziua următoare a lovit în față o mamă din comunitatea iudaică, care își ducea bebelușul la plimbare, ținând-ul la piept.
Cu privire la atacatorul de la Monsey, Dalia Shusterman spune: "Trebuie să existe o cale de mijloc între pedeapsa capitală și decizia de a lăsa pe cineva să plece, pur și simplu."
Mai multă toleranță în școli
Un tânăr care așteaptă să-i vină rândul la chioșcul Holesome Bagels pe Kingston Avenue ne povestește că locuiește de ani de zile în Crown Heights, dar că nu se mai simte în siguranță. "Cum credeți că mă simt într-un cartier în care nu mai pot să ascult muzică la căști când merg pe stradă? Trebuie să fim atenți tot timpul." Tânărul care poartă o kippa albastră nu vrea să riște să-i scape ce se întâmplă în spatele său. Soția sa a fost deja jignită în plină stradă pentru că e evreică.
Rivkie Feiner și Steve Gold
Alți evrei care locuiesc în cartierul Crown Heights ne-au spus că nu-și fac griji prea mari, sperând că Dumnezeu va veghea asupra lor. Dar tânărul cu kippa albastră, originar din Elveția, preferă să se apere cu o armă de foc. El și-ar dori o legislație mai permisivă privind armele în statul New York și e convins că n-ar mai avea probleme dacă ar purta o armă.
Rivkie Feiner, în schimb, nu ar vrea să trăiască într-o lume în care fiecare se înarmează. Din perspectiva ei, rețelele de socializare ca Facebook ar trebui trase la răspundere cu mai multă severitate atunci când utilizatorii răspăndesc ura. Steve Gold adaugă că numărul atacurilor ar putea fi redus dacă se vorbește mai mult la școală despre toleranță și despre bazele diferitelor religii.
El nu a fost niciodată victima unui atac antisemit, probabil fiindcă nu poate fi identificat pe stradă ca evreu, din moment ce nu poartă kippa sau alte simboluri ale religiei sale. Recent, niște necunoscuți au desenat însă niște svastici pe stradă, direct în fața casei lui Steve Gold. După acest incident, el a cheltuit mii de dolari pentru a-și instala un sistem de alarmă modern. Pentru orice eventualitate...
La Monsey, în nordul statului New York, un ins înarmat cu o macetă a pășit în casa unui rabin și a început să taie oameni. A strigat "nu pleacă nimeni de-aici"! Apoi a înjunghiat cinci enoriași. (31.12.2019)
Faptul că tocmai împuternicitul guvernului federal pentru combaterea antisemitismului, Felix Klein, îi sfătuiește pe evrei să evite purtarea unei kipa în spațiul public constituie un scandal, e de părere Michel Friedman. (30.05.2019)
Cancelara a folosit vizita la lagărul de exterminare de la Auschwitz pentru a se angaja hotărât în combaterea antisemitismului. Vizita a avut loc într-un moment important pentru comunitatea evreiască din Germania. (06.12.2019)
</doc>
<doc docid='dw_52054509' lang='ron' type='mono' source='https://www.dw.com/ro/ro/proteste-pentru-modificarea-politicii-agrare/a-52054509' term='MERS'>
O coloană de protestatari formată din mii de persoane și peste 150 de tractoare a străbătut centrul Berlinului, pornind de la Poarta Brandenburg. Uniți sub deviza "Ne-am săturat", activiștii solicită guvernului federal schimbarea radicală a politicii, pentru a ține cont de protecția mediului și a animalelor. Bunăstarea animalelor, diversitatea speciilor și protecția mediului sunt punctele trecute pe agenda demonstranților.
Fermierii și cei care îi susțin își doresc subvenții sporite în procesul de trecere la o formă de agricultură în acord cu mediul înconjurător. "Construirea unor grajduri adecvate pentru animale și exploatarea terenurilor în paralel cu protejarea insectelor, a mediului și a surselor de apă - toți acești factori induc o scumpire a produselor noastre", explică fermierii.
Tractoare în centrul Berlinului
Protestele au fost organizate de uniuni ale fermierilor, activiștilor de mediu și ai apărătorilor drepturilor animalelor. Este deja al zecelea an în care aceste grupuri profită de organizarea, la Berlin, a celui mai mare târg internațional din industria alimentară pentru a atrage atenția.
"Constatăm de mulți ani cum Ministerul Agriculturii curtează industria agrară", declară șeful uniunii Christian Rollmann. Criza climatică, prea mulţi nitraţi în pânza freatică și dispariția dramatică a diverselor specii de insecte sunt dovezi clare că nu se mai poate continua astfel. Protestatarii învinuiesc guvernul federal de închiderea a peste 130.000 de ferme din 2005 până în prezent.
Criticată este și politică agrară a Uniunii Europene. În viitor, suprafața de producție și producția în sine nu ar trebui să mai fie principalele criterii pentru acordarea subvențiilor. Mult mai importante sunt standarde precum protecția animalelor și a mediului, solicită Rollmann. Germania, care va prelua la mijlocul acestui an, președinția în termen a UE, ar trebui să se implice mai mult în schimbarea radicală a politicii agrare.
Agricultorii au înmânat, sămbătă la prânz, o notă de protest reprezentanților ministerelor agriculturii din 70 de state, care se aflau la o conferință în Berlin. Gazda evenimentului era însăși responsabila de bunul mers al agriculturii în Germania, Julia Klöckner.
Julia Klöckner
Ministra federală s-a referit, de altfel, la importanța comerțului pentru asigurarea hranei la nivel mondial. "Există un drept fundamental la hrană", a spus politciana conservatoare. Peste 60 de state nu au resurse suficiente pentru a asigura hrănirea populației proprii. Prin urmare, schimburile sunt importante în asigurarea participării pentru micii fermieri și femeile din zonele mai sărace ale globului. În plus, comerțul nu trebuie să fie dictat de cei mai puternici, a mai adăugat Julia Klöckner.
În cadrul târgului internațional Grüne Woche, cel mai important eveniment din agricultură și alimentație, participanții își prezintă produsele până pe 26 ianuarie. La eveniment iau parte nu mai puțin de 1800 de expozanți, țara parteneră în acest an fiind Croația.
Încă de vineri au avut loc proteste ale agricultorilor la Berlin. Ele au vizat însă mai mult prevederile stricte în privința mediului. Numeroși fermieri resping propunerile privind reducerea pesticidelor în scopul împiedicării pătrunderii acestora în pânza freatică.
ak/wm (dpa, afp)
</doc>
<doc docid='dw_52010384' lang='ron' type='mono' source='https://www.dw.com/ro/ro/reporteri-fără-frontiere-contra-serviciul-german-de-informaţii-externe-bnd/a-52010384' term='MERS'>
Fără Edward Snowden nu ar fi existat legea de funcţionare a serviciului german de informaţii externe BND, modificată în 2017. Căci abia prin dezvăluirile sale a devenit cunoscută implicarea profundă a BND în scandalul legat de serviciul american de spionaj National Security Agency (NSA). Snowden a dovedit cu documente pe care le-a publicat în 2013 cum NSA supraveghează cu ajutorul BND comunicaţiile prin Internet din întreaga lume. Afectată de aceste practici a fost şi cancelara Angela Merkel.
De acest scandal transatlantic s-a ocupat la vremea respectivă o Comisie a Bundestagului german, care a elaborat un proiect de reformare a legii de funcţionare a BND. Toate bune şi frumoase, doar că în cele din urmă a ieşit o nouă lege extrem de controversată. Fiindcă doar cetăţenii germani sunt scutiţi de supraveghere nemotivată în străinătate. Împotriva acestei legi a depus plângere la Curtea Constituţională de la Karlsruhe, între alţii, organizaţia internaţională pentru drepturile omului "Reporteri fără Frontiere". Procesul a debutat marţi, 14.01, şi sentinţa este aşteptată în termen de câteva luni.
Plângeri au depus şi câţiva jurnalişti de investigaţie străini. Ei îşi fac griji pentru propria securitate şi pentru securitatea informanţilor proprii. Reporterul macedonean Goran Lefkov investighează cazuri de corupţie din ţara sa. Adesea cu legături directe sau indirecte în Germania, după cum susţine el. Şi este adesea dependent de surse de informaţii cu care comunică prin telefon, e-mail sau messenger.
Edward Snowden a pus BND în dificultate
Goran Lefkov: "Este un pericol pentru drepturile fundamentale ale omului"
Lefkov a subliniat: "Dacă sunt ascultate discuţiile cu informatorii mei, atunci sursele mele amuţesc." De aceea el consideră legea de funcţionare a BND "un atac grav asupra ziariştilor de investigaţie şi a libertăţii presei." Aceasta este "un pericol pentru drepturile fundamentale şi drepturile omului."
Guvernul german şi împreună cu el BND-ul consideră însă că aceste temeri sunt nefondate. Executivul şi serviciul de spionaj german consideră că supravegherea în masă a străinilor în străinătate este indispensabilă mai ales în lupta contra terorismului. În acest scop informaţiile obţinute sunt la nevoie stocate şi transmise şi altor servicii secrete străine.
Cancelaria Federală: este o chestiune de război şi pace
Şeful Cancelariei Federale, creştin-democratul Helge Braun, a amintit în debutul procesului şi de tensiunile actuale din Iran, Irak sau Libia. El a subliniat că Germania are în context nevoie de informaţii de încredere în termen de doar câteva ore. "Întrebarea cine a executat un atac sau altul poate decide dacă este război sau pace", a spus oficialul.
Şi cei care au depus plângere la Curtea Constituţională înţeleg motivele pentru care BND supraveghează comunicaţiile prin Internet în străinătate. Dar ei spun că legea este neconstituţională, fiindcă face distincţia între germani şi străini, fapt care contravine drepturilor universale ale omului. În plus, ei susţin că este imposibil, din motive tehnice, să filtrezi fără a comite greşeli întreaga telecomunicaţie prin telefon, email sau chat. Se află în spatele fiecărei decizii de monitorizare întrebarea ce cetăţenie deţine cineva care comunică în afara Germaniei?
Blaz Zgaga: "Ziariştii se află de partea corectă"
Jurnalistul sloven Blaz Zgaga împărtăşeşte temerile confratelui său Goran Lefkov. Nu este deloc necesar ca un serviciu secret sau altul să-i supravegheze munca pe care o desfăşoară în interesul societăţii. "Eu cred că noi ziariştii ne aflăm de partea corectă. Şi atunci de ce să ne spioneze?" Oricum ziariştii de investigaţii fac o muncă dificilă. Există presiuni imense, ameninţări şi probleme de ordin juridic. Iar monitorizarea sistematică îngreunează suplimentar această activitate, fiindcă "numeroase surse potenţiale de informaţii se tem să ne contacteze", a explicat Zgaga.
Reprezentantul în proces al "Reporterilor fără Frontiere", Bijan Moini, s-a arătat satisfăcut de felul în care a debutat procedura. În joc sunt garanţii fundamentale că telecomunicaţiile sunt protejate. Iar Curtea Constituţională trebuie să decidă "dacă şi BND trebuie să respecte această protecţie, când interceptează date în străinătate în timpul monitorizării Internetului."
În prezent, BND este autorizat să interecepteze enorm de multe date în scopuri foarte difuze şi din motive derizorii, să le prelucreze şi, parţial automatizat, să le transfere unor servicii de spionaj străine. Moini consideră că s-a mers mult prea departe. El consideră că germanii aşteaptă şi din partea serviciului secret american NSA să nu-i supravegheze în masă şi nemotivat. De aceea ar fi foarte util ca "într-o ţară importantă o instanţă importantă să-i pună BND-ului bariere." Moini speră că şi în alte ţări vor fi luate sub lupă activităţile agenţiilor de spionaj.
</doc>
<doc docid='dw_51942907' lang='ron' type='mono' source='https://www.dw.com/ro/ro/bătrînețea-cea-de-toate-zilele/a-51942907' term='MERS'>
Promisiunile guvernului Dăncilă privind majorarea salariilor bugetarilor și a pensiilor într-un ritm și în procente halucinante au fost lăsate moștenire guvernului Orban, care încă nu știe pe unde va scoate cămașa bugetară. Cheltuielile pentru salarii și pensii depășesc 80% din totalul veniturilor din taxe și impozite. Primul indiciu că guvernul liberal are probleme majore cu execuția bugetară a fost întîrzierea distribuirii pensiilor în avans pentru luna decembrie, înaintea sărbătorilor de Crăciun, așa cum era cutuma guvernelor anterioare.
Peste un milion de pensionari au o pensie minimă garantată de 700 de lei. Trei sute de mii de țărani primesc lunar puțin peste jumătatea acestei sume. Pe cei care nu au pădurea lor, numai lemnele pentru iarnă îi costă între 1.500 și 2.000 de lei. Îi salvează gospodăriile proprii, din care își asigură în mare parte hrana cea de toate zilele. Dar ce se întîmplă cu bătrînii cocoșați de boli din satele părăsite de tineri? Trăiesc de azi pe mîine și se roagă "să-i ia mai repede Dumnezeu la el". La mulți dintre ei nu cred că sînt vorbe în vînt.
Așa se face că azilele de bătrîni, atît cele de stat, cît și cele private, au devenit neîncăpătoare. Sînt județe în care există un singur astfel de stabiliment de întîmpinat moartea. Listele de așteptare sînt tot mai mari de la un an la altul. Mulți copii și nepoți se debarasează cu prea mare ușurință de părinții ori bunicii lor. O comoditate a sufletelor se așază tot mai cuprinzător în hărmălaia vieții fără de viață.
Peste trei sute de mii de români, în marea lor majoritate cei care au ajuns la implacabila vîrstă a bătrîneții, suferă de Alzheimer, care înseamnă condamnarea la moarte în cîțiva ani de uitare de sine. Numărul lor este însă mult mai mare, avînd în vedere că bolile psihice sînt de multe ori ascunse chiar de către familiile bolnavilor, care le consideră rușinoase. Se întîmplă cel mai adesea la sate, dar și în rîndul categoriilor celor mai sărace din mediul urban, cu precădere din micile orașe.
Bătrînețea - vîrsta impecabilă a sufletelor
Cea mai teribilă boală de care suferă bătrînii este singurătatea. Din momentul în care se pensionează, mulți dintre ei cad pradă depresiilor, se simt inutili, nu își mai găsesc locul în societate, devin irascibili, uneori reacționează cu răutate, ba că nu li se acordă respectul cuvenit vîrstei de către cei mai tineri sau, dimpotrivă, că sînt priviți cu milă de aceștia. Am văzut nu de puține ori scene în care un tînăr se oferea să-i urce unui bătrîn căruciorul cu cumpărături în autobuz, iar acesta să-l privească cu răutate și să-i arunce, cocîrjat de greutate, un reproș prin care să-l pună la punct: "N-ai cărat dumneata nici pînă la călcîiul broaștei cît am cărat eu în viața asta". Este aici, într-o anumită măsură, rezultatul recursului bătrînilor la tinerețea și maturitatea pe care nu le mai au, dar pe care le consideră exemplare, ba chiar obligatorii și pentru ceilalți.
Atunci cînd hainele le rămîn prea largi sau prea scurte, cînd vîrsta cea de pe urmă îi mînă din spate, unii bătrîni se predau rutinei de a viețui de pe o zi pe alta, pe cînd alții adoptă înfruntarea tenace de a trăi fiecare zi ca și cum ar fi ultima. Cei din urmă își convoacă trecutul, inocența copilăriei fiind, pentru ei, ținta unei călătorii aspre, în timpul căreia candoarea primilor ani de viață este întipărită adînc în ființa lor. Importantă este calea spre, iar nu atingerea țintei. Rămîn astfel oameni vii, se mișcă odată cu timpul, își acordă bucuriile vieții ca pe un dar pe care nu trebuie să-l rătăcească.
Vîrsta pensiei este de foarte multe ori un prag insidios pentru cei care o așteaptă de mai mulți ani, iar cînd gongul bate, îi găsește neprimeniți pentru lunga sau mai scurta sărbătoare a lipsei orarului zilnic la locul de muncă. Bolile de care suferă le simt mai acut, exercițiile minții sau cele fizice se împuținează. Le rămîn sufletele, pentru care - avansez aici o idee ce ar putea naște infuzii de cucută pe facebook - vîrsta impecabilă este bătrînețea.
Bătrîni cărora "li s-a urît cu zilele"
Cum ajungem la bătrînețe, de cînd și cum o întîmpinăm, sîntem mai egoiști sau mai deschiși unul altuia în proximitatea morții? De unde împăcarea mai mare a țăranului și mai puțină a celui de la oraș cu zilele de pe urmă?
În comunitățile rurale dinaintea lui 89, suficiente sieși, cînd bătrînii simțeau că li se apropie sfîrșitul, ei știau că fiii și fiicele lor vor rămîne acasă, se vor însoți unii cu alții în satul lor, vor lucra în continuare pămîntul, se vor îngriji de gospodărie, vor măsura ceasul zilei după mersul soarelui. Pentru bătrînii de la țară trecerea era mai firească, pentru că ei trăiau în durată, la ei nașterea, nunta și moartea se însoțeau într-o viață fără sfîrșit.
Bătrînii satelor își pregăteau din vreme hainele de înmormîntare, pînza albă cu care le va fi îmbrăcat sicriul, perna brodată pe care copiii lor le vor așeza capul ca pe un chip al vieții împietrite în geana clipei.
Am scris la timpul trecut despre bătrînii de la țară pentru că, odată cu anii ’90, societățile rurale s-au dezintegrat. Parafrazînd, "veșnicia nu s-a mai născut la sat". Încet-încet, tinerii au migrat la orașe, unii și-au găsit un rost, dar alții au ajuns viețași ai mahalalelor, ai supraviețuirii de azi pe mîine, victime sigure ale viciilor, infractori, trăitori ai unei vieți pe credit. Sate întregi au rămas pustii, cele mai multe sînt îmbătrînite, iar în zece-douăzeci de ani nu vor mai rămîne decît pămînturile sterpe și casele în ruină.
Comunitățile rurale nu își mai sînt suficiente sieși întrucît bătrînii nu mai au cui lăsa moștenire munca lor de o viață, gospodăria lor înscrisă în durată. Astfel că civilizația satelor e acum vîndută pe bani obținuți din vînzarea pămîntului, a pădurilor, a animalelor de către tinerii care nu se vor mai întoarce acasă. În unele zone au mai rămas totuși ori s-au întors din orașe tineri care au pus pe picioare microferme. Lipsește însă, de treizeci de ani, o politică agrară, iar absorbția fondurilor europene este în continuare precară. Procesarea produselor agricole prin înființarea unor fabrici zonale rămîne o promisiune a unui viitor incert, vehiculată însă în toate campaniile electorale ca fiind una realizabilă pe termen scurt.
Cu toate acestea, bătrînii continuă să voteze iluzii livrate de socialiștii emanați din comunism care și-au făcut averi fabuloase pe umerii lor. Ei știu că ciocoii vechi și noi fură la drumul mare, dar rostesc același verdict de treizeci de ani: "Noi știm că ei fură, dar sînt oameni miloși, ne mai dau și nouă cîte 100 de lei la pensie".
</doc>
<doc docid='dw_51886870' lang='ron' type='mono' source='https://www.dw.com/ro/ro/trebuie-să-se-retragă-militarii-bundeswehr-din-irak/a-51886870' term='MERS'>
În opinia Saskiei Esken, co-preşedintă a formaţiunii laburiste SPD, partenerul de guvernare al cancelarei Angela Merkel, chestiunea instructorilor aflaţi în misiune în Irak a devenit deja una fundamentală. Nu ar trebui anulat complet mandatul Bundeswehr în regiune pe fundalul primejdiei escaladării situaţiei? Într-un interviu acordat postului public de radio german, Deutschlandfunk, Saskia Esken a declarat că vor fi cel puţin reanalizate misiunile externe pe care le execută în prezent militarii Bundeswehr. Ea a salutat de asemenea decizia de a suspenda temporar misiunea de instruire pe care o execută soldaţi germani în Irak.
Co-preşedinta SPD cere reanalizarea misiunilor externe ale Bundeswehr
Dubii cu privire la continuarea misiunii Bundeswehr în  Irak a exprimat şi însărcinatul pentru Apărare al Bundestagului, Hans-Peter Bartels, şi el membru al SPD. Mandatul pentru instruirea forţelor de securitate irakiene a fost prelungit de Parlamentul german pe 24 octombrie 2019 şi este valabil până la finele lunii octombrie anul acesta. Politicieni ecologişti şi ai formaţiunii Die Linke (Stânga) se pronunţă şi ei pentru încheierea misiunii din centrul Irakului. Esken a mers chiar mai departe reiterând solicitarea SPD de a pune capăt misiunii pe care o execută avioane de recunoaştere germane de tip Tornado, staţionate în Iordania şi implicate în operaţiuni împotriva miliţiilor teroriste ale Statului Islamic.
Avioane ale Bundeswehr sunt staţionate în Iordania, la baza Al Asrak, de unde execută misiuni de recunoaştere.
Norbert Röttgen: Bundeswehr trebuie să rămână
O poziţie diferită a adoptat politicianul creştin-democrat Norbert Röttgen, specializat în materie de politică externă. El s-a declarat împotriva retragerii militarilor germani din Irak. Întărirea armatei irakiene este în opinia sa "decisivă pentru capacitatea Irakului de a-şi asigura ca stat propria securitate pe termen lung", a declarat preşedintele Comisiei de politică externă a Bundestagului pentru publicaţiile grupului de media Funke. De aceea contribuţia germană este "un imperativ al responsabilităţii noastre de politică externă" fiind "în consonanţă cu propriile noastre interese de securitate", a mai declarat responsabilul.
În prezent sunt staţionaţi în Irak aproximativ 130 de militari ai Bundeswehr, din care aproximativ 30 se află la baza Tadşi şi în Bagdad şi aproximativ 100 în nordul Irakului, locuit de kurzi.
După uciderea de către SUA a influentului general iranian Qassam Soleimani în Irak, situaţia din Orientul Mijlociu tinde să escaladeze. Consiliul Suprem de Securitate al Iranului a ameninţat SUA cu "răzbunare masivă". Pentagonul îşi va suplimenta prezenţa în Orientul Mijlociu cu 3000 până la 3500 de militari.
afp, dpa, rtr
</doc>
<doc docid='dw_51820766' lang='ron' type='mono' source='https://www.dw.com/ro/ro/comentariu-în-lupta-pentru-climă-lipseşte-dialogul/a-51820766' term='MERS'>
Chestiunea a ajuns în impas. Adversarii au încremenit în încleştare. O dezbatere civilizată nu mai este posibilă. Există doar pro şi contra. Dreptate sau nedreptate. Bine sau rău. Între extreme nu mai există nimic. Sfârşitul lumii este aproape - atâta-i clar - şi nu mai e timp de discuţii. Se impun măsuri. Peste tot se instituie starea de necesitate.
Indiscutabil, clima este importantă. Este vorba de topirea gheţarilor, de regiuni ameninţate de secetă, de creşterea nivelului mărilor, de urşii polari care-şi pierd habitatul. Ce nu intră niciodată în discuţie? Multe lucruri care se întâmplă deja de multă vreme, graţie cărora se degajă mai puţin CO2 în atmosferă. Astfel, instalaţiile industriale poluează mai puţin iar automobilele degajă o cantitate mai redusă de noxe sau funcţionează chiar electric. Toate acestea sunt respinse, având aplicată eticheta "Greenwashing" -  un fel de "apă de ploaie".
Ce se întâmplă deja de pe acum
Iată doar câteva exemple, culese la întâmplare: deja cu mai bine de un deceniu în urmă, producătorul de oţel Salzgitter a lansat un proiect denumit EnergieEffizienz (eficienţă energetică). De atunci s-au economisit un milion de tone de CO2 şi, anual, 3300 de terajoule. Cu această cantitate de energie pot fi aprovizionate 55.000 de gospodării.
Henrik Böhme, redactor DW
Un alt exemplu: Washington State Ferries. Cel de-al doilea operator de feriboturi din lume e pe cale să-şi doteze flota cu motoare electrice, în locul celor diesel care consumă anual 75 de milioane de tone de carburant. Schimbarea se datorează unui decret al guvernatorului statului federal Washington. Dar şeful flotei subliniază că nu numai acesta este motivul. El spune că este pur şi simplu o idee bună, chiar şi pentru cei care nu se preocupă prea mult de protecţia mediului. Se va produce mai puţin zgomot, mai puţină murdărie şi cândva investiţia va deveni rentabilă.
Tot mai multe firme devin eco
Cu puţin timp în urmă, pe durata desfăşurării conferinţei pe teme de mediu de la Madrid, alte aproape 180 de companii s-au angajat să atingă obiective ambiţioase. Să-şi reducă din emisiile degajate în atmosferă şi să devină neutre din punct de vedere climatic până în anul 2050. Este vorba de mari companii, cum ar fi concernul producător de bunuri de consum Beiersdorf, fabricantul de bere Ambev, numărul unu în lume, sau International Airline Group (British Airways, Iberia), numărul trei între transportatorii aerieni europeni. Astfel, numărul firmelor care au aderat la federaţia intitulată Business Ambition for 1,5˚C - Our Only Future s-a dublat practic, de la înfiinţarea sa, în luna septembrie.
Desigur, au loc şi chestiuni ciudate, care nu-i duc la disperare doar pe activişti ci şi pe realişti. E de ajuns să analizezi dezastrul "schimbării energetice" din Germania. Chiar dacă procentajul energiei obţinute din surse regenerabile a crescut notabil, eforturile în acest sens au înghiţit până acum, potrivit Curţii federale de Conturi, 160 de miliarde de euro. Cu toate acestea, în Germania practic nu mai există industrie de panouri solare, iar în domeniul energiei eoliene lucrurile nu stau cu mult mai bine. În Germania există dispute aprinse legate de distanţa minimă dintre o turbină eoliană şi o aşezare omenească învecinată, în vreme ce vecinii francezi se gândesc să construiască şase centrale atomice noi.
Ce vor de fapt activiştii de mediu
Dar, lăsând asta la o parte, chiar nu se întâmplă nimic în favoarea mediului, aşa cum susţin într-una activiştii? Oare nu-i mai degrabă adevărat că aspecte cum ar fi sustenabilitatea şi suportabilitatea pentru mediu au fost deja de multă vreme însuşite de întreprinderi, fiindcă ajută la vânzări? Nu trebuie să ne uităm mai cu atenţie ce vor de fapt liderii mişcării de climă? Luisa Neubauer, de exemplu, cunoscută ca varianta germană a Gretei Thunberg, chiar dacă este cu câţiva ani mai mare decât activista suedeză. Sau Carola Rackete, devenită cunoscută la nivel internaţional în calitate de căpitan al navei Sea Watch 3, care a salvat migranţi de la înec, dar mai ales activistă de mediu, membră a mişcării Extinction Rebellion. Ambele au scris cărţi. Volumul lui Rackete se intitulează "Îndemn adresat ultimei generaţii", iar cel al Luisei Neubauer poartă titlul "Despre sfârşitul crizei climatice".
În aceste volume se vorbeşte pe şleau. Autoarele propun o sumedenie de interdicţii şi penalizări. Distrugerea naturii trebuie urmărită penal în calitate de crimă împotriva omenirii. În schimb, despre libertatea individuală nu se vorbeşte nimic, fiindcă, nu-i aşa, nu se poate lăsa la latitudinea fiecăruia să fie pentru sau împotriva protecţiei climei. Carola Rackete a mers chiar mai departe, declarând într-un interviu că "prin tot ce facem şi nu facem sprijinim actualul sistem". De aceea nesupunerea civică este "foarte necesară".
Nu, aici miza este una cu mult mai mare. Este vorba despre lupta împotriva sistemului economic existent, despre lupta împotriva pieţelor libere, împotriva capitalismului. Iar cine se opune acesteia, care are, poate o altră părere, acela nu are cum să aibă dreptate. Numai cine se implică pentru o protecţie radicală a climei s-a făcut stăpân pe adevăr şi se numără între oamenii buni. Dar cine pledează atât de vehement pentru o eco-economie planificată, ar face bine să arunce o privire asupra istoriei recente. Starea dezastruoasă a mediului în defuncta RDG ar trebui să fie un exemplu suficient pentru a dovedi incapacitatea sistemelor cu economie planificată în materie de sustenabilitate şi protecţia mediului.
Şi ce-i de făcut acum?
În acest climat încins în care am ajuns, nu mai este posibilă o dezbatere la obiect. Dar trebuie să discutăm despre toate acestea, mai ales între generaţii, şi să găsim căi de soluţionare a acestui conflict. Unii să vină la dialog cu experienţa lor de viaţă, ceilalţi cu nerăbdarea lor. Cu scenarii apocaliptice, cu vorbărie despre sfârşitul lumii, aceasta nu va reuşi. Astfel se va întări doar opoziţia părţii adverse. Avem nevoie, în context, de ideile generaţiei tinere, de optimismul, sinceritatea şi curiozitatea tinerilor. Haideţi, tinerilor, arătaţi-ne că puteţi face lucrurile mai bine decât noi. Dar oferiţi-ne argumente convingătoare, astfel încât să vă putem însoţi o vreme pe acest drum.
</doc>
<doc docid='dw_51820643' lang='ron' type='mono' source='https://www.dw.com/ro/ro/prognoza-pentru-balcani-nori-denşi-doar-pe-alocuri-senin/a-51820643' term='MERS'>
În luna mai a anului viitor este programat la Zagreb un nou summit UE-Balcanii de Vest. Oficial, Consiliul Europei a amânat în octombrie decizia privind începerea negocierilor de aderare cu Macedonia de Nord și Albania. Dreptul de veto exercitat de președintele Franței, Emmanuel Macron, care a ignorat practic promisiunile de la finalul summitului din iunie, a îngrozit țările din regiune, dar și Europa. Decizia comunitară este criticată mai ales în Germania, considerându-se că refuzul brusc echivalează cu pierderea celei mai importante pârghii de susținere a reformelor pro-occidentale în cele șase țări aspirante la UE din sud-estul Europei.
Mulți speră ca summitul de la Zagreb din luna mai să revizuiască decizia actuală. Șansele sunt însă reduse. Întrunirea la vârf va fi organizată de noua Comisie Europeană care îl include și pe responsabilul pentru extindere Olivér Várhely. Premierul Ungariei, Viktor Orbán, căruia îi este loial Várhely, susține extinderea UE către sud-estul continentului dar într-o cu totul altă formulă, comparativ cu Germania. Orbán nu se sinchiseşte de starea democrației din zonă. Dimpotrivă, el l-a salvat de la închisoare pe fostul premier corupt din Macedonia de Nord. Cu cât se implică mai mult în susținerea Balcanilor, cu atât mai mare este scepticismul în Franța, Olanda, dar și în Germania. Mulți se tem însă că Ungaria se folosește de statele sud şi est-europene pentru a-și crea o zonă de influență și pentru a-i respinge pe refugiați.
Macedonia de Nord: Zaev a mizat pe o singură carte și a pierdut
Premierul Zoran Zaev
Cu o lună înaintea întrunirii de la Zagreb, pe 12 aprilie, în Macedonia de Nord au loc alegeri. Premierul reformator Zoran Zaev a mers consecvent pe drumul european, reușind chiar să schimbe numele țării. A mizat pe o singură carte și a pierdut. Încă sub influența vetoului francez a decis organizarea de noi alegeri. Dacă Zaev va pierde scrutinul și la putere vor accede din nou reprezentanții opoziției pro-ruse, naționaliste și autoritare, atunci mai toți pro-europenii din zonă vor avea de suferit.
Deviza "Aderare în schimbul reformelor" nu a putut fi respectată. Ar deveni o ironie neplăcută ca la summitul de la Zagreb să se decidă începerea negocierilor de aderare cu Macedonia de Nord, după o posibilă victorie a dreptei. Mesajul ar fi practic: opuneți rezistență maximă oricărei solicitări din Occident! Numai cine riscă poate câștiga!
Serbia: Alegeri permanente, opinia publică mobilizată
Aleksander Vucic
Foarte probabil în 2020 vor avea loc alegeri şi în Serbia - ca și în 2017, 2016, 2014 și 2012. Alegerile permanente sunt pentru cel mai puternic om din stat, președintele Aleksandar Vucic, care s-a dovedit a fi iscusit în a menține mobilizată opinia publică și a șicana anual opoziția. Refuzul Franței din octombrie i-a oferit lui Vucic un motiv în plus pentru a relativiza orientarea spre vest a Serbiei și a-și pregăti poporul să participe la o permanentă balansare între Europa, Rusia, China și toți ceilalți investitori posibili. În negocierile de aderare niciuna dintre tabere nu mai este interesată să insiste asupra accelerării procesului.
Situația este valabilă și pentru Muntenegru. Micul stat care, ca și vecina Serbie, se află de 7 ani în negocieri de aderare, a reușit se evite eventuale penalizări din partea europenilor în contextul masivei corupții și a intimidării permanente a jurnaliștilor.
Albania: Se va distanța premierul Rama de UE?
În Albania criza continuă. Nimeni nu știe ce va aduce anul 2020. După boicotarea alegerilor locale și retragerea opoziției din Parlament nimic nu se mai mișcă la Tirana. Șeful guvernului, Edi Rama, a pornit lupta împotriva rețelelor criminale din țară ca și a traficului de droguri, atrăgând respectul europenilor. Momentan îi lipsește însă sprijinul internațional, nu doar din cauza blocării accesului la UE dar și pentru că mai multe state europene, mai ales Olanda, nu sunt de acord cu excluderea opoziției.
Nimeni nu se așteaptă ca ambițiosul politician Rama să cedeze. Mai degrabă și urmând modelul omologului său sârb Vucic, Rama s-ar putea reorienta spre un drum propriu. Și mai puțin probabil este ca Bosnia-Herțegovina să se trezească din coma politică în anul 2020. Cu cât scad speranțele într-un viitor mai bun, cu atât crește mai mult rata emigrației. Iar noua legislație privind forța de muncă bine calificată, care va intra în vigoare în Germania în luna martie, dinamizează și mai mult migrația.
Kosovo: Un rebel vrea să combată corupția
Albin Kurti a acordat, pe 11 decembrie 2019, un interviu șefei departamentului Europa de la DW, Adelheid Feilcke
Cu adevărat interesante sunt evoluțiile din Kosovo. Câștigătorul alegerilor din octombrie, Albin Kurti, va reprezenta un alt stil de premier. Rebelul promite să lupte hotărât împotriva corupției, ceea ce înseamnă că va trebui să facă față și periculoaselor rețele constituite pe interese economice. Comparativ cu reformatorii din statele vecine, pentru Kurti UE reprezintă mai degrabă o problemă, decât o soluție. În spatele unei demonstrative fidelități europene, liderii de la Priștina își urmăreau doar interesele personale și financiare. Li s-a mulțumit prin sprijin masiv din partea ambasadorilor occidentali la formarea fiecărui nou guvern.
De această dată occidentul păstrează distanța. Este și cazul SUA, care nu se sfiește să intervină în orice moment. Devine evident că la Washington se elaborează o nouă strategie balcanică. Nu este clar cum va arăta ea. Dar încă din anii 90, în regiune se știe că americanii intră în acțiune, atunci când europenii nu mai au soluții.
Norbert Mappes-Niediek trăiește în Austria, la Graz, și este corespondent pentru Europa de Sud-Est pentru numeroase publicații de limbă germană.
</doc>
<doc docid='dw_51779860' lang='ron' type='mono' source='https://www.dw.com/ro/ro/decembrie-1989-agonie-si-extaz/a-51779860' term='MERS'>
Chiar daca intre timp au trecut mai bine de treizeci de ani de la cele intamplate in decembrie 1989, pina in ziua de astazi resimt aceeasi emotie la gandul ca, atat eu cat si familia mea, am reusit sa supravietuim anilor dinainte de Revolutie.
La vremea aceea traiam inca la Bucuresti impreuna cu sotul meu si cu cei trei copii foarte mici. Lucram ca scriitoare independenta pentru revistele literare ale vremii, mi se publicase prima carte, dar nefiind membra de partid, nu puteam deveni membra a Uniunii Scriitorilor. In urma acordarii unor premii literare internationale in Germania, in 1985, si in urma refuzului meu de a ma supune "sfaturilor bine-intentionate" ale organelor de stat, mi s-a luat dreptul de publicare in aprilie 1985 si in decembrie 1989 trecusera peste patru ani fara sa-mi fi recapatat dreptul de a ma exprima public.
Pentru a putea supravietui onorabil, fara a face compromisuri cu sistemul, ne mutasem intr-un cartier vestit in toate cele rele, numit Ferentari, intr-o casa de paianta, fara canalizare, dar cu o gradina salvatoare. Un loc in care, de-a lungul anilor, de asemenea refuzul de a sta la coada pentru a cumpara alimente in conditii umilitoare ne-a mobilizat sa ne luam in Bucuresti o capra, si sa tinem animale pentru hrana. A fost o aventura pe viata, astazi i-am spune challenge, caci atat eu cat si sotul meu crescuseram la oras, la bloc, fara pic de experienta in domeniu. Ziua mea de scriitoare incepea seara dupa mulsul caprei, dupa indeplinirea treburilor zilnice si culcarea copiilor, in masura in care muncile casei imi mai lasau energie pentru scris. Traiam in coditii mai mult decat neobisnuite, pe fondul mizeriei generale, dificultatile vietilor noastre in particular erau exacerbate de efectele interdictiei de publicare si de stresul zilnic datorat intre altele unei supravegheri continue cu care am fost onorati de organele de Securitate, cat si de asaltul regulat al unor colegi si alti musafiri "neinvitati”, care aveau sarcina sa ne viziteze sub diverse pretexte, si de a caror insistenta era foarte greu sa ne aparam.
In aceste conditii, vestile venite prin Radio Europa Libera inca din noiembrie ne umpleau de speranta. Imi este vie in minte explozia de bucurie pe care am trait-o in noaptea in care a cazut Zidul la Berlin. Eram acasa impreuna cu un grup restrins de prieteni cu care ne petreceam adesea serile din motive de securitate si suport reciproc. Eram intr-o asteptare surda, pe fondul unei incordari generale legate in mare parte de apropierea Congresului al XIV-lea al PCR, de schimbarile din Polonia, de emigrantii est-germani la Budapesta, de suflul reformator al lui Gorbaciov.
Aceasta asteptare surda s-a amplificat si transformat intr-o asteptare constienta dupa incheierea fara rezultatul sperat al sedintelor Congresului, dar, mai cu seama, dupa ce stirile despre revoltele din Timisoara si reactia sangeroasa pentru intimidarea si innabusirea acestora, au reusit sa sparga zidul cenzurii, iar oficialitatile au fost nevoite sa ia atitudine publica, nemaiputand sa le ignore.
In seara de 20 decembrie, Ceausescu, intr-un acces de furie televizata, sau poate ca urmare a unui sfatuitor "bine-intentionat”, cerea solidaritatea populatiei, solidarizarea intregii tari impotriva huliganilor din Timisoara si a dusmanilor tarii si organizarea unei demonstratii in Bucuresti in dimineata urmatoare.
La Radio Europa Libera se transmitea concomitent strigatul inuman al unei femei din Timisoara in fata represaliilor sangeroase impotriva demonstrantilor, care includeau si copii, din fata Catedralei din centrul orasului.
Intre timp ne ajunsesera vesti din orasul asediat aduse de scriitorul Petru Iliesu, venit cu trabantul sa trezeasca constiinta adormita a prietenilor din capitala. La gandul unei viitoare demonstratii de solidaritate care ar perpetua ignorarea cerintelor demonstrantilor si ar deschide drum spre pedepsirea oficiala a demonstrantilor, intr-un gest de revolta disperata in acel moment, grupul nostru se hotari sa protesteze deschis. Incepusem sa telefonam prin tara. Sa contactam necunoscuti si sa-i informam despre ce se petrece la Timisoara. Legaturile s-au intrerupt mai tarziu cand reusiseram deja sa contactam numeroase orase.
A doua zi dimineata eram impreuna cu fiica mea cea mare in drum spre editura Cartea Romaneasca, pentru care, sub numele unui coleg, mi se ingaduia sa citesc manuscrise si sa fac propuneri pentru publicare. Trecand prin centrul orasului, m-au ingrozit detasamentele de paramilitari si grupurile de muncitori fluturand steaguri, purtand portrete cu Ceausescu, pancarte cu sloganuri de solidaritate si flori.
De mina cu fetita mea Marijuana am dat o tura prin centrul plin de grupuri organizate, punandu-le intrebari provocatoare. Indignarea mea in acele momente a fost complet ignorata. Nu stiu nici pina astazi, daca cei organizati in detasamente venisera cu gandul de a-l sustine pe presedinte si sistemul comunist sau, dimpotriva, stiau ca la momentul oportun vor fi acolo, in fata prezidiului, o masa complesitoare si de neignorat, care prin simplul refuz de a aplauda, ba mai mult, care intrerupandu-l pe dictator din discursul sau, a creat o bresa im mersul istoriei. A facut schimbarea posibila.
Cand am iesit de la editura venind spre Piata Romana lumea fugea ingrozita. Degringolada. Ingroziti, oamenii povesteau despre intreruperea discursului. Grupuri in uniforme cu casti anti-riot si scuturi aparusera pe strada. M-am indreptat spre piata intr-un impuls inconstient, un soi de virtej emotional. De parca eram minata de cineva din urma si trebuia sa ajung in piata. In Piata Romana de-a lungul strazii era un cordon timid de persoane dirijat de un personaj pe care il intilnisem deja de mai multe ori la serate tinute de scriitori si care urma sa joace un rol important in procesul Ceausestilor: Gelu Voican Voiculescu.
Martial, cu atitudine de Che Guevara, Voiculescu traversa strada dintr-o parte in alta, dand dispozitii.
Tin minte ca m-am repezit la el cu furie si l-am intrebat, tu cu cine p-a ... tii? Am intrat impreuna cu fiica mea in randurile subtiri ale demonstrantilor care se indreptau spre Piata Universitatii. Plecati acasa cu copilul, mi s-a strigat. Dar ideea ca cele petrecute vor ramine fara nici un impact, daca nu avem curaj, m-a facut sa-mi expun copilul riscand orice consecinte. Nu cred ca as repeta acest lucru intr-o situatie asemanatoare. Dar in acel moment eram gata sa risc orice. Trebuie sa le aratam ca suntem gata sa sacrificam totul, m-am auzit strigand. Fetita mea a fost luata pe sus de demonstranti si purtata pe umeri. Veniti cu noi, nu ne e frica de nimic. De pe trotuar tot mai multi spectatori se incumetau sa ni se alature.
A durat pina am ajuns la Universitate. Si multe s-au petrecut pe drum. Armata incepu sa vina cu tancuri. La fiecare atac ne refugiam in cladirile de pe Bulevard. Spre dupa-amiaza, armata tragea in aer cu insistenta. Pe fondul amurgului cerul Bucurestiului se lumina de traseul gloantelor oarbe. Aerul mirosea intepator. Lumea se inmultise. La Universitate mi-am intalnit piretenii si sotul in mod spontan. Pe toti ne adunase acelasi spirit al revoltei si al dorintei de a respira liber.
Ne-am trezit cu flori in mina. Flori in decembrie, intr-o tara in care florariile erau goale. Le-am pus in tevile de pusca ale soldatilor. Ne uitam in ochii lor si strigam luati de un val mai puternic decat noi: Voi cu arme, noi cu flori. Voi cu arme, noi cu flori!
Pe masura ce numarul demonstrantilor devenea tot mai mare, retragerea in fata tancurilor devenea tot mai dificila.
Intr-un moment de luciditate, mi se paru ca lucrurile devenisera prea periculoase pentru un copil de 7 ani si am vrut sa-mi duc fetita la o prietena care locuia in apropiere, actrita Mariana Buruiana. Dar soarta vru ca s-o intilnesc pe Mariana care venea spre Piata Universitatii si voia sa se alature demonstrantilor. Imi dadu cheia sa duc copilul in siguranta. Si asa am si facut. Am dus-o in casa Marianei si am lasat-o acolo singura. La doi pasi de Universitate. Intr-un apartament in care se auzea uruitul tancurilor si suieratul gloantelor. Iar eu m-am intors la Universitate. Toata noaptea am petrecut-o acolo. Doar spre dimineata am plecat spre casa Marianei.
Cele mai puternice amintiri le am despre dimineata de 22 Decembrie. Eram in Piata Palatului, daca nu ma insel. O multime coplesitoare se adunase acolo. Deasupra multimii zburau elicoptere care aruncau manifeste peste demonstranti. Ni se comanda sa ne intoarcem la locurile noastre de munca si sa nu sustinem sabotorii, dusmanii tarii, agenturile straine.
Se zvonea ca s-a sinucis generalul Vasile Milea, ca armata a trecut de partea demonstrantilor, ca muncitori inchisi in uzine au reusit sa forteze portile si ca atat ei, cat si studentii vin sa se alature demonstrantilor.
Multimea incepu sa vuiasca de entuziasm si incredere.
Spre miezul zilei elicopterul prezidential se ridica de deasupra cladirii Comitetului Central. Ceausescu parasea infrant si speriat cladirea.
Ole, ole, ole. Ceausescu nu mai e!
Entuziasmul strazii ne-a cuprins pe toti. Euforia pura a durat mai multe ore.
Mai tarziu aparu Iliescu adresandu-se multimii cu „dragi tovarasi".
Multimea incepu sa huiduiasca. Nu mai suntem tovarasi. Nu mai vrem comunism. Multimea se simtea indreptatita sa se amestece in soarta tarii.
Daca in seara anterioara demonstrantii nu indraznisera sa ceara mai mult decat plecarea lui Ceausescu si reformarea sistemului, a doua zi demonstrantii declarau abolirea sistemului politic.
Spre dupa-amiaza ma aflam impreuna cu familia si prietenii in piata Palatului, cand incepu sa se traga de sus de pe acoperisuri. Se tragea in noi, sau se incerca doar intimidarea noastra. Cine erau asa numitii teroristi?
In zilele urmatoare confuzia si teroarea au crescut. Fake news circulau peste tot. Inclusiv la postul national de radio si televiziune.
Cu toate dezvaluirile facute pina acum, pina astazi imi scapa logica folosita de cei implicati in luptele de putere ori rostul celor intamplate ulterior. Spre exemplu, prin radio se facea apel la populatie sa vina sa ridice arme si sa apere sediul televiziunii, sa apere revolutia. S-a incercat cumva provocarea unui razboi civil?
De ce Iliescu a negat mai tarziu faptul ca a cerut prin radio in mod public ajutor din Uniunea Sovietica.
De ce comenzile transmise armatei si detasamentelor de Securitate spre apararea revolutiei se faceau prin radio in auzul populatiei, cat si al dusmanilor revolutiei.
De ce executia Ceausestilor a fost aleasa tocmai pentru prima zi de Craciun. Cum se face ca noua oranduire alege sa inaugureze prima serbare in libertate a nasterii Mantuitorului printr-o dubla condamnare la moarte. Si aboleste pedeapsa cu moartea in zilele imediat urmatoare.
Misterul Revolutiei romane nu s-a spulberat inca, cu toate dezvaluirile facute pina acum. Si eu, la randul meu, sunt prizoniera acestui mister care ma preocupa in continuare. Romanul meu "O tara plina de eroi” este incercarea de a descifra si intelege cu mijlocele scriitorului, ce s-a intamplat atunci. A fost kitsch, puci, razboi civil sau revolutie.
Scriitoarea Carmen-Francesca Banciu, originara din Romania, traieste la Berlin. A predat cursuri de creativitate si "creative writing" in SUA si Marea Britanie. Incepand din 1996 scrie in limba germana. Romanul "Ein Land voller Helden", publicat de editura germana Ullstein, a aparut in limba romana anul acesta la editura Tracus Arte sub titlul "O tara de eroi". Transpunerea scenica a romanului  - "A Land Full Of Heroes" - a avut premiera tot in acest an la Birmingham European (BE) Festival.
Speranțele și fricile oamenilor sunt foarte asemănătoare peste tot în Europa, crede scriitoarea Carmen-Francesca Banciu. Lupta împotriva naționalismului și a populismului nu-i încă pierdută. (10.04.2018)
A face ordine, curat, a scăpa de lucrurile de prisos - pentru mulţi e primul pas spre linişte şi armonie. Dar amintirea are nevoie de moştenire, consideră Carmen-Francesca Banciu. (03.08.2019)
Acceptarea propriului trecut este adesea dureroasă. Germanii şi-au asumat propria istorie, şi-au recunoscut vina şi s-au căit, consideră scriitoarea româno-germană Carmen-Francesca Banciu. (28.04.2018)
</doc>
<doc docid='dw_51706117' lang='ron' type='mono' source='https://www.dw.com/ro/ro/revoluția-română-văzută-de-la-chișinău/a-51706117' term='MERS'>
Când încerci să vorbești despre istoria trăită de tine, nu de alții, din vremuri mai îndepărtate, îndosariate și catalogate, te izbești de o dilemă. Emoția amintirii, redării cât mai fidele a ceea ce ai trăit în puritatea ei originară – mai ales dacă e vreun eveniment important, fondator pentru un popor, cum a fost Revoluția din Decembrie 1989 – are de înfruntat conștiința urmărilor sale nu tocmai fericite. Însă trăim în prezent, cu necunoscutul în față, și tot noi, oamenii, alegem ca istoria să curgă într-un sens și nu în altul.
Am trăit Revoluția Română din Decembrie 1989 ca tânăr redactor literar la Editura Hyperion din Chișinău. Mă întorceam din pauza de prânz cu un grup de colegi, când la intrarea în blocul nostru de 13 etaje ne-a întâmpinat Gheorghe Chiriță de la secția traduceri ca să ne dea vestea cea mare: „Ceaușescu a fugit! România e liberă!” Ne-am îmbrățișat atunci de-a valma, râdeam, nu ne venea să credem. Știam despre baia de sânge de la Timișoara din emisiunile Europei Libere și așteptam în tensiune deznodământul: ce va fi cu România?... La editură cineva adusese un aparat de radio puternic, o Spidola sovietică, mare cât o noptieră, așa că ne-am înghesuit atunci vreo 20 de inși într-un birou strâmt să ascultăm vocea României democratice. Vorbeau intelectualii, disidenții – Mircea Dinescu, dar și Ion Caramitru și alții –, vorbeau reprezentanții noii puteri pe care nu-i cunoșteam: Ion Iliescu, Dumitru Mazilu. Era un entuziasm general. Apoi, zile la rând am urmărit la Televiziunea Română revoluția în direct, în transmisie continuă.
Toate visele și aspirațiile celor patru decenii de înstrăinare a noastră, a basarabenilor, de România păreau să se sfârșească. Eram încă în Uniunea Sovietică, dar de câțiva ani perestroika lui Gorbaciov ne hrănea orgoliul de oameni care se puteau exprima liber, nestingherit. Citeam articole din presa moscovită – „Literaturnaya Gazeta”, „Ogoniok”, „Novîi Mir” –, romane până de curând interzise: "Copiii din Arbat" de Rîbakov, "Doctor Jivago" de Pasternak, "O zi din Viața lui Ivan Denisovici" de Soljenițîn, "Eșafodul" de Cinghiz Aitmatov … Trecusem prin mari mișcări de stradă și manifestații publice împotriva guvernului RSSM-ist și a Uniunii Sovietice.
Și în tot acest răstimp nu ne părăsea jena că Basarabia devenise deodată o lumină pentru românii din țară. Ieșenii priveau televiziunea de la Chișinău, cu pronunția ei palatalizată, și credeau că suntem o oază de libertate și democrație. Citeau ziarele moldovenești cu alfabet chirilic, scrise agramat, și ne invidiau pentru curajul nostru. Iar noi eram exasperați că în timp ce revolta cuprinsese alte țări din lagărul comunist – RDG-ul, Polonia, Ungaria, România părea surdă și mută. Se pregătea să-l realeagă pe Ceaușescu la al 14-lea congres. Europa de Est își revendica libertatea, iar România „geniului Carpaților” își apăra suveranitatea, independența, sărăcia, frigul și teroarea.
Cu trei luni înainte de răsturnarea lui Ceaușescu, pe 31 august 1989, în Basarabia limba română fusese proclamată limbă de stat și s-a decis revenirea la grafia latină. Apăruse primul ziar cu litere românești, "Glasul", tipărit în Letonia. Un jurnalist adusese exemplarele acelui ziar la editură: a fost o mare senzație. Pe prima pagină era portretul lui Eminescu și poezia "Doina", care nu figura în nicio ediție a operelor poetului național, apărută în RSS Moldovenească. Lectura și răspândirea "Doinei" te putea costa exmatricularea de la universitate. Ca și lectura cărților editate în România. Ele se găseau la librăriile „Drujba” (ale țărilor socialiste) de la Moscova, Kiev, Cernăuți, Odessa sau… Krasnoiarsk, în Siberia, nu și la Chișinău.
Toată copilăria și adolescența mea am visat la România – țara părinților mei, născuți înainte de 1940, dar interzisă mie, născut cetățean sovietic. Chiar dacă era în proximitatea noastră, România era o pată albă pe hartă, un fel de Atlantida dispărută în adâncurile Oceanului, despre care se mai povestea doar în cărțile vechi. Nu găseai în ziarele editate la Chișinău nicio informație, oricât de mică, despre România. Citeai despre orice altă țară din „lagărul socialist”, aflai vești despre Mongolia, China, Coreea de Nord, Laos, Vietnam. Imperialiștii și capitaliștii americani măcar erau blamați, dar existau. România nu exista. „Găseai” România doar în trecutul burghezo-moșieresc. Cuvântul român era asociat sintagmei „fasciștii români”, trupele „germano-române zdrobite în urma operațiunii Iași-Chișinău de glorioasa armată roșie”… A fost a doua ocupație sovietică după prima, cea de la 28 iunie 1940. În acest climat de minciună și manipulare feroce au crescut generații de basarabeni după război.
Revoluția Română a însemnat o eliberare și pentru noi, basarabenii, o mare șansă care se materializa în timpul vieții noastre, deși nu crezuserăm că va fi posibil. O eliberare care anunța visul reunirii cu Țara. Nu s-a întâmplat. Iluziile mi-au fost umbrite prea repede, la o zi-două după răsturnarea lui Ceaușescu. Am înțeles că succesorii dictatorului erau de fapt garnitura a doua a PCR, care mai credea într-un „socialism neîntinat”. O secvență șocantă, pe care am prins-o în transmisie directă la televizor, mi-a influențat în mare măsură percepția asupra evenimentelor din decembrie ‘89: un tânăr revoluționar îi reproșase lui Ion Iliescu că a mers la ambasada sovietică. De ce a făcut-o? Și răspunsul lui Iliescu, iritat și surprins de acest tupeu (sper că tânărul a rămas în viață): „Cum de ce, am fost să ne prezentăm, să le spunem cine suntem și ce vrem!” Această amprentă întunecată o port și azi pe suflet când mă gândesc la Revoluția Română, confiscată și manipulată în mod criminal.
De vreme ce idealurile Revoluției din Decembrie au fost compromise, obiectivul Unirii a avut o soartă la fel de tristă. Dacă sintagma „România Mare” s-a asociat, pentru mulți români, după decembrie 89, nu cu numele țării noastre reîntregite, ci cu foaia imundă a lui CV Tudor, oficina fostei Securități, s-a văzut unde am ajuns cu demnitatea și memoria noastră istorică! Un vis național – cel de a trăi într-o țară liberă, unită, democratică și europeană – a fost mânjit, mutilat, deturnat.
După 30 de ani de la Revoluția din Decembrie suntem într-o realitate diferită de cea pe care ne-am imaginat că se va instaura după o jumătate de secol de totalitarism roșu. Totuși rememorarea acelor evenimente are forța să ne curețe privirea de zgura dezamăgirilor, instituie o normă, un criteriu față de care ne putem măsura adecvarea. „Vom muri și vom fi liberi!” – au scandat tinerii din București în teribila noapte de 21 spre 22 decembrie 1989. Noi suntem vii și încă putem să facem ca sacrificiul lor să nu fi fost în zadar.
Vitalie Ciobanu este scriitor, publicist, eseist, redactor-şef al revistei „Contrafort“. Anul acesta a apărut la editura Humanitas volumul său de proză „Zilele după Oreste“.
Presa se pare că nu mai are suflu, de la un an la altul, pentru a prezenta noi informații, reportaje, documentare, pentru a cerceta cauzele mai profunde și variate ale revoltelor populare. (16.12.2019)
Pe Lavinia Branişte am întâlnit-o la Köln, unde primul ei roman "Interior zero" a fost montat pe o scenă germană. Folosind prilejul, am vorbit despre al doilea ei roman, apărut la editura Polirom: "Sonia ridică mâna". (16.12.2019)
</doc>
<doc docid='dw_51594561' lang='ron' type='mono' source='https://www.dw.com/ro/ro/şomajul-anticorupţiei-şi-fentarea-legii-în-românia/a-51594561' term='MERS'>
Dar se bucură marii corupţi de impunitate în România? Nu e Liviu Dragnea după gratii? E. Dar hai să fim serioşi. Sistemul pe care l-a creat spre a distruge democraţia şi statul de drept a rămas intact.
La fel, oamenii lui. Sunt, in corpore, foarte activi, de vreme ce protejează intens faimoasa SS, secţia specială de investigare a magistraţilor, care a distrus independenţa justiţiei româneşti. Nu mai puţine strădanii depun, în continuare, sistemul şi lacheii lui, spre a desăvârşi opera cleptocraţiei dragniote şi a lichida DNA. Ca structură de combatere a pericolului naţional care este marea corupţie, DNA a stârnit furia supremă a lui Liviu Dragnea. În a cărui ideologie auto-justificativă, având în centrul delirului ei aşa-zisul ”stat paralel”,  DNA avansase la statutul de inamic public numărul unu.
Ei bine, atât DNA, cât şi toate condamnările pronunţate în baza rechizitoriilor excelenţilor procurori ai direcţiei, au intrat, mai nou, în vizorul Avocatului Poporului, activista ALDE Renate Weber, al cărei partid se luase de mână cu PSD, susţinuse din răsputeri regimul Dragnea şi pusese umărul, din plin, la demontarea statului de drept. Weber îşi dovedeşte mai nou utilitatea de avocat nu atât al poporului, cât al marilor corupţi. Căci încearcă să obţină invalidarea DNA şi a dosarelor instrumentate de direcţia naţională anticorupţie de la masiv politizata CCR, cea aflată de asemenea sub influenţa puternică a partidului-stat condus până de curând, personal ori prin interpuşi, de infractorul condamnat.
Remarcabile sunt, în acest context, nu doar înverşunarea şi consecvenţa actualului avocat zis al poporului, care şi-a exprimat nu odată susţinerea pentru poziţii ori forţe judecate ca adversare ale eforturilor de curăţire de marea corupţie a României postcomuniste. Nu mai puţin memorabil mi se pare ridicolul suprem al pretextului sesizării de aşa zisă ”neconstituţionalitate”, avansată CCR, potrivit căruia procurorii DNA n-ar fi, dixit Weber ,”specializaţi pe anchetarea faptelor de corupţie”.
Păi dacă procurorii anticorupţie nu pe fapte de corupţie sunt specializaţi în ciuda experienţei lor îndelungate, oare pe ce? Şi dacă şi pentru un delict banal ca luarea sau darea de mită e nevoie de cursuri speciale, nu trebuie specializări şi pentru furtul unui ou? Al unui bou? Şi de ce nu pentru manglitorii de găini? Dar pentru alţi pungaşi? Dar pentru avocaţi ai poporului care, deşi jurişti, apără interesele marilor corupţi trădându-le pe cele ale majorităţii cetăţenilor alcătuind poporul de apărat, de vreme ce pun beţe în roate eradicării unui fenomen ce afectează grav securitatea naţională?
Că slugile sistemului creat de Dragnea sunt bine mersi se verifică lesne şi în alte zone situate la vârful ierarhiei instituţionale. Iată-i de pildă pe găzarii şi bătăuşii lui Dragnea de la jandarmerie. Iată-i pe ofiţerii Cucoş, Sindile şi Cazan, care, în complicitate cu alţii au preluat, se pare, bucuroşi, murdarele sarcini ale cleptocraţiei la 10 august 2018. Tustrei continuă să fie în funcţii, ori, vai, avansaţi, deşi n-ar mai trebui să fie de mult activi. Fiindcă tustrei sunt suspecţi şi puşi sub acuzare, de mai bine de un an. Or, potrivit informaţiilor furnizate de Mălin Bot, statutul cadrelor militare stipulează că astfel de ofiţeri trebuie ”puşi la dispoziţie dacă sunt cercetate în stare de libertate”. De ce n-au fost puse?
Ghici ghicitoarea mea. De ce e în libertate Carmen Dan? Dar autorii politici şi militari ai jandarmineriadei care a întors România anului 2018 în epoca de piatră a mineriadelor lui Ion Iliescu: de ce n-au fost încă judecaţi şi pedepsiţi în conformitate cu crimele lor? Ce e cu seria abuzurilor în funcţie comise de un ministru de interne care, precum Carmen Dan, a încălcat timp îndelungat legea, menţinând în post ori, ce oroare, avansând jandarmi făptaşi? Şi dacă tot am evocat mineriadele: De ce nu e la închisoare ex-liderul FSN şi, vai, al mai multor preşedinţii de tristă faimă? De ce n-a fost condamnat Iliescu nici până azi? Dar tartorii lui principali, gen Petre Roman şi Gelu Voican? Dar propagandiştii lor de la televiziune, radioul public şi presa epocii?
Inextricabil legată de tragedia ţării e capacitatea reţelelor mafiote româneşti de a se reface din resurse proprii şi externe şi de a reinfiltra clasa politică până la vârful ei, în ciuda votului democratic al cetăţenilor care, în covârşitoarea lor majoritate, le vor combătute şi lichidate.  Această refacere sistematică ţine de capacitatea răufăcătorilor de a profita de voracitatea politicienilor, de lacune legislative şi de tradiţia impunităţii la români, spre a scăpa de pedepse şi a-şi salva averile. În plus, lupta împotriva corupţiei la nivel înalt continuă să fie serios grevată de sistarea, sub presiunea cleptocraţiei, a cooperării perfect legale, teoretic, dintre SRI şi DNA.
Corupţia continuă să ucidă.  A ars oameni la Colectiv. A răpus în Apuseni. Împuşcă pădurari. Violează şi ciopârţeşte la Caracal. Ucide la volanul la care se urcă inşi cu permise auto false, obţinute prin înşelăciune. Spulberă vieţi cu gloanţe asasine trase pe ţeava armelor neaveniţilor care n-ar fi trebuit să deţină în veci permise de port-armă. Şi face de petrecanie cu mâna chirurgilor plagiatori.
Regimul pesedist care, spre a se eterniza la putere, a favorizat din plin sistemul corupţiei generalizate şi a favorizării infracţiunii, s-a văzut înlocuit prin alegeri. Dar continuă să-şi exercite influenţa nu doar prin presă, ci şi din Parlament, în ministere şi tribunale, în administraţie. Fereastra de timp alocată noii puteri liberale se va închide rapid. Ca să nu rămână pe butuci, anticorupţia presupune nu doar măsuri urgente şi hotărâte, între altele de salubrizare a dregătoriilor, ci şi unificarea rapidă a opoziţiei, în vederea alcătuirii de majorităţi care să permită impunerea unui amplu program de reforme.
Ele trebuie să fie şi legislative şi constituţionale, pe de o parte. Iar pe de alta, radicale. În răstimp, România nu prea are ce sărbători de ziua mondială a anticorupţiei. Fiindcă în ţară, altfel decât în afară, anticorupţia cam şomează. Cât timp va putea fenta legea, marea corupţie va continua să înflorească.
</doc>
<doc docid='dw_51439069' lang='ron' type='mono' source='https://www.dw.com/ro/ro/dodon-izolează-moldova-și-o-bagă-în-colaps/a-51439069' term='MERS'>
Prin urmare, dacă FMI nu va fi suficient de flexibil, „nu-i exclus că va trebui să luăm o pauză în relațiile cu această instituție financiară internațională”, a menționat noul premier moldovean. El a explicat că noul Guvern este determinat să „canalizeze spre investiții publice sume importante de bani” și că anume în acest sens FMI ar trebui să fie mai flexibil. Cel mai probabil, Chicu s-a referit la reparația drumurilor, care, se pare, va fi principala temă de campanie a lui Igor Dodon în 2020. După învestirea noului Guvern atât el, cât și președintele Igor Dodon au „amenințat” că vor transforma Moldova într-un șantier în 2020 (an în care sunt preconizate alegeri prezidențiale).
Autoritățile moldovene au mai blocat odată negocierile cu FMI în septembrie 2015 prin demisia guvernatorului Băncii Naționale exact în momentul în care o misiune a FMI se pregătea să vină la Chișinău. Atunci, ex-guvernatorul BNM a demisionat subit (pe fundalul celebrului jaf bancar de 1 miliard de dolari) după o discuție avută cu ex-președintele Parlamentului, Andrian Candu, finul oligarhului Vlad Plahotniuc, care controla puterea. „Ajunsesem în momentul în care aveam toate șansele să semnăm Memorandumul cu FMI pe 6 octombrie. Misiunea FMI venea aici cu un mandat de semnare, dar mandatul i-a fost anulat în dimineața de 22 septembrie, după ce în ajun, pe 21 septembrie, Drăguțanu, după o discuție de ore bune cu Andrian Candu, și-a anunțat demisia”, comenta atunci ex-premierul Valeriu Streleț.
Dodon se pregătește de campanie
„Nu mai putem trăi din credite și ajutoare venite din afara țării. Trebuie doar să muncim mai mult. Nu vom opera modificări la legislație și nu vom mări nicio taxă în următorul an. Din contra, vom veni cu un set de măsuri care ar putea îmbunătăți condițiile businessului moldovenesc”, declara recent, în cadrul unei întâlniri cu oamenii de afaceri, premierul Ion Chicu.
Șeful misiunii Fondului Monetar Internațional pentru Moldova, Ruben Atoyan, s-a întâlnit marți și cu președintele Igor Dodon, și cu premierul Ion Chicu. După întrevedere, Dodon a menționat într-o postare pe Facebook că „la baza acțiunilor întreprinse de noua guvernare vor sta interesele naționale ale Republicii Moldova, protejarea agenților economici autohtoni și susținerea socială a păturilor social-vulnerabile (a familiilor sărace - n.n.)”. El i-a vorbit șefului misiunii FMI despre inițiativele sociale lansate recent și despre intențiile de a implementa mai multe proiecte de infrastructură, care ar impulsiona dezvoltarea economică a țării.
Creditul rusesc de 500 milioane USD - o speculație
Igor Dodon și Ion Chicu mizează pe uncredit rusesc de jumătate de miliard de dolari  pe care Rusia l-a mai promis odată Moldovei în 2009, când puterea era controlată de comunistul Vladimir Voronin. Numai că, în opinia experților, acești bani cel mai probabil nu vor veni nici de data aceasta - momentan discutându-se cu rușii doar la nivel de intenție. În schimb, prin declarea creditului rusesc, Dodon și Chicu generează reticența UE și a partenerilor occidentali față de Republica Moldova. „Declararea unui eventual credit de 500 milioane de dolari din Rusia echivalează cu blocarea dialogului cu FMI, UE și alți creditori. Altfel spus, Guvernul condus de Ion Chicu din răsputeri încearcă să convingă partenerii vestici să plece - să stea departe de Republica Moldova”, a comentat pentru DW ex-ministrul Finanțelor, Veaceslav Negruța, care consideră că finanțarea din Rusia și China (trâmbițate de noua guvernare) „nu e decât o speculație”.
Potrivit lui, mesajele despre înghțarea relației cu FMI au un singur efect - „izolarea Republicii Moldova, distanțarea de un dialog activ, deschis și de parteneriat cu lumea occidentală, lipsirea țării de resurse și asistență din partea FMI, UE și alți parteneri de dezvoltare și, respectiv, pregătirea terenului pentru altfel de colaborări directe ale unor autorități din Republica Moldova cu centre estice de luare a deciziilor”.
Generează colaps mizând pe o promisiune rusească
Negruța reamintește că izolarea Moldovei de către propriile autorități s-a mai produs odată - în 2014-2015. „Atunci ne-am ales cu fraude financiare de proporții. (...) Acum mesajele premierului deja au efecte și costuri. Este pusă la bătaie atât finanțarea deplină asigurată de precedentul guvern (condus de Maia Sandu - n.n.) pentru decembrie 2019 (când era așteptată debursarea celor 100 de milioane de euro din partea UE și o tranșă de 46 milioane USD din partea FMI - n.n.), cât și stabilitatea financiară a construcției bugetare 2020”. Fostul ministru al Finanțelor susține că „lipsa unui program cu FMI automat înseamnă blocarea finanțării de către UE” - un program activ cu FMI este, potrivit lui, „o precondiție în dialogul financiar cu UE. La fel, finanțarea din partea Băncii Mondiale este condiționată prin existența unui program cu FMI”. Mai mult, „pauză” în relația cu FMI înseamnă, potrivit lui Negruța, „un mesaj clar și pentru cele trei bănci europene implicate în proiecte de infrastructură în Republica Moldova: BERD, BEI și Banca Consiliului Europei”.
„Sper să nu ajungem la sistarea asistenţei bugetare” - a reacționat europarlamentarul Dragoș Tudorache, noul raportor al Parlamentului European pentru Republica Moldova. El a avertizat că „în momentul în care livrarea rezultatelor nu va coincide cu angajamentele asumate, UE va lua măsuri”.
Peter Michalko: „Ar fi tragic...”
Semnale de alarmă a tras și șefului Delegației UE la Chișinău, Peter Michalko. El a menționat că asistența Uniunii Europene pentru Moldova va fi strict condiționată de continuarea reformelor democratice începute în luna iulie, odată cu instalarea guvernului Maiei Sandu. Ambasadorul UE a atenționat că trebuie evitat mersul către o nouă formă de oligarhie în Republica Moldova și repetarea, cu alți actori politici, a scenariilor din anii precedenți, când Partidul Democrat controla toate procesele din țară. „Ar fi tragic să vedem întoarcerea practicilor negative din trecut. Ar fi tragic să vedem că justiția din Republica Moldova încă o dată devine capturată. Oamenii din Republica Moldova trebuie să-și vadă viitorul în această țară”, a declarat Michalko într-un interviu pentru „Europa Liberă”.
Creditul de 500 de milioane de dolari promis de Rusia ar putea presupune costuri enorme pentru Moldova, inclusiv perpetuarea prezenței militare ruse în Transnistria pentru mulți ani înainte, scrie publicistul Petru Bogatu. În opinia sa, „începe nouă colonizare rusă - creditul de 500 milioane de dolari promis de Moscova este un act de corupere a actualei guvernări de la Chișinău, pentru perpetuarea prezenței militare ruse și o nouă colonizare a Basarabiei”.
</doc>
<doc docid='dw_51379511' lang='ron' type='mono' source='https://www.dw.com/ro/ro/tesla-și-a-prezentat-modelul-futurist-de-pick-up-electric/a-51379511' term='MERS'>
Nu arată defel ca un Pick-Up tradițional: modelul Tesla "Cybertruck" pare mai degrabă o clonă a celebrului DeLorean DMC-12, mașina din filmul "Înapoi în viitor", combinat cu un avion invizibil stealth. Potrivit șefului Tesla Elon Musk, acest Pick-Up electric s-ar fi inspirat de la modelul Lotus S1 Esprit - un automobil sport din seria James Bond, "Spionul care m-a iubit".
Mai rapid ca o mașină-sport
"Cybertruck" depășește însă modelul după care s-a inspirat nu doar la dimensiuni, ci și la viteză: în varianta sa premium, acesta poate accelera de la 0 la 100 de km/h în doar 2,9 secunde; până și versiunea standard, cu accelerația de 0 la 100 de km/h de 6,5 secunde depășește modelul sport Lotus S1 Esprit. Într-o înregistrare video, Tesla a demonstrat cum întrece "Cybertruck" un Porsche 911.
Spre deosebire de Porsche, Pick-Up-ul electric de la Tesla va fi de asemenea capabil să transporte și o încărcătură de peste 1,7 tone. Într-un alt video, "Cybertruck" a câștigat lejer la tracțiune împotriva celui mai bine vândut Pick-Up din prezent, Ford F-150. Prețul de pornire al camionului Tesla este de aproximativ 40.000 de dolari (36.000 de euro), fără taxe.
În versiunea de top, cu trei motoare și autonomie de circulație de 800 de kilometri, prețul ajunge la 70.000 de dolari (63.000 de euro). Ar urma să mai fie produse încă două versiuni, care se vor deosebi una de cealaltă și prin distanțele pe care vor fi capabile să le străbată înainte de a avea nevoie de reîncărcare: cea mai simplă va avea o autonomie de 400 de kilometri.
Moment penibil cu sticla incasabilă
Caroseria "Cybertruck" ar fi realizată dintr-un oțel deosebit de solid, care nu ruginește, după cum a spus Musk la prezentarea din Los Angeles. Pentru a demonstra cât de solidă este caroseria, șeful de design de la Tesla, Franz von Holzhausen, a lovit portiera vehiculului cu un ciocan, fără a lăsa urme vizibile pe aceasta. Demonstrația rezistenței geamurilor nu a mers însă la fel de bine: "sticla Tesla incasabilă" a arătat crăpături, după ce von Holzhausen a aruncat în geam cu o bilă de metal.
Totuși, fereastra nu s-a spart, a comentat ulterior Musk oarecum neajutorat. La testele efectuate anterior, sticla ar fi fost lovită cu o sumedenie de obiecte contondente, inclusiv cu o chiuvetă. Testul s-a repetat la prezentarea din Los Angeles și pe o a doua fereastră, cu același rezultat. Aici mai avem de operat îmbunătățiri, a conchis Musk.
În cockpit, prototipul "Cybertruck" are, la fel ca actualul Model 3, doar un ecran touch screen în mijloc. Volanul este pătrat, nu rotund. Mașina are suspensii pneumatice iar aerul din compresor poate fi folosit și la unelte care funcționează pe presiune.
Lucrativa piață Pick-Up, luată în vizor
Camioanele Pick-Up - mașini grele, cu mulți cai putere și suprafață de încărcare de regulă deschisă - sunt principala sursă de venit pentru firme ca Ford, General Motors și FiatChrysler în SUA. Aceasta ar fi piața care ar trebui vizată dacă se dorește cu adevărat trecerea la electromobilitate, a declarat Musk. Dar producătorii auto nu trebuie să se teamă deja de acum de "Cybertruck", lansarea pe piață a acestuia va mai dura câțiva ani.
Cel mai bine vândut Pick-Up actual: F-150 de la Ford
Producția variantei premium cu trei motoare ar urma să înceapă la sfârșitul lui 2022. Tesla vinde la început, de regulă, cele mai scumpe versiuni ale modelelor sale, pentru a recupera mai rapid costurile de producție. Tesla primește deja comenzi pentru acest Pick-Up, cu un avans de doar 100 de euro, față de 1000 de euro cât era până acum.
Firma americană pregătește în prezent lansarea pe piață a unui SUV compact numit Model Y și a unui camion electric de transport. Tesla nu este singurul producător auto care a pus ochii pe această piață lucrativă. Firma Rivian ar urma să producă de anul viitor un Pick-Up electric cu design convențional, în timp ce Ford și General Motors vor să-și apere pozițiile în piață cu versiuni electrice ale modelelor lor.
os/mw (dpa/rtr)
</doc>
<doc docid='dw_51324562' lang='ron' type='mono' source='https://www.dw.com/ro/ro/apusul-satului-românescnu-a-venit-încă/a-51324562' term='MERS'>
România are cea mai ridicată pondere a populației rurale (45%), raportată la întreaga populaţie, între statele europene - mai mult decât Bulgaria, Ungaria sau Polonia, ba chiar și decât Albania. Și totuși, imaginile satelor locuite doar de bătrânii care păzesc falnicele case ale fiilor și nepoților plecați să muncească în străinătate lasă un gust amar.
Asistăm oare la sfârșitul satului românesc? Lucian Blaga era convins că "veșnicia s-a născut la sat". Cine se naște astăzi în satele românești? Aproximativ 40% din copiii din mediul rural se nasc în afara căsătoriei, aflăm din datele Institutului Național de Statistică din România. Ceea ce este destul de greu de înțeles, dacă privim în continuare zona rurală că pe una conservatoare.
Doamna Dr. Paula Popoiu, director general al Muzeului Național al Satului „Dimitrie Gusti” din București, este optimistă în interviul pe care ni l-a acordat înaintea participării la conferința Satul Românesc la Apus, organizată vineri, 22 noiembrie, la Düsseldorf.
DW: Se află cu adevărat satul românesc la apus?
Dr. Paula Popoiu, directoarea Muzeului "Dimitrie Gusti" din București
Paula Popoiu: Poate credeți că aceasta este o întrebare a ultimilor ani și că preocuparea de a salva ceea ce numim ,,satul românesc,, este de dată recentă. Aș menționa că aceasta este o întrebare a începutului de secolul XX. În perioada interbelică s-a creat o adevărată mișcare socială de salvare a satului românesc, este adevărat direcționată către ridicarea nivelului de trai și conștiință a tăranului român, de ridicare a satului ,,prin el însuși,,. H.H.Stahl, membru marcant al școlii sociologice de la București, spunea că  ,,problema ridicării culturale este la noi o problemă de viaţă şi de moarte pentru statul întreg." Se credea astfel în anul 1936. Și iată-ne pe noi, oamenii secolului  XXI, ai erei informațiilor de mare viteză, care evident ating și dezvoltarea arealului rural, că începem să ne întrebam cam același lucru dar cu alte cuvinte și cu o problematică, să zicem reorientată și reinterpretată dar nu foarte departe de frământările privind satul românesc la începutul secolului al XX-lea.
Eu cunosc satul românesc din perspectiva unui cercetător etnolog care merge în sat an de an. Am văzut schimbări drastice în sate care cu câțiva ani în urmă păreau conservatoare si unde viața părea că se scurge după alt calendar decât al orașului tumultos. Am văzut sate care au trecut cu rapiditate de la locuirea în case modeste și adaptate mediului și nevoilor unei familii, la case care se dezvoltă pe câteva etaje și devansează cu mult nevoile familiale, cu multe camere care rămân foarte adesea doar de paradă. Dar am asistat adesea la grija cu care familii ridicate din punct de vedere al educației, au conservat casa veche și au păstrat amintirile familiei chiar dacă nivelul de trai crescând i-a obligat să construiască locuințe după modele mai prestigioase, care sa corespunda noilor cerințe. Mai sunt însă și sate care, aflate în zone mai izolate, păstrează încă aerul patriarhal, locuința armonioasă și încadrată în peisaj. Desigur acestea sunt din ce în ce mai puține.
Și atunci aș răspunde că satul românesc nu se află la apus (apusul presupune dispariție totală şi întuneric), ci se află mai degrabă într-un proces de schimbare. O schimbare care nu totdeauna este pe placul nostru, al etnologilor, dar se va petrece indiferent dacă vrem sau nu. Acesta este mersul normal al lumii. Cum se schimbă satul românesc depinde însa de noi și de modul în care specialiștii și legislatorii își vor da mâna pentru a dezvolta, pe de o parte, conștiința locuitorului de la sat în respectul traditiei și, pe de altă parte, de a menține legătura cu mediul și valorile consacrate în ani pentru construirea casei sau dezvoltarea vieții rurale după modele vechi, dar care obligatoriu trebuie să includă noul. Satul nu poate încremeni în timp. Și de altfel satul nu a fost niciodată un loc idilic, cu mândre în costume de sărbătoare care merg la coasă cântând. Satul este un organism viu, în evoluție permanentă, mai rapidă sau mai lentă. Plecând de la această înțelegere realistă a satului trebuie să-i acceptam și schimbarea. Dar niciodată nu cred că va fi nevoie să-i acceptăm dispariția dacă asta depinde și de noi. Și nu putem să acceptăm acest lucru pentru că am accepta să nu mai avem repere identitare și să nu mai știm de unde venim.
Îmbătrânirea populației și emigrația și-au pus evident amprenta pe satul românesc din secolul XXI. Mai există șanse pentru refacerea spațiului idilic, mioritic, așa cum era el prezentat în literatură sau în amintirile bătrânilor?
Viața la țară
Satul nu este și nu a fost niciodată un spațiu idilic și în niciun caz mioritic. Satul este un loc în care pătrund tot mai mult informații, în care au pătruns invențiile secolului XX - lumina electrică, apa curentă, canalizarea, în sat pătrund internetul și mijloacele de comunicare ale secolului XXI. Din păcate, uneori dispar valorile morale ale păstrării unui patrimoniu construit și de tradiții, ceea ce nu înseamnă însă că dispare spiritualitatea satului. Biserica, de exemplu, a rămas în continuare un reper spiritual spre care se întorc mulți români de la sat și nu numai. Sunt sate aproape depopulate, sunt sate din care tinerii au plecat. Aceasta este realitatea de cel puţin 60 de ani. Nu s-a întâmplat peste noapte. Din păcate, sunt prea puține măsuri de revigorare a satului și de cointeresare a tinerilor în dezvoltarea sa. Desigur, satul românesc nu va fi niciodata satul din balade dar este important să știm că el va rămâne un reper de identitate. Cu toate transformările profunde care s-au petrecut și se petrec în satul românesc, el va reprezenta un spațiu de referință pentru însăși cultura românească. Satul va fi întotdeauna locul genezei noastre. Trebuie să acceptăm că fiecare generație își vede viața altfel structurată și adaugă noi valori la cele vechi. Important este să facem ceea ce trebuie pentru a ne menține baza solidă pe care s-a ridicat vechiul sat aflat acum în transformare. Spațiul idilic și mioritic a aparținut totdeauna livrescului. Satul real este o lume în care se trăiește, se moare, se nasc copii, sunt oameni care se ceartă și se împacă, au loc procese și chiar crime. Satul românesc este o lume reală. Și dacă el se află acum în criză este pentru că omenirea însăși se află în criză. Satul românesc păstrează încă multe tradiții vii, multe repere din spiritualitatea trecutului. Este încă o sursă a identităţii noastre, păstrător al trecutului dar adaptat unui prezent din ce în ce mai mai agresiv și mai dornic de schimbări.
Dacă dispar satele, dispar tradițiile...Mai pot fi salvate tradițiile dincolo de vatra satului?
Cum am plecat de la premisa că satele nu dispar atunci răspunsul este că nici tradițiile nu dispar în totalitate. Se adaugă multe lucruri noi, se adaugă multe cerințe ,"de modă". Dar sunt multe stereotipuri culturale care rămân oarecum constante. Încă mai avem colinde și colindători, bunicile încă mai spun povești vechi nepoților, bătrânele încă mai țes sau mai cos costume pentru sărbători.
Iarna pe uliță
Și trebuie să vedeți Maramureșul sau Bucovina în vremea Crăciunului sau Paștelui și atunci îmi veți da dreptate. Mai este cale, nu foarte lunga poate vorbind la scara istoriei, până la dispariția acestor tradiții. Am văzut după 1989, tradiții care au renăscut nemaifiind constrânse de interdictiile comuniste. Colindele religioase, de exemplu.
Dincolo de vatra satului? De ce nu. Muzeele etnologice, cum este şi Muzeul Satului, au o activitate intensă de cercetare și conservare a tradițiilor. Dar nu numai ca pe niște ,, traditii la cutie,, ci ca pe niște traditii care trebuie menținute vii, în sat. Pentru că ele definesc o parte însemnată a modului de viață a satului. Și, de ce nu, ele definesc o parte importantă a ceea ce numim spiritualitate românească, acel ,,izvor de apă vie ,, de care vorbea Mihai Eminescu.
În concluzie, vreau să vă spun că satul românesc este cheia înțelegerii noastre ca români în marele cor al națiunilor europene, este locul în care trecutul se întâlnește cu prezentul pentru a pregăti viitorul. Satul vorbește despre istoria profundă a țării. El nu vorbește prin evenimente glorioase, nu reține date istorice de anvergură, eroii satelor sunt anonimi, cel mai adesea; satul vorbește însă prin viața de zi cu zi a locuitorului, condiționat încă de fertilitatea pământului, de ploi și soare, de recoltele culese la finele anotimpurilor, care se scurg cu ritmicitate după ceasul cosmic al universului, nu după cel grăbit al omului modern.
</doc>
<doc docid='dw_51206985' lang='ron' type='mono' source='https://www.dw.com/ro/ro/belit-onay-speranța-ecologiștilor-germani/a-51206985' term='MERS'>
Inteligent, relaxat, încrezător - acestea sunt cuvintele folosite pentru caracterizarea lui Belit Onay. Politicianul ecologist are o înfăţişare diferită de mulți alți politicieni.
În campania electorală, el a apărut fără cravată, de multe ori în tricou, blugi și teniși. Unul dintre afișele de campanie îl întățișează pe tânărul de 38 de ani în haine sport pe un teren de baschet. În interviuri, el apare adesea purtând șapcă.
Imaginea mediatică sugerează prin urmare că ai de-a face cu o persoană absolut normală, care aduce un suflu nou în politica de land de la Hanovra.
Însă Onay nu este chiar un novice în ale politicii. După ce a studiat dreptul, el a lucrat timp de cinci ani pentru deputatul ecologist Filiz Polat și a activat în paralel în consiliul orașului Hanovra. Din 2013, Onay este el însuși membru ales al legislativului din Saxonia Inferioară din partea formaţiunii Verzilor.
Profitorul scandalului?
Este de așteptat ca Belit Onay să aducă multe lucruri noi în mersul politic al Hanovrei. Nicicând până acum nu s-a mai întâmplat ca un ecologist să obțină cea mai importantă funcție în acest oraș și cu atât mai puțin o persoană cu origini străine.
Începând din 1946, Hanovra a fost condusă de primari SPD. De această dată, candidatul social-democrat nici măcar nu a intrat în turul doi. Prăbușirea social-democraților are probabil legătură și cu decăderea fără pic de glorie a predecesorului lui Onay. După ce procuratura l-a pus sub acuzare pe Stefan Schostok (SPD), bănuit de delapidare, consiliul local l-a pensionat anticipat.
Cu un scor la limită, Onay s-a impus încă din primul tur în fața rivalului său din Uniunea Creștin-Democrată, Eckhard Scholz, obținând 50 de voturi în plus faţă de acesta. În turul doi, deși diferența a fost mai mare, scorul de 53 la sută a fost mai modest decât sperau ecologiștii. Onay este al patrulea primar ecologist al unui oraș mare german.
Onay s-a născut în 1981 la Goslar, în Saxonia Inferioară. Părinții lui au venit în Germania din metropola turcă Istanbul. Tatăl a lucrat în domeniul gastronomic și, în cele din urmă, a ajuns să aibă propriul său restaurant. Potrivit cotidianului „taz”, Onay se descrie drept un „musulman liberal”.
Unul dintre cei mulți
Rădăcinile lui turce au jucat un rol în campania electorală, dar nicidecum un rol central. "Desigur, în campania electorală am vorbit despre originea mea turcă", a declarat Belit Onay, înainte de turul final, într-un interviu oferit redacției turce a Deutsche Welle.
„Oamenii m-au întrebat de unde vine familia mea“, a povestit el, adăugând că întrebările nu au fost câtuși de puțin rău intenționate și că originea sa străină este chiar considerată un atu la Hanovra.
De asemenea, el nu dorește să insiste asupra rădăcinilor sale de familie. „Diversitatea este norma în acest oraș”, a spus el. Cu toate acestea, Onay subliniază pe site-ul său: „Am realizat cât de important este faptul că (...) persoanele cu origini străine (...) ajută la modelarea vieții de zi cu zi în orașul în care trăiesc."
Aproape o treime din populația din Hanovra are rădăcini străine. Mai mult, fiecare a doua persoană sub 18 ani are origini străine. Conștiința politică s-a trezit în Onay odată cu atentatul din 1993 de la Solingen, comis de extrema dreaptă.
„Atentatul de la Solingen comis din ură rasială, soldat cu moartea a cinci femei turce, mi-a schimbat viața. Aveam 12 ani, iar incidentul m-a mișcat", a declarat Onay pentru DW.
Politică de incluziune
Chiar în noaptea alegerilor, politicianul ecologist a subliniat că dorește să fie primar ”pentru toți oamenii”, indiferent de opțiunea politică a acestora.
Cel mai important proiect al său este un nou concept de mobilitate pentru Hanovra: un centru aproape fără mașini până în 2030, mai mult spațiu pentru bicicliști, un transport public mai atractiv. El dorește, de asemenea, să creeze locuințe accesibile și să promoveze cultura. Viziunea sa este aceea a unui oraș divers în care își au locul diferite stiluri de viață.
Este evident că Onay abordează subiectele clasice ale Verzilor. Că Robert Habeck, președintele Partidului Verzilor, a venit la Hanovra nu numai în campania electorală, ci și la petrecerea post-electorală reprezintă cu siguranță un semn de apreciere la adresa edilului. Dar și speranța că întreg partidul ar putea beneficia de pe urma popularității lui Onay.
Au colaborat Tuncay Yıldırım și Aydin Üstünel.
</doc>
<doc docid='dw_51169291' lang='ron' type='mono' source='https://www.dw.com/ro/ro/de-la-votul-civic-la-votul-politic/a-51169291' term='MERS'>
Încă de la începutul anilor ’90, intelectualii au fost acuzați că nu coboară din turnul lor de fildeș pentru a se implica în politică. De ce nu am fi putut avea și noi un Havel întruchipat în persoana lui Șora, Paleologu, Paler, Pleșu, Liiceanu, Manolescu, Mircea Martin, Cornel Ungureanu și a altora ca ei, de aceeași anvergură intelectuală sau chiar mai înaltă? Cîțiva dintre cei pe care i-am numit au încercat imediat după decembrie’89 (convinși că vor putea schimba ceva din interiorul sistemului?) tărîmul atît de alunecos al politicii post-ceaușiste de esență comunistă, fără a ști că de fapt erau folosiți de Iliescu și CFSN pe post de floare la butoniera foștilor activiști și securiști care preluaseră puterea. Dădea bine, mai ales pentru grupurile de intelectuali neînregimentați vechiului dar nici noului regim, precum și pentru tinerii care îi știau și le citiseră cărțile.
Alexandru Paleologu, numit ambasador la Paris de către guvernul provizoriu condus de Petre Roman, a fost demis în iunie ’90, fiind acuzat că ar fi simpatizat cu „golanii" din Piața Universității, ceea ce era adevărat. Mihai Șora, fost ministru al Învățămîntului în același guvern, și-a dat demisia în semn de protest față de mineriada din 13-15 iunie, la puțin timp după instalarea guvernului format în urma alegerilor din 20 mai, din „duminica orbului“. Andrei Pleșu a avut o carieră politică mai lungă: a fost ministru al Culturii din 1990 pînă în 1991, ministru de Externe între 1997 și 1999, apoi consilier al lui Traian Băsescu din 2004 pînă în 2005. Nicolae Manolescu a creat chiar un partid prin politizarea Alianței Civice, cu care s-a înscris în Convenția Democrtă, obținînd un post de senator în mandatul 1992-1996. A fost și candidat la președinție, din partea Alianței Naționale Liberale din care partidul său făcea parte. În  anul 2000, Manolescu s-a retras din politică. O butadă apărută în revista Cuvântul a acelei perioade suna astfel: „ori Marina, ori doctrina" - cunoscătorii știu ce se ascundea în spatele ei.
Iată cîteva întrebări pe care unii și le-au pus, dar pe care cei mai mulți le-au ignorat:
România profundă - un loc pentru turnul de fildeș
Dar ceea ce dezamăgește cu adevărat nu este absența intelectualilor din sceneta politică - s-a văzut că ei nu au avut nici o șansă în regimentele de analfabeți, corupți, demagogi, populiști, negustori de funcții ce au acaparat piața forței de muncă prin carnetul de partid. Dacă lipsa activismului politic îi privește și îi și scuză pe intelectuali, absența lor din scena civică îi culpabilizează.
Activismul civic și empatia fac parte din natura umană, îi determină pe oameni să se apropie de alți oameni, să dialogheze, să nu pună stavile unii între alții, să trimită mesaje, inclusiv, sau mai ales, spre „talpa țării“. Nu cumva îi acuzăm prea sever pe uitătorii la Antena 3 sau la România tv, de fapt neștiind mare lucru despre ei, și îi considerăm o fatalitate care ne-a însemnat destinul treizeci de ani și o vor mai face cel puțin încă pe-atît?
Probabil că intelectualii ne-ar răspunde la cele de mai sus: Scriem în ziare și pe site-urile progresiste, pro-europene, apărem la televizor, ținem conferințe, participăm la manifestații. E prea puțin. Eu înțeleg că pare utopic, dar de ce nu l-am putea vedea pe Gabriel Liiceanu, de pildă, într-un sat nenorocit din Vaslui, adunînd țăranii la căminul cultural, dacă îl au, sau în fața magazinului sătesc, pentru a le vorbi pe limba lor cît de departe au ajuns să fie considerați neoameni de către senatorul, deputatul sau președintele Consiliului județean, cît de mult sînt folosiți și manipulați pentru o ștampilă de vot, cît de mult sînt furați, fără ca ei să știe, și mai ales cît sînt de disprețuiți de baronii locali și de cei de la centru?
Aici nu vorbesc de încercarea de a le impune un candidat sau altul la alegerile de orice fel, cele mai importante pentru ei fiind cele locale, ci de a-i provoca să se uite în propria ogradă, să vadă în ce condiții legumele și rădăcinoasele ar da mai mult rod, vitele ar da mai mult lapte etc. Nu s-au născut, mai ales în mediul rural și în rîndul pensionarilor, instituția votului în cunoștință de cauză, a discernămîntului sau obiceiul de a respinge informația la a doua mînă pentru ca votanții să-și pună mintea la contribuție. Este un precept al democrației să-i ridicăm din neștiință pe cei neștiutori, de fapt, pe cei care cred cu tărie că știu, dar care în realitate știu greșit, preluînd ca literă de lege informațiile livrate de instituțiile mass-media în marea lor majoritate prostituate în casele de toleranță politicianiste. Electoratul pe care încerc să-l radiografiez aici ia de bune născocirile agitatorilor partidelor, legendele fantasmagorice și nocive create în jurul unor persoane care ar trebui lichidate de pe scena politică, îngroașă absenteismul în virtutea credinței lor, neargumentate, că „toți sînt la fel".
Activismul civic, de la respectul pentru celălalt la respectul de sine, ar trebui să îndrepte populația spre activismul politic. Și nu invers, așa cum fac chiar zilele acestea, dinaintea primului tur al alegerilor prezidențiale, o serie de sectanți ai principalilor candidați. Sigur că e vorba de o luptă politică acerbă și că nu mai e timp decît de încercarea activiștilor partidelor de a-i convinge pe cît mai mulți alegători cu cine să voteze. Dar ce-am făcut în ultimii treizeci de ani? La fiecare scrutin am avut de fapt un vot negativ, exceptînd electoratul fidel al unui partid sau altul. (Cu electoratul acesta fidel e o poveste lungă, avînd la origini tot lipsa discernămîntului și a nevoii de a fi informat. Ar fi prea mult de dezvoltat aici).
Cum spuneam mai înainte, am mers trei decenii tot cu carul înaintea boilor. Civismul a fost și este o pasăre rară, ținută în colivie de politicienii (aici mă refer în primul rînd la mafia PSD) care au avut și au nevoie de un electorat neinstruit, mințit, temător și coruptibil de către primarii stăpîni pe feudele lor. Și atunci, nu e legitimă întrebarea de ce o sută de mii de Liiceanu nu au bătut din poartă în poartă, la orașe, măcar în pauzele dintre două conferințe, iar la sate să încerce să le explice fenomenologia votului țăranilor cu palmele crăpate de la culesul porumbului sau de la coada sapei?
În asemenea condiții, politicienii nu cîștigă, ci fură voturile electoratului needucat, neinformat și dezinformat în aceeași măsură. Societatea românească, o bună parte a ei, ar trebui astfel să treacă printr-un curs practic de reeducare, pe care nu îl pot susține decît pedagogii activismului civic, printre care și intelectualii despre care am vorbit.
</doc>
<doc docid='dw_51167984' lang='ron' type='mono' source='https://www.dw.com/ro/ro/ștefan-gligor-sistemul-de-drept-din-republica-moldova-rămâne-în-continuare-captiv/a-51167984' term='MERS'>
Guvernul de la Chișinău a anunțat că și-a angajat răspunderea, promovând un amendament ce îi permite premierului Maia Sandu să propună Consiliului Superior al Procurorilor "lista scurtă" a candidaților la funcția de procuror general. Aceasta a stârnit un val de critici din partea socialiștilor, care sunt gata chiar să demită Guvernul actual, situație care ar putea duce la destrămarea coaliției politice de la Chișinău și provoca alegeri anticipate. DW a realizat un interviu cu Ștefan Gligor, avocat și unul din candidații la funcția de procuror general, care a participat la concurs.
DW: Ministerul Justiției a selectat, în cadrul unei comisii, patru candidați din cei 16 admiși la concurs și a trimis lista Consiliului Superior al Procurorilor (CSP) ca să desemneze un singur candidat pentru numirea în funcția de procuror general. Știm că ați aplicat la concurs, însă nu ați fost printre acei patru. Considerați corect acel concurs?
Eu ca participant la concurs nu aș vrea cumva să critic comisia, pentru că nu e corect și eu am acceptat autoritatea acesteia. Dar, ceea ce este important de analizat este modul în care a fost organizată preselecția și greșelile care s-au admis. Noi am avut parte în acest concurs de cei mai integri, curajoși, cu inițiativă oameni, care ar veni în contradicție cu sistemul Procuraturii. După părerea mea, mai întâi trebuia să fie formată Comisia, să se fi anunțat concursul, să se acorde un termen de 30 de zile pentru depunerea dosarului. Eu, de exemplu, am avut foarte puțin timp să pregătesc dosarul. După acest termen, Comisia trebuia să își ia cel puțin încă 30 de zile pentru verificarea dosarelor prin prisma conformității cu cerințele prevăzute de Regulament. Dar, cel mai important, aceasta trebuia să verifice integritatea candidaților. În realitate ei au avut doar 10 zile pentru toate, o perioadă insuficientă. Ulterior ar fi urmat interviurile, care trebuiau structurate în două compartimente - testul și interviul cu psihologul, apoi interviul în baza conceptului de management, profesionalism și verificarea integrității. Asta nu s-a făcut. Cam aceasta este opinia mea despre concurs și greșelile care au fost comisie.
În aceste zile Prim-ministrul, Maia Sandu, a anunțat anularea concursului pentru preselecția candidaților la funcția de procuror general, organizat sub egida Ministerului Justiției. Iar Guvernul a decis că această preselecție va fi făcută de premier, o "răspundere politică" pe care Maia Sandu a declarat că și-o asumă. De ce s-au schimbat atât de radical condițiile?
Din câte înțeleg eu, când s-a analizat grila de note a devenit evident faptul că cel puțin unul din participanți, în mod intenționat, a sabotat trei din cei 16 candidați, care aveau cele mai mari șanse să ajungă în lista finală. Puteți să vedeți grila, iar atunci când cineva înțelege că acei trei ies în finală, iar tu nu îi vrei, le pui lor note minimale. Astfel, a devenit absolut clar că un exponent al Partidului Socialiștilor a sabotat acest concurs. Este incorect să admiți acest lucru. Eu cred că acest domn Bobu a făcut o mare defavoare socialiștilor, prin faptul că a dat pe față atât de evident atitudinea sa discriminatorie față de unii participanți. Printre cei trei am fost și eu. În aceste circumstanțe este foarte dificilă situația în care s-a pomenit Ministerul Justiției, care a fost responsabil de acest concurs prin ordinul ministrului. Respectiv, chiar dacă regulamentul nu prevede modalitatea de anulare, acesta poate fi anulat prin modalitatea similară creării acestui concurs, adică prin ordin. Astfel, decizia ministrului este absolut logică și necesară în acest caz.
Ar fi o soluție ca prim-ministrul să numească direct un procuror, fără concursuri?
Dacă analizăm modalitatea de numire a procurorului în statele europene, lucrul acesta e făcut fie de Guvern sau de Ministerul Justiției, iar ulterior este desemnat de Președintele țării. În unele situații noi avem și Consiliul Superior al Magistraturii care alege Procurorul. Aceasta e practică generală și nu văd o mare catastrofă în această formulă. Ce văd eu este că Maia Sandu împreună cu echipa sa a făcut o analiză minuțioasă, a înțeles de fapt că în joc este pusă întreaga țară și toată reforma justiției și a decis să își asume răspunderea pentru aprobarea unei legi cu privire la selectarea candidaților la funcția de Procuror general. Astfel, urmează ca ea să facă o listă de cel puțin doi candidați pe care îi va propune Consiliului Superior al Procurorilor. Acum, practic Partidul Socialiștilor este pus la perete și trebuie să dea pe față intenția lor reală.
Președintele Igor Dodon zice că el nu are nevoie de procuror, nu are nici un interes de a subordona această instituție. Totuși toți se luptă pentru această funcție. De ce această funcție este importantă și ce trebuie să facă un procuror general pentru țară?
Tradițional procurorul general în R. Moldova era numit de politicieni. Până la schimbarea legii din 2016 era numit de Parlament. Acest lucru era crucial pentru politicieni, pentru că ei, de regulă, își aveau nasul băgat în tot felul de scheme de contrabandă și de venituri ilicite. Pentru ei era important să existe un procuror general comod, subordonat, ca să le protejeze schemele și veniturile. În 2016 s-a creat un mecanism pentru o numire apolitică, dar care a fost un eșec, pentru că Vlad Plahotniuc, în acel moment, controla Procuratura încă din 2010. Fără verificarea integrității tuturor procurorilor și judecătorilor era un non-sens să faci reforma Procuraturii. Ei au mers și au dat această independență și protecție fiind siguri de faptul că toată lumea din justiție e așa de speriată că va face tot ce vrea Partidul Democrat. Ei practic și-au protejat prin lege un sistem creat și corupt de ei ca să nu se poată interveni. Astfel, în cazul în care procurorul ar fi o persoană integră, probabil unii politicieni și-ar face griji că ar putea să îi întrebe de anumite circumstanțe și anumite episoade din activitatea lor. Mulți oameni cred că dacă va fi numit pur și simplu un procuror integru și curajos, el va face acolo imediat revoluție. Este o exagerare. Va fi nevoie de timp și de sprijinul majorității parlamentare.
O soluție ar fi aducerea unui procuror din străinătate?
Eu știu că s-au făcut încercări de a identifica o persoană cu cetățenia R. Moldova, dar care este produsul unui alt sistem de drept. Avem de aceștia care lucrează în sistemele din UE, România și SUA. Dar întrebarea este câți din ei sunt gata să își lase familiile, viața sau cariera lor. Eu cred că acesta a fost unul din cele mai mari obstacole, plus că ei s-au format în alt mediu și sunt departe de realitățile noastre. De asta, cred că o bună parte din ei ar fi refuzat. O altă opțiune ar fi de schimbat legea drastic și de permis să vină în această funcție un cetățean străin. Aici eu sunt sigur că ar exista o mare rezistență din partea socialiștilor, care ar invoca conceptul suveranității și multe alte lucruri.
De ce reforma justiției anunțată a stârnit un val de critici? Este oare compromisă?
Reforma va fi compromisă atunci când se va clarifica că în Parlamentul R. Moldova nu există o majoritate parlamentară, care ar susține o evaluare externă a procurorilor și judecătorilor. Dacă noi ajungem la un punct când socialiștii de fapt nu-și doresc acest lucru, atunci această reformă pentru moment este compromisă. Noi acum suntem în fața unor noi alegeri anticipate, dacă în trei zile nu este înaintată o moțiune de cenzură împotriva Guvernului actual, pe motiv că nu sunt de acord cu procedura de selecție a Procurorului general. Asta de fapt înseamnă că socialiștii se tem de un procuror general independent și ce va urma ulterior. Ei nu susțin plenar reforma justiției, că nu vor acest lucru. Ca să faci o reformă reală ai nevoie de suport politic. Ce a făcut Maia Sandu? Le-a aruncat mănușa pe masă. Eu cred că este un contraatac frumos și în foarte scurt timp noi vom vedea dacă avem cu cine de-oligarhiza și cu cine face ordine. Socialiștii și-au asumat reforma justiției. Sistemul de drept rămâne în continuare captiv.
</doc>
<doc docid='dw_51145769' lang='ron' type='mono' source='https://www.dw.com/ro/ro/nu-vrei-să-o-ștergi-din-rdg/a-51145769' term='MERS'>
Când a căzut Zidul Berlinului, unul dintre cei doi prieteni era în concediu în India și se plimba pe plajă. Celălalt era acasă, în apartamentul său din München, și plângea de bucurie în fața televizorului. "A fost cea mai frumoasă experiență din viața mea", își amintește Eckehard Walter, "pentru că fără Zidul Berlinului, RDG nu mai putea să supraviețuiască."
Estgermanul din Quedlinburg reușise să fugă din RDG cu mulți ani înainte. În 1978 a înotat 25 de kilometri în Dunăre, de la Mohacs, în Ungaria, până în localitatea Batina din Iugoslavia.
Santana și berea bulgărească
Când s-a întors în această toamnă în locul în care și-a început evadarea spectaculoasă din blocul răsăritean, pe Eckehard Walter l-au năpădit lacrimile: "Acea zi ar fi putut să fie ultima din viața mea. Dar mi s-a împlinit un vis şi aș face același lucru și astăzi."
Prietenul care l-a ajutat să fugă, Eckhardt Selbach din Köln, l-a acompaniat și acum, în 2019, pe malul Dunării. Cei doi bărbați au astăzi peste 60 de ani și se miră de curajul de odinioară: "Aveam în jur de 20 de ani și ne simțeam nemuritori."
Eckehard Walter (stânga) din RDG și Eckhardt Selbach (dreapta) din RFG s-au cunoscut la Marea Neagră în Bulgaria
Prietenia clandestină dintre un cetățean al RDG și un vestgerman a început în 1977 la camping în Bulgaria, în apropiere de Varna. Pe cei doi tineri nu îi interesau conflictele politice dintre cele două Germanii, ascultau împreună Pink Floyd, Santana și Frank Zappa și se bucurau de berea bulgărească.
Dintr-o dată, vestgermanul Eckhardt Selbach l-a întrebat pe prietenul său estgerman: "Nu vrei să o ștergi?" O întrebare pe care Eckehard Walter nici nu ar fi îndrăznit să o formuleze. După o săptămână petrecută cu noul său prieten vestgerman, și-a dat seama că vrea să fugă neapărat, înainte de a fi recrutat în "Nationale Volksarmee", armata RDG-istă.
Eckhardt Selbach era hotărât să-și ajute prietenul să fugă din RDG. După ce s-a întors la Köln, din concediul petrecut în Bulgaria, a început să adune informații, zi și noapte, despre posibilele căi de evadare.
"Trebuie să înoți în Dunăre"
În portbagajul unei mașini din Berlinul de Est în Berlinul de Vest? Prea periculos! Cu un pașaport vestgerman falsificat din Bulgaria spre Turcia? Nu mergea. Când s-a întâlnit din nou cu prietenul estgerman, Selbach i-a spus: "Trebuie să o facem în stilul cel mai dur. Trebuie să treci Dunărea înot."
Cei doi tineri au început să se pregătească. Eckehard Walter se antrena în fiecare zi la Quedlinburg, pentru a-și îmbunătăți condiția fizică, iar Eckhardt Selbach pregătea cu meticulozitate călătoria, procurând un buletin și un pașaport vestgerman pentru prietenul său.
În Vinerea Mare din anul 1978, Eckhardt Selbach a plecat la cinci dimineața din Köln. După 22 de ore a ajuns într-o cârciumă din gara din Pecs, în Ungaria, unde și-a așteptat prietenul. La unu noaptea, când cârciumarul se pregătea să închidă, a apărut, în sfârșit, și Eckehard Walter.
Cei doi prieteni pe malul Dunării, în toamna anului 2019
Complice la "Republikflucht"
"Eram sigur că va veni”, își amintește Eckhardt Selbach, care făcuse rost de o serie de obiecte utile pentru traversarea Dunării: un costum neopren, ochelari de scafandru, un tub de respirație și labe de înot pentru scufundări. De Paște, la ora 20, Eckehard Walter a intrat în apa rece ca gheața a Dunării, la Mohacs, în Ungaria. Frica și emoțiile erau mari.
"Dacă cineva m-ar fi întrebat ce fac, de fapt, în momentul acela, poate că aș fi renunțat. Îmi era frică pentru prietenul meu care tocmai săvârșea, cu ajutorul meu, crima numită în statul comunist estgerman 'Republikflucht' (Fuga din RDG), pedepsită deosebit de aspru. Prietenul meu își risca viața încercând să evadeze”, își amintește Selbach.
În timp ce Walter înota în apele înghețate ale Dunării, prietenul din Vest traversa podul spre Iugoslavia cu mașina. Tânărul din Köln obținuse viza pentru Ungaria și putea să intre și să iasă din țară de mai multe ori.
În Iugoslavia a început să-l aștepte pe Eckehard Walter. Estgermanul era deja aproape, din punct de vedere geografic, și totuși, parcă, în altă lume. De fiecare dată când auzea o barcă cu motor sau lătratul unui câine, credea că totul s-a terminat și că va fi prins, își amintește Walter astăzi.
Dintr-o dată a văzut o lumină puternică. S-au aprins reflectoarele de la frontieră, apele Dunării nu mai ofereau protecția întunericului. Walter s-a scufundat pentru a se ascunde, dar apa i-a intrat în tubul de respirație. "N-am avut ce face, mi-am scos tubul și am înghițit apa murdară", își amintește bărbatul din RDG.
Pe malul iugoslav
Tânărul s-a lăsat dus de apă, a evitat orice mișcare și s-a îndepărtat de lumina reflectoarelor. Când a ajuns din nou în întuneric, Walter a știut că e în partea iugoslavă a fluviului.
"M-am liniștit, am înotat spre mal, acolo m-am așezat pe jos și m-am odihnit puțin." Până la podul din Batina, unde îl aștepta prietenul vestgerman, mai erau zece kilometri. Cu ultimele puteri a înotat până acolo. Când Selbach l-a pescuit din apă, Walter avea mâinile și picioarele înțepenite și buzele înghețate.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3R1uq
În toiul nopții, cei doi au mers cu mașina spre Osijek, pentru a ajunge cât mai departe de regiunea de frontieră dintre Iugoslavia și Bulgaria. Pe la ora 15 au sosit la granița cu Austria, în munți, la trecătoarea Loibl.
Au avut un noroc nemaipomenit: grănicerii i-au lăsat să treacă, n-au avut niciun fel de obiecții când Walter le-a arătat buletinul vestgerman, pe care Selbach îl împrumutase de la un prieten care semăna cu Walter. Selbach i-a dat foc pașaportului estgerman al prietenului său înainte de trecerea graniței, pentru a nu risca să fie acuzat de complicitate la fuga din RDG..
"Ai reușit, ești în Vest!"
După câteva momente de tăcere, Selbach a început să strige euforic: "Ai reușit, ai reușit, ești în Vest!" În tunel a claxonat de bucurie. Cei doi prieteni au mers până la München și și-au sărbătorit victoria cu niște beri la Hofbräuhaus.
La 30 de ani după căderea Zidului Berlinului și peste 40 de ani după evadarea sa spectaculoasă, Eckehard Walter consideră că, pentru el, "s-a terminat cu RDG-ul". Astăzi nu se simte nici estgerman, nici vestgerman, ci, pur și simplu, german. Nu îi înțelege pe nostalgicii Germaniei de Est. "Nu mi-e dor nici de Trabant, bine că nu mai există – e o mașină urâtă, care pute."
Până la căderea zidului, cei doi prieteni nu au vorbit despre marea aventură prin care au trecut, pentru a nu risca să se închidă o cale de evadare de care ar putea profita și alți oameni din blocul răsăritean. A fost contribuția lor specială la reunificarea Germaniei.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3R1uq
Toată lumea din România aflase, cumva, ce se întâmplă în celelalte țări comuniste. Dar tăcerea presei ceaușiste amplifica teama că aici nu se va mai putea schimba ceva, vreodată. (06.11.2019)
Scriitorul Marko Martin, originar din RDG, a publicat o carte care reunește portretele unor intelectuali disidenți din perioada comunistă. Multe dintre problemele cu care s-au confruntat nu și-au pierdut actualitatea. (07.10.2019)
Construcția Zidului Berlinului a început pe 13 august 1961. Una dintre trecerile de frontieră din oraș a fost construită pe Friedrichstrasse. Astăzi, Checkpoint Charlie este un loc special de rememorare a acelor vremuri. (06.11.2019)
Germania a fost divizată în perioada 1945-1990. Lucru care se mai simte și după 30 de ani de la revoluția pașnică din Estul comunist. Și se va mai simți încă ceva vreme de acum înainte. (07.10.2019)
</doc>
<doc docid='dw_51133672' lang='ron' type='mono' source='https://www.dw.com/ro/ro/interviu-ziarecom-fara-psd-in-turul-doi/a-51133672' term='MERS'>
Alexandru Gussi este politolog, universitar si a coordonat recent, impreuna cu istoricul Armand Gosu, volumul Democratia sub asediu. Romania in context regional (Editura Corint, 2019).
L-am rugat sa analizeze impactul ultimelor evenimente asupra campaniei prezidentiale, dar si sa aseze intr-un context mai larg felul in care candidatii s-au pozitionat.
Magda Gradinaru: Suntem in ultima saptamana de campanie pentru primul tur de scrutin al alegerilor prezidentiale. Sunt toate cartile facute, in ceea ce priveste comportamentul electoral?
Alexandru Gussi: Desi inertia electorala e mare, plecarea PSD de la Palatul Victoria poate induce o dinamica de ultima ora plecand inclusiv de la de-dramatizarea clivajul pro-anti PSD, poate rezulta o scadere a mobilizarii si a participarii pe ambii versanti.
Mai importanta e insa ecranarea campaniei prezidentiale de lunga secventa motiune de cenzura-caderea Guvernului-votarea si instalarea noului Executiv.
Ca strategie politica e un succes remarcabil al presedintelui, care a reusit sa evite discutia despre subiectul central al unei astfel de campanii: care e bilantul presedintelui care vrea un nou mandat.
Insa chiar reusita asta e semnificativa pentru scaderea importantei functiei prezidentiale, pentru ca aceasta strategie nu ar fi reusit daca mai multe forte politice nu ar fi jucat acest joc. De ce l-au jucat, desi stiau ca-l favorizeaza pe presedintele Iohannis? Raspunsul e simplu: pentru ca miza prezidentialelor a scazut semnificativ fata de cea a localelor si a parlamentarelor.
In mod paradoxal, presedintele pare azi ca detine toata puterea executiva, dar nu e o putere institutionala, e una conjuncturala, fragila. Oamenii care azi-maine vor iesi in strada nu o vor face impotriva Guvernului sau a lui Orban, ci impotriva presedintelui. Aceasta non-campanie va rezulta intr-o capacitate limitata a probabilei victorii de a relegitima durabil presedintele in functie, in timp ce adversarii sai sunt deja in logica anului electoral 2020.
Ultimele sondaje, inclusiv cele interne ale USR PLUS, il plaseaza pe Dan Barna pe locul al treilea (dupa Viorica Dancila) sau chiar al patrulea (sondajul IMAS unde clasamentul e Iohannis - Diaconu - Dancila - Barna). Poate Barna, teoretic, sa recupereze si sa se califice in cel de-al doilea tur?
Teoretic, se poate aproape orice, practic a facut mai multe greseli politice care-l costa. Prima si cea mai importanta e ca nu a intrat in aceasta campanie ca sa o castige. Asta, desi era reprezentantul Aliantei USR-PLUS, adica reprezenta castigatorul moral al europarlamentarelor: la cvasi-egalitate cu PSD-ul aflat la putere si in zodia Dragnea, la cateva procente de un PNL neconvingator.
Grav nu a fost numai ca in mod inexplicabil din punctul de vedere strict politic aceasta alianta nu a mers mai departe cu cel care avea cele mai multe sanse. Ciolos condusese lista la europarlamentare, deci putea cel putin sa-si pastreze votantii, ceea ce-l ducea spre turul doi.
La fel de grav a fost ca Barna si-a facut o campanie publicitara, nu una politica, o campanie gresita si pentru ca a facut uitata Alianta USR-PLUS in favoarea USR. Or, la europarlamentare, alternativa la vechea clasa politica nu a fost USR, ci ideea de coalitie reprezentata de colaborarea USR cu Ciolos-PLUS, idee care aducea mai multi alegatori decat fiecare partid in parte.
PLUS-ul nu mai e vizibil, Barna ca presedinte USR a neglijat ideea de alianta care-l putea propulsa in turul doi.
Alta mare eroare cred ca e limitarea sfarsitului campaniei la o singura idee, ideea ca obiectivul celui care voteaza Barna trebuie sa fie scoaterea PSD din turul doi.
Acesta trebuia sa fie un efect, nu e un obiectiv mobilizator. In loc sa asume rolul de alternativa politica la actualul sef de stat, Barna se autopropune intr-un rol simbolic, decorativ, langa un presedinte scapat in castigator. E o iluzie ca o masa critica de alegatori va gandi in aceeasi termeni.
Asta mai ales in actualul context al instalarii unui guvern nu numai post-PSD, ci si declarat anti-PSD.
Candidatul PSD a pierdut functia de prim-ministru chiar in ultima saptamana de campanie. Ii afecteaza asta candidatura, sansele pentru turul al doilea?
Asta depinde mai putin de umorile opiniei publice si mai mult de mobilizarea aparatului de partid.
Sigur o dezavantajeaza mai putin decat daca Guvernul se schimba acum o luna-doua. Acum, Dancila nu poate fi abandonata fara costuri pentru toate gruparile din PSD. Aparatul partidului probabil ca se va mobiliza.
Totusi, nu poate fi exclusa ipoteza in care va fi abandonata pentru a se evita costurile unui al doilea tur oricum umilitor pentru PSD, dar si pentru a trece cat mai rapid intr-o noua etapa. Oricum e clar ca pregatesc deja rebranding-ul pentru alegerile urmatoare.
Ce candidat e cel mai avantajat de investirea Guvernului PNL? Mai are Iohannis unde sa creasca?
Evident ca Iohannis, mai ales la nivelul rivalitatii pe zona anti-PSD si inclusiv in perspectiva parlamentarelor.
Sigur ca pentru PNL exista riscul de a se eroda, dar majoritatea electoratului va ramane dependenta de clivajul pro-anti PSD, ceea ce va face ca un esec al noului guvern sa fie inevitabil un element de scadere electorala a intregii zone partizane care a votat investirea Guvernului Orban, chiar si a acelora care au decis sa nu intre la guvernare.
Problema nu e atat daca Iohannis va mai creste, ci masura in care proportia victoriei sale va fi decisiva pentru competitia de anul viitor. Raspunsul e negativ. Dar si aici miza e numai la nivelul electoratelor intre care exista o logica a vaselor comunicante.
Iohannis poate aduce aproape un electorat care nu mai era cu PNL, dar care nu priveste cu ochi buni faptul ca USR-ul nu a asumat guvernarea. Acest electorat nu simpatizeaza PNL-ul, dar va ramane loial unui guvern de centru-dreapta, limitand marja de critica eficienta si de crestere a Aliantei USL-PLUS.
Astfel am asistat la acest nivel la o rasturnare de situatie pentru ca, imediat dupa europarlamentare, in ciuda victoriei sale, PNL nu era intr-o pozitie confortabila, e motivul pentru care a dorit sa preia guvernarea.
In ce conditii vom avea "un tur doi fara PSD" si inseamna asta automat o finala Iohannis-Barna? Este Mircea Diaconu o variabila care poate incurca cu adevarat turul al doilea, asa cum arata ultimele doua masuratori IMAS?
Daca revenim la ideea unui tur doi fara PSD trebuie sa va spun ca ea vinde o iluzie periculoasa: iluzia ca PSD va fi marginalizat daca acest obiectiv e indeplinit.
Tocmai pentru ca suntem in campanie electorala cred ca nu trebuie sa ne lasam pacaliti de pseudo-analize politice. Da, in urmatoarele zile si luni, PSD va deveni o umbra a lui insusi. Dar e vorba despre o conjunctura, e vorba despre consecintele celei mai populiste si prost vazute guvernari din postcomunism. Dar adevarul e ca in acest moment electoratul PSD nu e reprezentat de alte partide. Unde sa se duca?
Adevarul trist e ca neo-ceausismul PSD din epoca Dragnea nu este o simpla creatie a structurilor acestui partid, este o realitate de la nivelul unei parti din societatea romaneasca. Ea nu-i majoritara, dar reprezinta o masa semnificativa care poate readuce la putere PSD inca de anul viitor.
Iluzia de care vorbim e periculoasa, pentru ca realizarea ei nu va face decat sa intretina utopia unei Romanii fara PSD, sa arunce zona anti-PSD intr-o lupta fratricida in 2020, USR va spera sa creasca pe esecul guvernarii Orban, implicit sa fragilizeze intreaga putere post-PSD.
Asta va face mai dificil un guvern stabil de centru-dreapta dupa parlamentare si astfel risca sa favorizeze chiar si o revenire mai rapida a PSD.
Dar, ca sa revin la intrebare, Diaconu poate incurca numai daca se compun doua elemente: in primul rand, aparatul PSD o abandoneaza pe Dancila macar partial in favoarea sa, in al doilea rand, devine beneficiarul unei forme de vot de protest la nivelul electoratului PSD/anti-Iohannis care nu vrea sa continue sa o sustina pe Dancila.
De altfel, si pe dreapta exista o forma simetrica de vot de protest: Paleologu reprezinta in zona anti-PSD o forma de vot de protest a celor care sunt nemultumiti de reprezentantii partidelor mari, PNL si USR.
Aceasta campanie a parut multora anosta. Dezbateri relevante nu au fost si mai toti candidatii, exceptandu-l pe Klaus Iohannis, au tinut sa ii provoace pe ceilalti la dezbatere. Vedeti un tur doi mai animat? In ce conditii?
Turul doi va fi si el ecranat de o inevitabila ploaie de discursuri si decizii care vor veni din partea membrilor noului guvern. Din punctul de vedere al necesarei capacitati de relegitimare democratica a institutiilor prin alegeri, asta e o veste foarte proasta.
Sistemul nostru politic pare ca functioneaza din inertie: a bifat o campanie electorala inutila.
Aici o responsabilitate o are si mass-media, care priveste electoratul in mod instrumental, cam cum o fac si partidele. Spre exemplu, am fost chemati ultimativ sa participam la referendumul din 26 mai, aproape 8 milioane de romani au participat, acum s-a lasat o uitare grea, ca si cum ar fi avut loc in mileniul trecut.
Dar cel mai mult ingrijoreaza forma de imunitate mediatica de care se bucura seful statului virtual reales.
Cum poate trece un sef de stat printr-o campanie fara sa fie obligat de opinia publica sa raspunda la intrebari, cum poate sa evite orice confruntare electorala?
Cand vad sloganul cu Romania normala, ma intreb daca nu e ceva ironic. Din pacate, democratia romaneasca a atins din aceasta perspectiva a prezidentialelor un nou minim istoric.
AICI cititi articolul integral pe Ziare.com
</doc>
<doc docid='dw_51089362' lang='ron' type='mono' source='https://www.dw.com/ro/ro/germania-un-fals-medic-anestezist-a-făcut-victime/a-51089362' term='MERS'>
Pe numele femeii în vârstă de 48 de ani, care a lucrat ca medic rezident anestezist între 2015 și 2018 la o clinică din Fritzlar, în apropiere de Kassel, a fost emis un mandat de arestare. Conform primelor rezultate ale anchetei, pretinsa specialistă – acuzată acum, între altele, de malpraxis - nu studiase medicina. Se pare că, menționează Götz Wied de la Procuratura din Kassel, suspecta ar fi cauzat moartea a patru pacienți și îmbolnăvirea altor opt persoane prin aplicarea unor proceduri necorespunzătoare. Ancheta în curs de desfășurare a fost extinsă.
Pe lângă personalul clinicii din Hessa, chemaţi la audieri au mai fost încă doi medici, unul tot din Hessa și celălalt din Brandenburg. Ancheta dorește să stabilească în ce măsură cei doi specialişti, la vremea aceea angajați ai clinicii din Fritzlar, și-au respectat îndatoririle în condițiile în care, în ciuda numeroaselor sale derapaje, rezidentei i s-a permis să profeseze în continuare.
Conform unei evaluări a Oficiului pentru combaterea criminalității Wiesbaden, din 2014 până în prezent numai în landul Hessa au existat cel puţin 12 cazuri similare – șapte în cabinete medicale și cinci în spitale.
Clinica "Hospital zum Heiligen Geist" din Fritzlar
Fără Bacalaureat, dar cu două diplome
De-a lungul timpului, mulți și-au dorit să fie doctori, dar fără a deține și calificarea necesară. A fost și cazul falsului doctor Christian E., care chiar a ținut prelegeri în fața specialiștilor în chirurgie. Tânărului specialist în vârstă de 28 de ani i-a mers bine până când, într-o bună zi, Colegiul Medicilor din Bavaria a primit o scrisoare anonimă în care expeditorul se întreba cum a reușit o persoană care a abandonat facultatea să obțină peste noapte două titluri de doctor – unul de la prestigioasa universitate Oxford, iar celălalt de la renumita Facultate de Economie a Universității din Frankfurt pe Main.
Christian E. deține un certificat de absolvire a liceului. În școală a fost un elev mediocru. A făcut o pregătire profesională într-o instituție bancară, apoi a prezentat o diplomă de Bacalaureat cu nota 1,3 (n.r. peste nota 9 conform sistemului de evaluare din România). Nota de la Bac era excelentă, lucru care i-a permis să se înscrie și să fie acceptat la Facultatea de Medicină a Universității Erlangen. A reușit să promoveze facultatea de medicină şi să-şi "obţină" dreptul de practică în doar câteva ore, la computerul de la el de acasă.
Ca medic rezident, Christian E. a fost mâna dreapta a chirurgului timp de 13 luni. A asistat la 190 de operații. Fiindcă nu au existat victime, completul de judecată nu l-a condamnat și pentru vătămare corporală ci doar pentru fals în acte. A primit trei ani de închisoare, notează publicaţia "ÄrzteZeitung" (Jurnal Medical).
De la poștaș la medic
Gert Uwe Postel, poştaşul care pretindea că este medic
Și-n anii 80 au existat câteva cazuri. De exemplu, cel al poștașului Gert Uwe Postel. Sub un nume fals - dr.med.dr.phil. Clemens Bartholdy - el a profesat ca medic la Flensburg. După Reunificare a devenit chiar medic primar într-o clinică de psihiatrie din Zschadraß.
Frizer, infirmier, dealer de droguri, medic-șef
Klaus D., frizer și fost infirmier. În baza unor acte false, emise în Italia ("Dottore/Univ.Napoli"), el a profesat ca medic timp de 20 de ani, începând din 1983. Între altele a fost și medic-șef al unei clinici de reabilitare pentru copii. În 2001 a fost condamnat la trei ani de închisoare pentru fals în acte și pentru că le-a administrat pacienților injecții cu cortizon.
Siegfried L., din orășelul Rees am Niederrhein, în apropierea graniței cu Olanda, fost dependent de droguri cu o condamnare la activ pentru trafic cu stupefiante dar a ajuns șef al clinicii de dezintoxicare. La clinica respectivă, Siegfried L. s-a dat drept psiholog, psihoterapeut și doctor în filozofie prezentând un certificat fals privind dreptul de practică, emis de Ministerul Muncii și Afacerilor Sociale din Bavaria.
Înșelăciunea a fost depistată din întâmplare. La un control al Poliției, agenții de circulație au constatat că bărbatul nu avea permis de conducere. Verificat mai atent, falsul doctor a fost prins cu minciuna. Siegfried L. a fost condamnat, în 2010, la doi ani de închisoare cu suspendare.
Proceduri de înfrumuseţare, dar la medicul greşit
Botox, dar nu de la specialist
Între 2012 și 2014, Christian B. se prezenta pe internet drept specialist în chirurgie plastică. Își invita pacientele la proceduri de înfrumusețare cu botox și silicon în locuințele sale din Hanovra și Regensburg, declarate cabinete medicale. Plata se făcea pe loc, în numerar. În 2015 a fost condamnat la 4 ani și 3 luni de închisoare pentru fals în acte, vătămare corporală gravă şi înșelăciune în 110 cazuri.
În paginile publicaţiei de specialitate "ÄrzteZeitung" (Jurnal Medical), prof. Peter Walschburger, biopsiholog la o Universitatea Liberă din Berlin (Freie Universität Berlin), încearcă să explice ce factori stau la baza deciziei unei persoane de a-şi atribui fictiv titluri şi profesii: vanitatea şi megalomania. "Deseori aceşti impostori sunt oameni inteligenţi, cu o foarte bună cunoaştere a naturii umane, dar la care echilibrul între pretenţia la dezvoltare personală şi ataşamentul faţă de semeni este perturbat. Aceşti oameni nu au reuşit să atingă, prin disciplina necesară, poziţia şi  performanţa profesională pe care şi le-au dorit."
Carsten Grün / afp, dpa, aerztezeitung.de
</doc>
<doc docid='dw_50972900' lang='ron' type='mono' source='https://www.dw.com/ro/ro/parlamentul-european-vrea-negocieri-de-aderare-cu-macedonia-de-nord-și-albania/a-50972900' term='MERS'>
Cu mare majoritate, 412 voturi la 136, europalamentarii au adoptat o rezoluție la Strasbourg prin care cer demararea negocierilor de aderare cu Macedonia de Nord și Albania. Nu este prima oară când legislativul comunitar se implică în favoarea statelor din Balcanii de Vest. Până acum însă, apelurile eurodeputaților au fost ignorate de țările membre. Cei 28 de lideri ai țărilor membre ale UE nu au căzut de acord asupra unei decizii favorabile unanime, la summitul de săptămâna trecută, pentru a treia oară în 16 luni. Comisia Europeană a transmis Macedoniei de Nord și Albaniei că îndeplinesc toate condițiile și au adoptat toate reformele necesare pentru a începe negocierile de aderare la UE.
"Eroare strategică"
În rezoluția adoptată, PE se plânge că decizia UE de a nu începe negocierile cu aceste țări ar fi "o eroare strategică". Ea ar submina credibilitatea Uniunii, ar da un exemplu prost pentru alte state candidate, ca Bosnia-Herțegovina și Kosovo, care și-ar putea acum diminua ambițiile în acest sens. În plus, ar crește astfel pericolul ca alte țări cu interese în Balcani, ca Rusia, China sau Turcia, să-și extindă acum influența. Mulți deputați au acuzat Franța, Olanda și Danemarca de blocarea procesului din interese de politică internă.
Eurodeputata Kati Piri: UE a dat greș
Deputata social-democrată olandeză Kati Piri l-a criticat mai ales pe președintele francez Emmanuel Macron, care nu ar arăta același caracter de lider precum șefii de guverne din țările candidate. "Domnul Macron nu are același curaj politic. UE a avut ocazia să-și asume odată responsabilitatea politică și să dea dovadă de maturitate politică. Am eșuat lamentabil", a spus Kati Piri în plenul PE.
Macron a cerut reformarea întregului proces de aderare, înainte de pornirea de noi negocieri. Lucru care ar mai putea dura încă ani buni. Cancelara germană Angela Merkel a argumentat, la fel ca eurodeputații, că procesul și criteriile de aderare pot fi modificate și din mers, pe parcursul negocierilor cu țările candidate. Oricum negocierile de aderare sunt așteptate să se întindă pe mai mulți ani.
Președintele francez Emmanuel Macron se opune negocierilor de aderare și cere reforme
O nouă șansă abia în 2020
Eurodeputatul ecologist german Reinhard Bütikofer a declarat că UE nu are voie să le trântească ușa în nas țărilor din Balcani. "Guvernul german trebuie să facă presiuni serioase pentru a aduce tema negocierilor de aderare pe agenda următorului summit european. Liderii țărilor comunitare trebuie să onoreze riscurile asumate de Macedonia de Nord prin acordul cu Grecia privind numele acestei țări și că Albania a aplicat numeroase reforme. Condițiile de începere a discuțiilor de aderare au fost îndeplinite", a spus Bütikofer la Strasbourg. Liderii UE vor să discute din nou pe această temă abia în mai 2020, la un summit cu Balcanii de Vest în Croația. Croația, care a aderat la UE în 2013, va prelua în următorul semestru în premieră președinția prin rotație a Uniunii Europene. Zagrebul se pronunță pentru demararea negocierilor de aderare cu statele sale vecine.
Eurodeputatul liberal bulgar Ilhan Kyuchyuk vrea ca procesul de aderare să fie reformat până la summitul din mai 2020. "Altfel, visul european ar putea fi pierdut în regiune și riscăm ca Balcanii de Vest să devină o zonă gri a Europei", a declarat Ilhan Kyuchyuk. Europarlamentarul populist de dreapta francez Dominique Bilde s-a pronunțat însă vehement împotriva extinderii Uniunii. Mai ales Albania, țară cu numeroși musulmani, ar fi un bastion de teroriști islamiști, a afirmat Bilde. În opinia sa, nici Albania, nici Macedonia de Nord cea marcată de corupție nu ar avea loc în UE.
Juncker dezamăgit
Președintele în exercițiu al Comisiei Europene, Jean-Claude Juncker, aflat în ultimele săptămâni de mandat, și-a exprimat nemulțumirea față de decizia statelor membre. "UE dă impresia că nu își respectă cuvântul dat", a spus Juncker. În principiu, conform deciziei UE din 2003, toate țările balcanice ar urma să fie primite în Uniune. Serbia și Muntenegru au început deja negocierile de aderare. În așteptare sunt Macedonia de Nord, Albania, Bosnia-Herțegovina și Kosovo, acesta din urmă nefiind însă recunoscut de toate statele membre ale UE. Negocierile de aderare cu Turcia sunt înghețate de facto de mai mulți ani.
În Macedonia de Nord, refuzul actual al UE a declanșat o criză politică internă. Premierul Zoran Zaev a anunțat alegeri anticipate. Macedonia de Nord a înlăturat aparent ultima barieră din calea începerii negocierilor de aderare, schimbându-și numele țării din "Macedonia", lucru care a pus capăt unei dispute de decenii cu Grecia vecină.
</doc>
<doc docid='dw_50801723' lang='ron' type='mono' source='https://www.dw.com/ro/ro/jurnalismul-de-azi-agent-al-propagandei-securiste/a-50801723' term='MERS'>
Jurnalismul a ajuns, de la „găina care a născut pui vii“, marca Ion Cristoiu, la intoxicarea populației cu „informații“ precum că domnul Mihai Șora ar fi fost aghiotantul Anei Pauker la Ministerul de Externe, un lup comunist în blană de miel. Modestia, activismul civic, blîndețea fermă a cuvîntului, care îl definesc pe filosoful Mihai Șora, nu sînt pe placul hăitașilor din presă. Și cu atît mai puțin pe placul pesediștilor care nu au reușit niciodată să atragă de partea lor intelectuali de marcă. Zilele trecute am asistat la o campanie de denigrare de o agresivitate de mahala împotriva domnului Șora. Pretextul? Că filosoful a făcut un clip publicitar unei mari companii. Au mai fost însă și alte campanii de denigrare la care a fost supus domnul Șora, seniorul care, pe 7 noiembrie, va împlini vîrsta de 103 ani. Una dintre aceste campanii murdare i-a țintuit chiar venerabila vîrstă pe crucea presei „libere“: Ce mai caută, la anii lui, la manifestațiile din Piața Victoriei, fie că e gerul Bobotezei, fie că e arșița verii, s-au revoltat, nu de mult timp, cîțiva ziariști? Chiar așa, ce mai căuta domnul Șora, ca de fiecare dată, printre zecile de mii de manifestanți care au fost gazați anul trecut, pe zece august, în Piața Victoriei? Răspunsul e cuprins chiar în întrebare, doar că refuzăm să-l recunoaștem. Domnul Șora căuta tocmai ceea ce știa: solidaritatea și dreptul la adevăr și justiție al zecilor de mii de oameni.
După treizeci de ani de dictatură a inerției agresive, cea mai legitimă întrebare pe care ar fi trebuit să ne-o punem fiecare dintre noi și pe care o ocolim și acum este „Cum scăpăm de noi?“. Evadați din comunism, am crezut că e suficient să învățăm pe de rost cuvinte precum democrație, solidaritate, altruism, meritocrație, piață liberă – și lista e mult mai lungă. Însă toate aceste concepte, importate din democrațiile europene, au ajuns la noi golite de conținut.
Imobilismul, răspunsurile amînate la întrebările grave ce privesc istoria fiecăruia dintre în regimul totalitar, neantizarea vinei personale și de grup, comportamentul revanșard locuiesc și acum în cochilia pe care o purtaserăm și înainte.
Presa, pretinsă a fi „a patra putere în stat“, a devenit, într-o proporție covîrșitoare, primul și cel mai otrăvit apostol al propagandei politice. „Cîinele de pază al democrației“ s-a convertit în lupul care amușină și vînează tot ceea ce înseamnă valoare morală.
Poliția presei de ieri și de azi
Pentru a nu rămîne captivi informației de-a gata, oamenii au nevoie de o diversitate de opinii, de puncte de vedere diferite asupra unei stări de fapt, a unor decizii politice, a unui traseu de urmat ca individ și ca nație.
Dar poliția presei nu a dispărut odată cu comunismul. Securitatea și-a reactivat agenții de propagandă pe care i-a plantat în fruntea marilor cotidiane, între care vîrful de lance, Scînteia, fostul ziar al PCR, rebotezat cu numele de Adevărul, a făcut cele mai multe victime printre cei care ar mai fi avut o șansă de scăpare, în anii ’90, de balastul comunist.
Aceste ziare, reciclate, între care un loc privilegiat l-a avut România Mare a lui Eugen Barbu și C.V. Tudor, precum și radioul și postul național de televiziune, au dus campanii furibunde împotriva Pieței Universității, a partidelor istorice, a regelui Mihai, a lui Corneliu Coposu și Ion Rațiu, a intelectualilor și, în genere, a tuturor valorilor și reperelor morale ce rezistaseră în perioada comunistă.
Prin tirajele însumate de sute de milioane de tipărituri pe zi, în care Iliescu și FSN-ul zburdau în paginile otrăvite ale presei securiste, marea parte a populației a fost ținută captivă de propaganda de la om la om – aceasta fiind deopotrivă abecedarul și biblia Securității.
Cititorii cu discernămînt au putut însă respira aer proaspăt prin apariția unor săptămînale naționale independente precum revista 22, Expres, Zig-Zag, Cuvântul, iar mai apoi Cațavencu, dublate de publicații similare din mai multe orașe ale țării.
Întrebări și modele
De unde au apărut ziariștii care au fondat publicațiile respective și din ce resurse morale au recrutat ei echipele redacționale? Sigur că aceste publicații independente – mai exact, de opoziție față de Iliescu și de partidul-stat FSN – nu puteau face față propagandei și manipulării ziarelor înregimentate politic. Dar aerul proaspăt pe care îl puteam respira era hrana morală cea de toate zilele și credința noastră într-un viitor igienizat de tarele comunismului.
Revin la întrebarea de unde au apărut fondatorii, în primii ani post-comuniști, ai acelor publicații independente? Răspunsul, desigur, nu unul exhaustiv, este următorul: au venit din școli de presă unde, cu toată vigilența cenzurii comuniste, au putut să-și facă meseria fără a accepta compromisul care să depășească limita peste care nu se mai poate trece. Toți au făcut compromisuri pentru a putea să-și facă meseria, însă doar pînă la acea limită de unde nu se mai puteau uita în propria oglindă. Asemenea școli de presă au fost, printre altele, Echinoxul de la Cluj, Opinia studențească de la Iași, Amfiteatrul de la București.
Mulți dintre fondatorii acestor publicații, alăturați celor care au lucrat la ziare similare din provincie, au făcut la rîndul lor școli de presă, au recrutat ucenici care au învățat meseria din mers, altfel spus, au învățat meseria „pe viu“. Unii dintre foștii ucenici au lucrat ulterior la posturi de radio străine, printre care BBC, Europa liberă, Deutsche Welle.
Marota „opiniei publice“
Din păcate, după treizeci de ani, populația majoritară e parcă chiar mai pierdută în ignoranță, în apucături revanșarde, în invidie, clientelism, orgoliu de mucava, în credința că le știe pe toate. În tandem cu starea de fapt a națiunii, prostituția presei de azi se traduce și în următorul păcat, despre care nu prea vorbește nimeni, anume acela că ziariștii, în marea lor majoritate populiști, suflă cu sfințenie în pînzele mulțimii paralizate în proiect, legitimînd astfel afecțiunile grave de memorie dobîndite în epoca în care puterea aparținea „întregului popor“ .
După ’89, acești jurnaliști au importat din țările occidentale conceptul de „opinie publică“, făcînd din acesta un judecător imparțial al tuturor celor văzute și nevăzute. Altfel spus, un personaj colectiv care strigă catalogul realității zilnic, dar și unul vizionar. Pentru ei, „opinia publică“ nu trebuie să aibă decît conotații pozitive, să nu fie interogată sau, doamne ferește, jignită – asta e literă de lege pentru ziaristul negustor de informație, care apelează la această nebuloasă ori de cîte ori mimează că spune adevărul.
A face trafic cu acest concept bun la toate este, pentru jurnalistul de azi, pe de o parte lipsă de profesionalism, iar pe de altă parte o crasă absență morală cauzată de înregimentarea sa politică. Aici nu este vorba de a condamna, fără o judecată dreaptă, o parte, din păcate majoritară, a societății, ci de a-ți asuma să spui adevărul, altfel spus, de a arăta, cît se poate de obiectiv și fără patimă, cine ne-a ținut încremeniți în proiect treizeci de ani, de la Ceaușescu la Dragnea. Cum cine? „Opinia publică“, cea care primește cu mîna întinsă, la fiecare sesiune de alegeri, botezul populist și sforăitor al politicienilor.
Fără a delibera asupra acestei realități, jurnaliștii de azi, care fac naveta de la o televiziune la alta, de la un ziar la altul, de la un mogul de presă la altul declamă, din zori pînă în noapte, cu o mîndrie patriotică simulată: „ce va spune opinia publică…“, „din respect pentru opinia publică…“, „îngrijorarea opiniei publice…“ . Un pomelnic de eschive pe altarul jurnalismului de mucava.
„Vor fi iarăși ce-au fost…“
„Nu ne vindem țara“, din anii ’90, a evoluat, de la strigătul muncitoresc la experimentele denigratoare de laborator ale gulerelor albe. Presa de azi nu face decît să propage, mînată din umbră, rezultatele acestor experimente și să le livreze pe piața mass-media.
Dacă publicațiile de rezistență din perioada comunistă au făcut școală, nu se putea ca organele de propagandă ale PCR să nu lase urme adînci în piața media de după ’89. Unii ziariști care au slujit sistemul și-au schimbat doar haina, dar nu și năravul. Au condus și conduc publicații și posturi de radio și televiziune aparent independente, care însă în realitate slujesc interesele puterii oculte. Unii slujitori ai propagandei zilei sînt plătiți regește, în funcție de elasticitatea coloanei cerebrale exersate în biroul patronului. Chiar și televiziunea publică, mereu la pas cu puterea politică, plătește salarii de mii de euro celor care aduc mai multe osanale puternicilor zilei.
Bani și favoruri pentru propagandiști
Fiecare dintre cele cîteva ziare naționale generaliste care au mai rămas pe piață, conform auditului BRAT din al doilea trimestru al acestui an, tipărește aprox. 200.000 de exemplare pe lună, dintre care jumătate sînt retururi. Din ce trăiesc aceste publicații, în situația în care reclama este aproape inexistentă? Dar posturile de radio și televiziune care livrează publicului aparența de voci independente? Nu e limpede că și unele dintre aceste mijloace mass-media nu pot supraviețui prin autofinanțare și că sînt instrumentele de propagandă ale finanțatorilor, pentru a executa campanii de demolare a adversarilor acestora sau, dimpotivă, serenade de înălbire a furturilor patronilor, trecute sau în desfășurare?
Exemplele arhicunoscute, „clasice“, de astfel de moguli de presă sînt Vîntu și Voiculescu. Nu cred că e cazul să mai dezvolt aici excrocheriile lor. S-au scris tone de hîrtie despre cum ei și alții ca ei au obținut sute de milioane de euro din afaceri murdare. De acum, Vîntu e deja istorie. Cît despre Voiculescu, cu toată hoarda lui de Gâdea la puterea X, pare a fi și el surclasat de ciocoii noi care au ocupat, pas cu pas, scena unei prese fără speranță.
</doc>
<doc docid='dw_50766762' lang='ron' type='mono' source='https://www.dw.com/ro/ro/unde-minte-si-unde-nu-spune-tot-adevarul-viorica-dancila-despre-neacceptarea-lui-nica-in-ce/a-50766762' term='MERS'>
Minciunile si jumatatile de adevar pe care premierul roman le spune despre neacceptarea lui Nica in prima etapa a desemnarii comisarului din partea Romaniei arata ca Viorica Dancila nu a inteles nici in ultimul moment ca o institutie europeana nu poate fi provocata si santajata, doar pentru a da o sinecura unui social-democrat.
O cronologie frusta:
Viorica Dancila i-a propus intr-o prima etapa pe Rovana Plumb si Dan Nica.
Presedintele ales al Comisiei Europene, Ursula von der Leyen, i-a intervievat pe amandoi.
Nu a fost multumita de niciuna dintre cele doua nominalizari, fiecare punandu-i probleme de integritate si morala, ambii europarlamentari PSD avand vulnerabilitati. Ca atare, von der Leyen i-a transmis Vioricai Dancila rezervele pe care le are si faptul ca ar fi indicata o propunere noua.
Dancila a fortat nota si a mers pe mana lui Plumb.
Neacceptandu-l pe Dan Nica in acest prim episod, adica refuzandu-l, presedintele ales al CE l-a respins. Sigur, neacceptat sau refuzat suna, la o interpretare superficiala, mai bine decat respins, dar sensul este acelasi, in context.
Intuitia Ursulei von der Leyen a fost buna, Rovana Plumb nu a trecut nici de preliminarii, adica de filtrul Comisiei Juridice.
Decizia de a o desemna a fost a guvernului roman, nu a Ursulei von der Leyen.
A doua oara, Dancila l-a repropus pe Dan Nica, desi presedintele ales al CE nu l-a acceptat nici in prima etapa.
Reactia diplomatica a Comisiei Europene a fost sa reaminteasca de prima respingere a lui Dan Nica si sa ceara mai multe candidaturi.
Ursula von der Leyen nu a reevaluat candidatura lui Nica, de vreme ce fusese anterior refuzat/neacceptat/respins.
Nuantele nu sunt semantice, ci diplomatice. Atunci cand Comisia Europeana transmite ca a primit de la guvernul roman o propunere evaluata anterior si neacceptata, mesajul nu e deloc cifrat.
Mai mult, Comisia spune clar ca procesul ar merge mai repede daca Romania ar desemna cativa candidati, in asa fel incat Ursula von der Leyen sa aiba de ales.
Romania singura s-a pus in situatia umilitoare de a fi privita cu neincredere, testand limitele Comisiei Europene si raportandu-se la portofoliul de comisar ca la o sinecura pentru fidelii PSD.
PSD a uzurpat mereu logica elementara. Nouvorba e ca, neacceptat fiind, Nica nu e respins. Asta transmite Viorica Dancila, premierul responsabil de decredibilizarea Romaniei la nivel european.
Ca in cazul Plumb, daca Dancila il propune doar pe Nica de 100 de ori, Ursula von der Leyen il poate lasa la mana comisiilor din PE.
In fond, Guvernul Romaniei e responsabil de propriile decizii si de propria micime.
Consecintele acestei strategii de provocare privesc insa Romania si, cu toata intelegerea UE de a separa un guvern politic de tara, e nevoie ca o alta institutie sa preia relatia cu Comisia Europeana, intervenind si denuntand abuzul de putere al Guvernului Dancila. Presedintele e aceasta institutie si s-a dovedit a fi interlocutorul pe care oficialii europeni il accepta.
AICI cititi articolul integral pe Ziare.com
</doc>
<doc docid='dw_50679245' lang='ron' type='mono' source='https://www.dw.com/ro/ro/mă-bucur-că-m-am-lăsat-de-fumat/a-50679245' term='MERS'>
"Mami, mori dacă fumezi!" Băiatul meu se speria tot mai des când mă vedea cu țigara aprinsă, așa că nu mi-am mai putut găsi nicio scuză pentru acest obicei prost.
Am fumat ultima țigară în urmă cu două luni. Medicul Tobias Rüther, care conduce secția specială pentru terapia dependenței de tutun din cadrul clinicii Universității Ludwig Maximilian din München, explică: "Dacă vă lăsați de fumat, se întâmplă foarte repede multe lucruri pozitive."
Deja după opt ore fără fumat, alimentația corpului cu oxigen e mai bună decât înainte. După doar o zi sau două, multe persoane care s-au lăsat de fumat au un simț al mirosului și al gustului mai dezvoltat. După două săptămâni, capacitatea pulmonară e mai bună, ceea ce se simte și când faci sport. Pe de altă parte, eu m-am simțit la fel de energică la alergat și când fumam.
"Se poate întâmpla să tușiți mai tare decât înainte", explică Tobias Rüther. Motivul: plămânii încep un fel de curățenie de primăvară după renunțarea la tutun, care durează cam o lună. "Iar după o lună, veți avea un sistem imunitar mult mai puternic."
Iluzia fumătorului
Dacă rezist cel puțin trei luni fără țigări, mă voi bucura, potrivit medicului, de un somn mult mai odihnitor: "Fumătorii au noaptea un fel de sevraj. Chiar dacă nu se trezesc mai des, dorm mai neliniștiți. După trei luni fără țigări, somnul se normalizează din nou."
Înainte să aleg abstinența, mă gândeam că o simplă reducere a numărului de țigări ar fi, în mod automat, un pas sănătos. În acest caz, ar fi trebuit însă să mă mulțumesc cu maxim două țigări pe zi. Deja de la a treia, riscul cardiovascular e cam la fel de mare ca la 20 de țigări pe zi, mi-a explicat medicul. În cazul cancerului, riscul crește însă cu fiecare țigară în parte.
"E grozav că v-ați lăsat de fumat", mă laudă Tobias Rüther în repetate rânduri. Bucuria lui e contagioasă, în timp ce eu n-am fost prea încântată, până acum, de prima perioadă fără țigări. Medicul avertizează că aproximativ jumătate dintre fumători mor de o boală care are o legătură cu dependența lor de tutun, 50 la sută dintre ei înainte de 70 de ani. "Cel târziu pe la 50 de ani ați fi simțit din plin consecințele fumatului", consideră Rüther. Dintr-o dată, mă bucur mai mult că am renunțat la fumat.
Nu mi-a fost ușor, dar n-am avut nevoie, totuși, de un plasture de nicotină, hipnoză sau acupunctură. Voința a fost de ajuns. Potrivit medicului, m-a ajutat și faptul că am început să fumez destul de târziu, la 21 de ani: "Majoritatea fumătorilor încep cu tutunul în adolescență, între 12 și 16 ani, când creierul trece încă prin transformări importante. Nicotina e un neurotransmițător extrem de activ, care influențează în mod decisiv dezvoltarea conexiunilor între neuroni în creier. "Așadar, fumatul în adolescență creează o dependență pe termen lung, de care nu se mai poate scăpa doar printr-o voință de fier."
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3JY7z
Până acum, discuția cu medicul expert în combaterea dependenței de tutun m-a binedispus și m-a făcut să mă simt mândră de mine. Dar el îmi spune, pe neașteptate: "Din 100 de fumători care se lasă de țigări fără alt ajutor, așa ca dumneavoastră, 95 la sută își reiau obiceiul prost în decursul unui an." Ce veste...
Unul dintre motivele recidivei e "iluzia fumătorului", un fel de păcăleală a nicotinei. Dependența psihică e extrem de puternică, subliniază Rüther. Și eu m-am lăsat păcălită, timp de ani de zile m-am autoconvins că fumatul mă liniștește și reduce stresul.
"În realitate, fiecare țigară crește frecvența bătăilor inimii, iar fumătorul devine mai neliniștit", avertizează Rüther. Mă linișteam când aprindeam țigara din simplul motiv că simțeam nevoia să fumez. "Așadar, țigara îl eliberează pe fumător de o senzație de neliniște pe care nici măcar nu ar fi avut-o dacă era nefumător."
Câinele pavlovian din noi
Prima seară la un vin cu prietenii fără țigări mi s-a părut ciudată, parcă lipsea ceva. Ani de zile aveam impresia că fumatul e o parte importantă a anumitor situații: fumezi o țigară când îți bei cafeaua, în pauză sau seara, când stai de vorbă la un pahar de vin. "Acest lucru funcționează ca în cazul câinelui pavlovian: i se dă ceva de mâncare și în același timp sună un clopoțel. După un timp, animalul salivează deja când aude clopoțelul, chiar dacă nu primește nimic", explică Rüther.
Pentru un fumător, clopoțelul sună permanent: când vrei să te relaxezi sau când ai nevoie de mai mult elan, ca recompensă după o muncă grea, la masă, când aștepți autobuzul sau după sex. Lista poate continua la nesfârșit. Țigara e o parte importantă a vieții de zi cu zi.
Cine vrea să se lase de fumat, pornește într-o luptă grea. Tobias Rüther își liniștește pacienții explicându-le că eșecurile sunt normale. "Dacă un pacient îmi povestește că e deja la a cincea tentativă de a renunța la fumat, apreciez că măcar încearcă. Se pare că pentru el e un lucru important dacă reia încercările."
E ca mersul cu bicicleta: la început mai cazi, contează doar să nu renunți și să încerci mai departe. În plus, contează semnele schimbării: "Așezați-vă dimineața pe alt scaun decât înainte, beți ceai în loc de cafea, mutați florile din birou în alt loc", mă sfătuiește medicul. Așa putem păcăli "câinele pavlovian" din noi.
Se pare că am procedat corect! În loc să mut florile sau mobila, am lăsat în urmă viața cotidiană și am plecat în vizită la prietena mea cea mai bună pentru câteva zile.
Între timp nu mă mai gândesc decât rar la fumat. Voi reuși, oare, să fiu printre cei 5 la sută de foști fumători care rezistă în primul an de abstinență? Chiar dacă aș mai fuma o țigară, n-ar fi încă vorba de o recidivă, ci de abia după cea de-a doua, consideră Tobias Rüther.
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/3JY7z
</doc>
<doc docid='dw_50596855' lang='ron' type='mono' source='https://www.dw.com/ro/ro/comentariu-mueller-20/a-50596855' term='MERS'>
Atât de clar nu s-a exprimat Nancy Pelosy niciodată: preşedintele Trump a încălcat Constituţia SUA. Şi de această dată preşedinta Camerei Reprezentanţilor este sigură de afirmaţia sa, deşi a avertizat în ultimele luni că este nevoie de dovezi concrete pentru demararea procedurii de destituire a şefului administraţiei americane. Ce va urma acum este Mueller 2.0 - o luptă epuizantă pentru tălmăcirea unei discuţii telefonice brizante sub aspect politic.
Riscul este uriaş pentru democraţi
Dar Mueller 2.0 ar putea fi şi o a doua şansă pentru democraţi. Acuzaţia de abuz de funcţie nu mai poate fi de această dată contrazisă atât de uşor şi minimalizată prin includerea ei în registrul "retoricii de vânătoare de vrăjitoare". Chiar Trump în persoană a recunoscut în faţa reporterilor că a căutat material care să-l incrimineze pe fiul rivalului său Joe Biden. Iar transcrierea discuţiei telefonice este cât se poate de clară: Trump a rugat un şef de guvern străin să iniţieze cercetări împotriva adversarului său politic. Acesta este abuz de funcţie.
Oliver Sallet
Dar preşedintele Trump nu se lasă intimidat şi reiterează punctul său de vedere. Discuţia telefonică avută cu preşedintele Ucrainei, Volodimir Zelenski, nu a avut în ea nimic dubios. Şeful Casei Albe ştie că până acum toate acuzaţiile pe care i le-au adus democraţii şi investigatorul special Robert Mueller nu i-au putut pricinui niciun prejudiciu. Democraţii cred însă că de această dată este posibil ca lucrurile să se schimbe.
Un lucru este limpede: democraţii îşi asumă riscuri uriaşe. La fel ca după publicarea raportului alcătuit de investigatorul special Robert Mueller, Trump încearcă să prezinte investigaţiile în direcţia suspendării sale din funcţie drept încercare disperată a democraţilor de a-l alunga de pe tron. Via Twitter el s-a arătat deja încredinţat că o procedură de suspendare a sa din funcţie îi va asigura un nou mandat de preşedinte.
Sondaje defavorabile lui Trump
Totuşi, stenograma discuţiei telefonice avute cu preşedintele Ucrainei demonstrează că Trump a mers de această dată prea departe. Iar investigaţiile nu se vor concentra doar pe acest aspect, readucând în spaţiul public şi acuzaţii din raportul Mueller, cum ar fi obstrucţionarea justiţiei.
Chiar dacă majoritatea americanilor nu este în clipa de faţă pentru demararea procedurii de demitere a preşedintelui, următorul lucru a devenit clar: Donald Trump pierde deja în sondaje în comparaţie directă cu majoritatea candidaţilor democraţi. În faţa lui Joe Biden, situat pe locul întâi la capitolul popularitate, dezavantajul lui Trump este concludent.
Democraţii nu vor putea impune procedura de demitere a preşedintelui din cauza majorităţii republicane din Senat. În cele din urmă ei vor suferi o grea înfrângere. Dar democraţii nici nu trebuie să impună procedura de demitere, fiindcă aceasta nu-l va transforma pe Trump într-un preşedinte mai îndrăgit.
Da, ce se întâmplă la Washington este un război de uzură. Dar unul care, pe termen lung, le va fi folositor democraţilor. Fiindcă, cu un an înaintea alegerilor prezidenţiale, Donald Trump dă semne tot mai evidente de uzură. De vină nu este doar raportul Mueller şi discuţia telefonică cu Zelenski. Iminenta recesiune din SUA îl va lovi acolo unde este mai vulnerabil - şi va da un nou înţeles sloganului vechi de campanie al democraţilor: It's the economy, stupid!
</doc>
<doc docid='dw_50506805' lang='ron' type='mono' source='https://www.dw.com/ro/ro/primul-deputat-din-tabăra-lui-plahotniuc-a-rămas-fără-imunitate-este-acuzat-în-dosarul-concesionării-aeroportului/a-50506805' term='MERS'>
Solicitarea de ridicare a imunității și de încuviințare pentru reținere, arestare, percheziție și trimitere în judecată a lui Cebotari a venit din partea procurorului general interimar, Dumitru Robu, cel care luni a obținut ridicarea imunității altor doi deputați – Marina Tauber și Reghina Apostolova (deputați ai Partidului „Șor”), iar anterior și a liderului Partidului „Șor”, Ilan Șor, care a reușit să fugă din Moldova.
În dosarul miliardului sau în tranzacția cu Aeroportul?
Cebotari este acuzat că în 2013, „prin folosirea situației de serviciu, cu depășirea atribuțiilor de serviciu, a acționat în interesul unui grup criminal organizat și a contribuit direct la preluarea controlului asupra întreprinderii de stat Aeroportul Internațional Chișinău prin inițierea proiectului de parteneriat public-privat pentru concesionarea aeroportului, cu scopul bine determinat de predare în concesiune a activelor întreprinderii de stat agentului economic creat și afiliat grupului criminal”.
În 2013, Cebotari a făcut parte din comisia de concurs care a selectat firma „AVIA-Invest” drept câștigătoare a contractului de concesionare a Aeroportului International Chişinău pentru 49 de ani. Actualul Guvern, condus de Maia Sandu, a cerut recent, în instanță, anularea contractului cu „AVIA-Invest – parte a grupului de companii controlate de Ilan Șor.
Procurorul Robu a solicitat ridicarea imunității lui Cebotari după ce ministrul de Interne, Andrei Năstase, i-a cerut acest lucru la începutul lunii, doar că Năstase invoca implicarea lui Cebotari în „furtul miliardului”, nu în tranzacția cu Aeroportul: „Am cerut investigarea lui Vlad Cebotari, dar și începerea procedurilor de ridicare a imunității acestui individ, pentru implicarea în furtul miliardului”, spunea Năstase la 5 septembrie.
Procurorul general a făcut totuși o precizare care explică această situație. Potrivit lui, concesionarea Aeroportului are tangențe cu furtul miliardului de dolari din sistemul bancar al Republicii Moldova în 2014.
„Nu mai chinuiți procurorul general! S-a încercat pe un dosar - nu s-au găsit argumente și s-a mers pe alt dosar tras de urechi”, a reacționat liderul PDM, Pavel Filip.
Cebotari denunță hărțuirea sa în calitate de concurent electoral
La rândul său, Cebotari se apără și spune că nu a comis nicio infracțiune și că doar și-a îndeplinit „atribuțiile de serviciu”: „Sunt acuzat că am fost membru al unei comisii care a efectuat o evaluare tehnică. Prima hotărâre de guvern în acest sens a fost semnată în 2012. Eu nu aveam nicio calitate în acel Guvern. Toate regulile privind contractul de concesionare au fost aprobate printr-o hotărâre de guvern în anul 2013”, a explicat Cebotari. Potrivit lui, Guvernul a fost cel care, în final a aprobat raportul elaborat de comisia de concesionare a Aeroportului. El îl acuză pe Andrei Năstase că ar sta în spatele acestui dosar – scopul fiind eliminarea „unui contracandidat periculos” din lupta pentru funcția de primar de Chișinău la care candidează ambii (Cebotari înscriindu-se în cursă cu o oră înainte să-i fie ridicată imunitatea).
Noul lider al PDM, ex-premierul Pavel Filip, a spus că ceea ce se întâmplă este „o simplă răfuială politică” și că aceasta „nu are nimic în comun cu statul de drept”. De asemenea, el i-a atenționat pe cei implicați că vor răspunde, dar nu a precizat cum: „Toți vor răspunde!Și cei care dau indicații, și executorii acestor indicații vădit politice”, a spus Filip.
Urmează Jardan
Procurorul Dumitru Robu a respins acuzațiile că ar acționa la comanda unor politicieni. Asta chiar dacă Igor Dodon a anticipat în două rânduri venirea procurorului general în Parlament, iar premierul Maia Sandu a spus, după ridicarea imunității lui Tauber și Apostolova, că aceasta e abia „prima porție” de „acțiuni dure”.
Tot joi, procurorul general interimar a solicitat ridicarea imunității încă a unui deputat al Partidului „Șor”, Petru Jardan. Examinarea subiectului a fost amânată pentru vineri, 20 septembrie, deoarece Jardan nu se află în țară și, din această cauză, nu poate fi audiat de Comisia juridică a Parlamentului. Petru Jardan este fost administrator al companiei AVIA-Invest, care gestionează Aeroportul Internațional Chișinău.
La sfârșitul lunii iunie 2019, după capitularea politică a PDM, Vladimir Cebotari (pe atunci vicepreședinte PDM) a fost intervievat de Tim Sebastian, realizatorul emisiunii ”Conflict Zone” la DW. În cadrul interviului, Cebotari a încercat să-l apere pe oligarhul Vlad Plahotniuc.
</doc>
<doc docid='dw_50461710' lang='ron' type='mono' source='https://www.dw.com/ro/ro/jocurile-de-culise-cu-dodon-provoacă-rupturi-și-frustrări-în-blocul-acum/a-50461710' term='MERS'>
Modul cum s-au desfășurat evenimentele trădează o posibilă „tranzacție politică” între Igor Dodon (care controlează fracțiunea PSRM) și cele două componente ale blocului ACUM – PAS și PPDA.
Ședința de luni a Parlamentului, la care a fost schimbată Legea Procuraturii (la insistența Guvernului condus de Maia Sandu) și ridicată imunitatea parlamentară a doi deputați ai Partidului „Șor” (cu voturile ACUM+PSRM), care figurează în dosarul vizând celebrul jaf bancar din 2014, a început cu întârziere și s-a desfășurat cu mai multe „pauze tehnice”. Între votarea în prima și a doua lectură a amendamentelor la Legea Procuraturii (prin care a fost introdus un filtru important, la nivelul Ministerului Justiției, la selectarea procurorului general), la Parlament, a avut loc semnarea „înțelegerii politice” dintre ACUM și PSRM (asupra semnării acestui document insistând, deja de câteva luni, Igor Dodon).
A condiționat Igor Dodon votarea amendamentelor la Legea Procuraturii?
Componentele blocului ACUM s-au eschivat până în ultimul moment, invocând diferite motive. Chiar săptămâna trecută, liderul PPDA Andrei Năstase spunea că nu va semna niciun fel de acord cu PSRM, deoarece asta ar însemna „distrugerea democrației”. El a propus o formulă mai inofensivă și mai puțin iritantă pentru electoratul pro-european - un acord „la nivel instituțional între Parlament, Președinție și Guvern”. În cele urmă, documentul a fost semnat de vicepreședinții celor trei partide - din partea PSRM a semnat Ion Ceban, din partea PAS – Mihail Popșoi și din partea PPDA – Alexandru Slusari. Acordul a fost contrasemnat de Igor Dodon în calitate de președinte, de Maia Sandu în calitate de prim-ministru și de Zinaida Greceanîi în calitate de președinte al Parlamentului. Andrei Năstase nu a semnat noua „înțelegere”.
Rămânerea PAS și PPDA la guvernare alături de PSRM provoacă rupturi în interiorul celor două partide și riscă să fărâmițeze inclusiv cele două fracțiuni parlamentare pro-europene care constituie blocul ACUM. Luni, în timp ce Igor Dodon se îndrepta spre tribuna Parlamentului pentru a rosti un discurs, trei deputați ai blocului ACUM au părăsit sala de ședințe. Este vorba de Octavian Țîcu, Iurie Reniță și Lilian Carp. Toți trei au denunțat anterior încercarea lui Igor Dodon de a prelua inițiativa, inclusiv în domeniul politicii externe și au criticat îngăduința Guvernului în acest sens.
Octavian Țîcu: Acest parteneriat trebuie să înceteze!
La 8 iunie 2019, în ziua preluării guvernării, ACUM și PSRM au semnat o „înțelegere politică temporară în vederea dezoligarhizării și readucerii statului Republica Moldova în albia constituționalității”. De aproape două luni, Igor Dodon insistă, în discursuri publice, că această înțelegere este una „îndeplinită” și că trebuie semnat un nou acord cu cei din ACUM. Maia Sandu și Andrei Năstase au întins cât au putut semnarea acestei noi înțelegeri, mai ales în contextul în care Năstase a fost anunțat ca și candidat al blocului ACUM pentru funcția de primar de Chișinău la alegerile locale din octombrie – o continuare a încrengăturii cu PSRM slăbindu-i esențial pozițiile și sporind absenteismul în rândul electoratului pro-european, care nu agrează alianța netradițională cu socialiștii.
Potrivit deputatului ACUM, Octavian Țîcu, „continuarea alianței ACUM-PSRM este nocivă sub orice formă”. El a reamintit că din start s-a mizat pe o înţelegere de scurtă durată doar pentru a salva țara de regimul Plahotniuc, „nu pentru a guverna patru ani împreună cu Dodon”: „Acest parteneriat trebuie dus la finalitate prin felul în care a fost conceput, după care trebuie să avem alegeri libere și toți concurenții trebuie să meargă într-un Parlament ales în baza principiului reprezentativității și al sistemului proporțional”, consideră Țîcu.El susține că ACUM a intrat într-un „joc periculos cu PSRM în care au loc partajări de funcții”.
Luni, vicepreședintele PPDA Stanislav Pavlovschi a anunțat că părăsește formațiunea după ce, cu o zi înainte, menționa, într-o postare pe Facebook: „Nici pe timpurile lui Plahotniuc nu au existat atât de multe încercări să mă reducă la tăcere cum sunt acum. Nu au reușit cei de la Plahotniuc, nu veți reuși nici voi!”.
Marți, un alt fruntaș PPDA și-a anunțat retragerea din organele de conducere ale partidului (a renunțat la calitatea de membru al Biroului politic permanent al PPDA). Este vorba de deputatul Arina Spătaru. Ea s-a arătat nemulțumită de mersul negocierilor dintre PPDA și PAS în contextul alegerilor locale din 20 octombrie. „Conducerea partidului n-a conturat clar organizațiilor locale teritoriale regulile cu care identificăm candidații comuni în cadrul Blocului „ACUM”. Oamenii din teritoriu n-au înțeles care sunt instrumentele de selectare și criteriile de identificare a celui mai bun dintre cei mai buni. (...) Nu pot fi membra Biroului politic al PPDA atunci când cei din organizațiile teritoriale ale partidului gem de nedreptate”, a explicat Arina Spătaru.
Dodon capitalizează
Pe de altă parte, Igor Dodon se pregătește de alegerile prezidențiale din 2020. Acesta s-a poziționat contra Guvernului condus de Maia Sandu, îi pune în cârcă toate eșecurile guvernării și pozează în salvator al amărâților. În discursul rostit luni în Parlament, el a spus că este nemulțumit de activitatea miniștrilor responsabili de blocul economic și social: „Dacă în următoarele luni miniștrii nu vor da dovadă că pot să rezolve probleme, atunci trebuie schimbați”, a menționat Dodon, reamintind imediat: „PSRM a cedat blocului ACUM majoritatea fotoliilor ministeriale”.
În replică, Maia Sandu i-a sugerat lui Dodon să se uite sub nasul său: „Credeam că el a mers în Parlament să prezinte raportul de activitate pentru cei trei ani de când este președinte. Raportul Guvernului pentru primele trei luni de mandat va fi prezentat săptămâna viitoare și o să discutăm despre lucrurile pe care am reușit să le facem și pe care încă nu am reușit să le facem”, a spus Maia Sandu.
Noua „înțelegere politică” dintre PSRM și blocul ACUM are 15 pagini și conține angajamente pe diferite domenii. Între altele, părțile își asumă neadmiterea traseismului politic - „neacceptarea de orice fel de alianțe separate cu Partidul Democrat și Partidul „Șor”, responsabile de capturarea statului și sărăcirea cetățenilor” și neadmiterea dezbinării societății prin discurs public. De asemenea, PSRm și ACUM își asumă reformarea justiției și combaterea corupției, asigurarea corectitudinii și transparenței alegerilor locale din 20 octombrie 2019 și a bunei guvernări, eficietizarea domeniului economic și cel al sănătății, muncii și protecției sociale. În plan extern, părțile își asumă consolidarea relațiilor Republicii Moldova cu UE și implementarea consecventă a Acordului de Asociere, dezvoltarea domeniului de securitate și parteneriate strategice cu țările din vecinătate: România, Ucraina și Federația Rusă, precum și cu SUA.
</doc>
<doc docid='dw_50431625' lang='ron' type='mono' source='https://www.dw.com/ro/ro/europa-mea-dezamăgirea-de-după-revoluțiile-din-1989/a-50431625' term='MERS'>
După 30 de ani, mulți oameni sunt mai degrabă dezamăgiți de așa numitele "revoluții de catifea" din Europa de Est. După un început dificil, puterea de cumpărare în aceste țări s-a dublat, în Polonia înregistrându-se chiar o triplare. Pentru simpatizanții stângii însă procesul de transformare a mers prea departe și a distrus, pe lângă dictatură, și echitatea, morala și statul însuși. Pentru  cei cu vederi de dreapta, procesul de transformare a fost doar de fațadă, dirijat fiind de foștii comuniști, în scopul schmbării capitalului politic în bunuri economice. Nemulțumirea generală a permis noilor populiști în multe societăți post-socialiste să preia controlul, respingând valorile europene, punând la încercare democrația liberală, sprijinind practici de tip mafiot, cochetând cu fundamentalismul religios. Ceea ce i-a dezamăgit pe de altă parte pe occidentali, fiindcă mulți dintre ei regretă astăzi extinderea Uniunii Europene spre est.
Există diverse motive pentru ilogica apreciere negativă a unui proces, care, istoric vorbind, a fost un succes. Pentru unii primează inechitatea crescândă care însoțește creșterea economică sau, mai degrabă, vizualizarea diferențelor, care în trecut însoțeau privilegiile ascunse. Alții se simt mai nesiguri după dura intrare pe piața concurenței internaționale. Sau sunt frustrați pentru că globalizarea afectează statutul național al țărilor lor. Mulți observatori constatau că mobilizarea împotriva imigrației este justificabilă prin teama față de emigrație. După dispariția granițelor ermetice din comunism, partea activă a populației din estul Europei a plecat în lume. Din ţări precum Bulgaria sau Letonia au plecat până la 20 la sută din oamenii în putere.
Dictatură politică, anarhie socio-economică
Imagine din decembrie 1989
Dezamăgirea generală ar putea izvorî însă și din neînțelegerea dominației comuniste. Aceasta era gândită ca sistem al controlului absolut, implicând și termenul de "totalitarism". De fapt, metodele dictatoriale reprezentau și o compensație pentru haosul total sub o fațadă ideologică. Dictatura politică contrabalansa anarhia socio-economică. Celor care au uitat cât de ineficient era sistemul le recomand să urmărească pe HBO serialul "Chernobâl", unde pot constata cum, în plină catastrofă nucleară, nimeni nu era în stare să preia controlul și să reacționeze. De vină nu sunt caracteristicile psihologice ale unor persoane, ci o greșeală structurală din sistem. După ce se eliminaseră proprietățile private și dreptul de a alege după criterii legitime, societatea devenise practic neguvernabilă. Imaginați-vă că economiile moderne i-ar încarcera pe așa numiții "sabotori" pentru că nu și-au îndeplinit norma, că sistemul depindea de ajutorul elevilor şi studenților pentru strângerea recoltei și că a preferat să sacrifice multe vieți umane pentru a limita efectele catastrofei de la o centrală atomică.
Sună paradoxal, dar într-o oarecare măsură, societățile comuniste erau mai libere decât cele occidentale. Muncitorul era liber să ia ceva acasă din fabrică, șeful era liber să își promoveze rudele. Angajații erau liberi să se răzbune pe colegi, turnându-i în secret. Cum a putut supraviețui un asemenea sistem? Oamenii s-au adaptat. Una din devizele preferate ale vremurilor era : "Eu mă fac că muncesc, ei se fac că mă plătesc."
"Comuniștii din Bruxelles!"
Să analizăm acum "Revoluțiile de catifea" din perspectiva caracteristicilor sistemului comunist: haotic, voluntar, neguvernabil. Ele au fost motivate de pasiunea pentru libertate dar s-au dovedit a fi o cale spre un mai mare control asupra societăților în cauză. Un paradox, pe care Hegel l-ar fi numit "lista rațiunii". Imaginați-vă că greviștilor din Gdansk li s-ar fi spus că fabrica va fi privatizată, după căderea comunismului și că 90 la sută dintre ei vor fi concediați. Totuşi, este de preferat să trăiești într-o societate organizată și chiar și acei muncitori trăiesc mai bine astăzi decât atunci. Dar elanul revoluționar ar fi fost umbrit de dezamăgire, dacă s-ar fi bănuit care vor fi urmările revoluțiilor.
În mod normal, regimurile autoritare (dacă ne plac sau nu), impun ordinea în societate, precum în Singapore, de exemplu sau în cazul juntei militare din Chile. Bulgarii își amintesc poate de textul dizidentului și primului președinte democrat Jeliu Jelev, în care acesta justifica rolul "dictaturii militare", care asigură un proces pașnic, ordonat de transformare, oglindit în Europa de Est de UE. Nu știu cât de în serios luăm această idee, dar ne oferă cel puțin senzația ambivalenței noastre față de Uniunea Europeană, care ne-a promis libertate și ne-a impus reguli. "Comuniștii din Bruxelles", strigă tot mai mulţi în Europa de Est. Da, mulți și-au imaginat eliberarea ca fiind rapidă și ireversibilă, animați de vise și pasiuni. Dar normalizarea societății după haosul comunist nu poate fi decât lentă, anostă și anevoioasă.
Ivailo Dicev este antropolog şi, în prezent, profesor asociat la Universitatea din Regensburg.
</doc>
<doc docid='dw_50326134' lang='ron' type='mono' source='https://www.dw.com/ro/ro/brățările-electronice-un-colac-de-salvare-pentru-victime/a-50326134' term='MERS'>
Sunt mai bine de 10 ani de când legile românești vorbesc despre monitorizarea cu ajutorul brățărilor electronice, care ar trebui să îi facă pe agresori să respecte ordinele de protecție, iar pe cei puși sub control judiciar sau în arest la domiciliu să respecte măsurile preventive. Până acum, nici un proiect de lege privind folosirea dispozitivelor nu a trecut de Parlament.
În luna iulie, Ministerul de Interne a lansat în dezbatere publică un proiect care reglementează folosirea brățărilor electronice, în condițiile în care România este criticată constant în rapoartele internaționale că nu reușește să-și protejeze victimele.
Nu mai târziu de anul trecut, o țară întreagă era șocată de cazul Nicoletei Botan, directoarea unei grădinițe din Capitală, care a fost înjunghiată în plină stradă, chiar la locul de muncă, de fostul soț.
Femeia avea un ordin de protecție, însă polițiștii nu au reușit să intervină înainte ca bărbatul să se apropie de ea și să o omoare.
Cazul Nicoletei Botan a readus în discuția publică necesitatea folosirii brățărilor electronice, care trimit o alertă în timp real către Poliție și care astfel pune în gardă victima, fără ca ea să mai fie nevoită să sune la 112. Agresorul poate fi astfel localizat extrem de repede.
11 ordine de protecție, toate încălcate
Sunt șase ani de când Ioana* trăiește într-un film de groază. Pleacă de acasă la ora 04.00 dimineața și nu merge niciodată pe stradă fără să fie însoțită de fiul sau de fratele ei.
Se uită mereu peste umăr, să vadă dacă a fost urmărită. Își schimbă traseul pe care merge la muncă o dată la câteva zile, de teamă că el îl poate afla.
Mai devreme sau mai târziu, îl descoperă. Și asta înseamnă pentru ea palme peste față, păruieli în mijlocul străzii, picioare în stomac și nelipsitul „c..vo!", aruncat printre dinți.
Ioana (48 de ani), din București, l-a părăsit pe soțul ei, cu care era căsătorită din 1995, în 2012 și a divorțat un an mai târziu.
Ea și fiul lor suportaseră deja patru ani de bătăi și umilințe, de când el începuse să bea și devenise violent. „Într-o zi, n-am mai suportat.
Era în preajma Crăciunului. Ne-a dat afară din casă, pe stradă“, povestește femeia, cu vocea sugrumată de plâns. Ioana are la activ 11 ordine de protecție și toate au fost încălcate. Primele 10 ordine de protecție au fost pentru ea și pentru copilul ei, care era minor.
La emiterea ultimului ordin de protecție, Ioana a mers în instanță cu trei coaste fracturate și 18 zile de spitalizare.
Anul trecut, el a urmărit-o în spital, unde se internase pentru o piatră la rinichi, și le-a spus medicilor și asistentelor că a venit să facă un avort.
Și nu s-a mulțumit cu atât: a intrat după ea în liftul care o ducea la ecografie și, de față cu asistenta care o însoțea, a lovit-o cu pumnii și picioarele.
Când asistenta a încercat să-i sară în ajutor, el a amenințat-o: „Vezi-ți de treabă, că te iau și pe tine!". Când liftul s-a oprit, a ieșit și a fugit.
Doctorul de la ecografie chiar i-a spus mirat: „Doamnă, dar nu sunteți însărcinată, aveți o piatră la rinichi". Tot pe el îl crezuseră, adaugă femeia cu glas amar.
În acea seară, după ce a fugit de la spital, bărbatul s-a dus acasă la ea, unde a încercat să-și lovească băiatul. Poliția a venit numai după ce a sunat femeia, din spital, la 112.
Ioana înșiră, unul după altul, episoadele pe care și le amintește și spune că nu mai are nicio speranță că va scăpa de el. Nu are încredere în Poliție, iar hârtiile pe care stă scris că agresorul, fostul ei soț, nu se poate apropia de ea la mai puțin de 300 de metri i-au dovedit, până acum, că sunt doar hârtii.
Deși are șapte dosare penale de încălcare a ordinelor de protecție, bărbatul nu a fost niciodată arestat sau trimis în judecată, până acum.
În urmă cu câteva zile, Ioana l-a surprins când îi dădea din nou târcoale la muncă și a sunat la 112. Atunci a fost prins că a încălcat ordinul de protecție și a fost reținut pentru 24 de ore.
Când a fost eliberat, procurorul a considerat că, dacă va fi pus sub control judiciar, o va lăsa în pace pe Ioana, pentru că el și-a declarat domiciliul într-un județ la câteva sute de kilometri de București.
„Dar el doarme în mașină și mă urmărește peste tot", adaugă femeia.
*Ioana nu este numele real al victimei. Pentru siguranța ei, îi publicăm povestea sub protecția anonimatului.
CUM VOR FUNCȚIONA BRĂȚĂRILE ELECTRONICE
Sistemul Informatic de Monitorizare Electronică (SIME) va fi folosit în cazul executării măsurii controlului judiciar, arestului la domiciliu, aplicării ordinului de protecție, ordinului de protecție provizoriu și ordinului european de protecție, dar și în cazul supravegherii la distanță a deținuților, potrivit proiectului de lege al Ministerului Afacerilor Interne (MAI), pus în dezbatere publică în 16 iulie.
Dispozitivele fixe vor fi montate la domiciliul persoanei supravegheate, iar cele mobile, pe mâna sau glezna agresorului/inculpatului.
În cazurile de violență domestică, și victima va avea asupra sa o brățară electronică, pentru ca Poliția să o poată găsi și alerta.
Totuși, pentru a fi limitată ingerința în viața privată a persoanelor supravegheate, MAI propune alcătuirea unui dosar electronic, al cărui conținut va fi cunoscut doar de ofițerul care introduce datele în sistem, iar datele de localizare ale persoanei nu vor fi disponibile pentru oamenii legii decât în cazul în care persoana încalcă termenii supravegherii.
În acest caz, brățara emite o alertă cu datele de identificare ale persoanei către cel mai apropiat organ de ordine publică (echipe mobile din care vor face parte angajați ai Poliției Române, Poliției de Frontieră, Jandarmeriei și Poliției Locale).
De asemenea, brățara va înregistra discuțiile între persoana monitorizată și polițist, pentru a putea fi folosite în instanță, dacă persoana a încălcat regulile supravegherii.
SIME va costa, în faza-pilot, circa 3,5 milioane de euro, bani care ar trebui alocați din bugetul de stat:
-> Sistemul informatic de creare a semnalărilor (hardware, software, licențe), operat de Poliția Română – 1,53 milioane de euro
->Sistemul informatic de generare a alertelor (care va funcționa pe infrastructura sistemului 112, hardware și licențe), operat de STS – 430.000 de euro
-> Dispozitive mobile pentru organele de intervenție – 1,25 milioane de euro
-> Brățări electronice (500 de bucăți în faza-pilot) – 275.000 de euro.
AICI citiți articolul integral pe Newsweek.ro
</doc>
<doc docid='dw_50294309' lang='ron' type='mono' source='https://www.dw.com/ro/ro/nicolae-eșanu-justiția-moldovenească-a-avut-curatori-tot-timpul/a-50294309' term='MERS'>
Ce s-a întâmplat în Republica Moldova în iunie 2019, când PDM refuza să cedeze puterea și a blocat accesul în instituțiile de stat, iar noul Guvern nu-și putea prelua atribuțiile: lovitură de stat, uzurparea puterii sau predarea pașnică a puterii? Nicolae Eșanu era atunci secretar de stat în Ministerului Justiției de la Chișinău și a acceptat să vorbească despre aceasta într-un interviu în exclusivitate pentru DW.
DW: Dumneavoastră ați plecat recent din Ministerul Justiției, după ce ați exercitat mulți ani acolo funcția de ministru adjunct și secretar de stat. Plecarea a coincis cu acel ciudat concurs anulat de la Curtea Constituțională la care o să ne referim un pic mai încolo. V-ați supărat că v-au dat la o parte, din cauza salariului sau au existat ale motive?
Nicolae Eșanu: Am plecat de la Ministerul Justiției nu din cauza salariului. Sunt un om fericit - niciodată nu am fost nevoit să fac ceva pentru bani și mi-am permis luxul să fac anumite lucruri doar pentru că voiam să le fac. Este vorba de insatisfacția generală pentru ceea ce faci în minister. Dacă faci un document într-un fel anume, iar în cele din urmă se decide inversul, atunci care este sensul?
Dvs ați plecat acum din minister pentru că cineva v-a deformat un document la care ați muncit?
Nu, că eu singur îmi semnam documentele la care lucram și era imposibil ca ele să fie deformate. Se întâmpla altceva. Se întâmpla ca opiniile Ministerului Justiției să fie înlocuite la solicitarea factorilor politici. Uneori fără știrea noastră. În acest caz totul depinde de ministru. Eu sper că actualul ministru nu o să admită asemenea ingerințe.
Am plecat pentru că am văzut cum este guvernată țara – eu fiind în epicentrul tuturor deciziilor care au fost luate.
La ce anume vă referiți?
De exemplu, la modul cum sunt promovate proiectele de lege. Nu știu dacă în Moldova mulți știu că există o opinie a Comisiei de la Veneția vizând statul de drept. La noi e la modă sintagma aceasta. Unul din elementele fundamentale ale statului de drept se referă la procedura transparentă de promovare a proiectelor de lege - cu o consultare largă a procesului de legiferare. De aici începe totul. Acum uitați-vă periodic pe agenda Parlamentului și o să vedeți proiecte de lege intrate astăzi în Parlament și incluse, în aceeași zi, în agenda Parlamentului. Când se întâmplă asta e clar că nu avem șanse să fim guvernați corect, pentru că din start sunt încălcate regulile fundamentale.
Dacă faci legile pe genunchi, șanse de bună guvernare nu există. S-au întâmplat cazuri anecdotice: De exemplu, Legea salarizării - ni s-a cerut într-o zi să dăm avizul și ne-am pomenit cu funcții care nu aveau acoperire legală, pentru că noi nu am avut timp măcar să verificăm tehnic, nu să facem și o analiză fundamentală a principiilor care sunt puse acolo. Eu cu o asemenea modalitate de a guverna nu sunt de acord și am decis să mă retrag. Am avut unele discuții dure cu actualii guvernanți, dar nu am plecat din cauza lor... Decizia era luată înainte să se instaleze noul guvern. Dar am sperat că voi primi garanții că sunt șanse să se guverneze altfel. Și o anumită perioadă a existat cumva speranța, dar inerția lucrurilor îi face să preia practicile anterioare.
Ați participat recent la un concurs pentru una din funcțiile de judecător al Curții Constituționale. Ați câștigat în comisie și urma să fiți propus Parlamentului, dar, subit, au fost propuși alți candidați, fără niciun fel de alt concurs. Ce a fost asta?
Am aplicat la acest concurs, tocmai pentru că speram că se va guverna altfel. Am crezut că va fi un concurs corect. Eu până acum nu am comentat public ceea ce s-a întâmplat atunci, pentru a nu afecta încrederea în această curte. Dar după ceea ce s-a întâmplat, nu cred că mai sunt șanse să fim guvernați corect. Pentru că nu poți să declanșezi o procedură, apoi, fără să o anulezi, să anunți altceva. Este regretabil că reacția partenerilor de dezvoltare aproape că nu a existat. Eu cred că la CC s-a întâmplat ceea ce s-a întâmplat, pentru că a fost tolerat... Pentru că dacă UE făcea o declarație dură și spunea: Nu faceți asta, pentru că riscați să afectați relațiile cu UE, sunt sigur că nu se mergea pe acest scenariu. Eu le-am spus actualilor guvernanți: Nu există cale de întoarcere dacă începeți să încălcați principiile sacre sub lozinca salvării țării de cei răi!
Nicolae Eșanu: Pentru mine lucrurile erau foarte clare.
Toate reformele încep la Guvern și Parlament. Când Guvernul și Parlamentul vor transmite mesajul: noi respectăm legea și vom insista ca să respecte toți legea, atunci lucrurile o să înceapă să se schimbe. Dar când ei cer ca alții să respecte legea, în timp ce ei o încalcă... De fapt, Parlamentul și Guvernul transmit astăzi în societate următorul mesaj: trișați când și cum puteți dacă aveți puterea să o faceți! Dacă Parlamentul își permite să interpreteze legile... Da, oamenii pun presiune și au dreptul să ceară, dar elitele au responsabilitatea să discearnă între ceea ce este corect și ceea ce este abuz.
Dvs ce rol ați avut în perioada fostei guvernări?
Cât timp m-am aflat la Ministerul Justiției, am avut o poziție strict de tehnocrat. Sigur că mă implicam în elaborarea politicilor, pentru că ținea de fișa postului, dar în jocuri politice nu m-am implicat. Nu aveam dreptul să mă pronunț public, dar în interior eu le spuneam de fiecare dată tot ce credeam.
Dvs ați rezistat la Ministerul Justiției și în perioada lui Voronin, și în perioada lui Plahotniuc...
În toate guvernele am fost. Și toți, când veneau, mă întrebau prin ce se deosebesc ei de ceilalți. Și cam pe toți i-am întristat. Diferențe principiale nu au existat.
Erați în Guvernul controlat de Plahotniuc, responsabil de justiție, atunci când UE a blocat finanțarea proiectelor pe justiție, din cauza stagnării reformelor... De ce nu ați generat reacții din interior, in interiorul sistemului?
Ministerul Justiției este un organ politic. Cei din interiorul justiției, deși bine intenționați, nu au încrederea că o să aibă susținere politică pentru a face schimbări...
Și atunci se conformează și lasă politicul să facă ce-i tună în cap?
Da, există dosare în care se implică politicul. Au existat promovări cu implicarea politicului. Dar acestea sunt excepții. Justiția moldovenească a avut curatori tot timpul. Curatori interni, din sistem.
Curatori controlați politic...
Nu neapărat. La noi oamenii din sistem nu înțeleg ce înseamnă să fii judecător, nu înțeleg ce înseamnă să judeci reieșind din propriile convingeri. Judecătorii se simt nesiguri și acceptă să fie ghidați. Ghidați de cineva. Și iată așa au apărut curatorii. Nu știu dacă acum sunt, dar ei au fost. Acești curatori existau aproape oficial - judecători de la Curtea Supremă de Justiție erau curatori pe anumite zone, iar judecătorii consultau opinia acestor curatori înainte să emită anumite decizii. Asta demolează însăși noțiunea de judecător.
Și cum putea cineva din afara sistemului, din exterior, să controleze un judecător?
Cei din exterior pot controla câteva persoane din interior. Și dacă acele persoane controlează sistemul, atunci, prin ei, cei din exterior controlează justiția.
S-a întâmplat asta în perioada guvernării PDM?
Cu mine lucrurile acestea nu se discutau niciodată. Și pot să vă spun că nu cred că vreun ministru al Justiției cu care am lucrat controla justiția. Adică nu cred că cei din justiție ascultau de ordinele politice ale ministrului Justiției.
Adică, vreți să spuneți că șefii instanțelor, șeful CSJ, al curților de apel, ar fi avut conexiuni directe cu anumiți factori politici?
Posbil. Este foarte probabil că se întâmpla anume așa. Eu nu am asistat la nicio astfel de discuție, dar din modul cum funcționau lucrurile îmi dau seama că așa ceva putea exista. Adică, cred că existau persoane care făceau aceste conexiuni și reușeau să impună niște decizii.
Dle Eșanu, noi am avut deținuți politici în perioada guvernării PDM, fapt confirmat și prin rezoluțiile Parlamentului European și APCE...
Da, au existat astfel de rezoluții. Eu nu am fost parte a acelor încrengături. Și pe noi, cei de la Ministerul Justiției, unele decizii ale instanțelor ne luau prin surprindere. Eram la Bruxelles când am aflat de acea hotărâre de invalidare a alegerilor locale noi din Chișinău (câștigate de Andrei Năstase în 2018 – n.n.). Îl întreb pe ministru ce-i cu treaba asta, cum e posibil așa ceva?.. Și el e nedumerit. Cred că a fost o surpriză chiar și pentru PDM...
Vă rog frumos...
Înțeleg. Dvs râdeți, dar... Apoi au lăsat ca roata aceasta să se cotilească la vale mai departe. L-am întrebat pe reprezentantul de la Comisia Electorală Centrală... Și ei în ceață... Dacă jucau teatru? Poate...
Dvs sugerați că judecătorii intuiau cam ce hotărâre își dorea Plahotniuc și partidul?..
Excludeți așa ceva? Cu părere de rău, exact asta se întâmpla...
Adică judecătorii se spărgeau în figuri ca să-i facă pe plac lui Plahotniuc...
Da. Repet, cu părere de rău, acest fenomen a existat. Pentru că așa e comod. Judecătorii nu se simt independenți și sunt gata să slujească oricărei puteri... Acesta era un fenomen general. Vreau să vorbim și despre ceea ce s-a întâmplat în luna iunie 2019 când regimul Plahotniuc a picat. Au existat niște hotărâri ale Curții Constituționale care au generat dualitate de putere atunci...
Există linii roșii! Pur și simplu PDM și-a permis mai multe decât și-au permis alții. Da, unii din PDM a făcut mizerii în interesul lor de afaceri, dar foarte multe lucruri porneau de la percepția perversă pe care ei o aveau despre cum ar trebui să fie guvernată țara. Au mers după principiul: este corect doar ceea ce cred eu. În iunie, pentru mine lucrurile erau clare. Nici nu vreau să mă gândesc ce era în capul celor care au pus la cale tot ceea ce s-a întâmplat.
Dar ați încercat să discutați cu ei, să le explicați ce fac?
Am discutat cu toți, cu cine am avut posibilitate să discut. Am discutat și cu doamna ministru al Justiției de atunci. Eu sper că ea nu a semnat niciun ordin. Sper foarte mult că nu a semnat și că a acceptat atunci poziția că guvernul Filip și-a încetat mandatul. Noi, pe interior, am procedat atunci ca atare. Da, au existat și secretari de stat la Ministerul Justiției care făceau referire la acele hotărâri ale Curții Constituționale. Dar pentru mine lucrurile erau foarte clare.
Adică, Dvs considerați acele hotărâri ale CC abuzive...
Da. Curtea Constituțională a pus toți oamenii de bună credință în fața unei alegeri practic imposibile - trebuia să alegem între legitimitatea unui Parlament democratic ales și o Curte Constituțională... Pentru mine alegerea era evidentă - nu poți contesta mandatul unui Parlament care are în spate votul poporului pe motive mai mult decât dubioase. Mandatul unui Parlament poate înceta doar în baza unei prevederi legale mai clare ca lumina zilei. Nu poți să reduci puterea Parlamentului prin interpretări!
Și, personal, ce ați făcut?
Eu am aflat că are loc ședința Parlamentului întâmplător. Era sâmbătă. M-am dus la minister și, pe internet, am văzut știrile. Am încercat să-i sun pe unul, pe altul... Atunci am înțeles că se merge pe de-a dreptul. A doua zi, duminică, am fost la piață și la sport. Când intru în casă, ai mei strigă: „Uite ce a făcut PD-ul!”. Înainte să fac duș, îi zic fiicei: „Mihaela, mergi cu mine să-mi strâng lucrurile de la minister?”. Mi-am cărat toate lucrurile personale. Toți așteptau cererea mea de demisie. Problema mea era - cui să scriu cererea? Să-i scriu prim-ministrului pe care eu nu-l recunosc?... Și atunci am decis să îmi exercit atribuțiile, iar dacă sunt pus să comit ceva pornind de la aceea că PDM este la guvernare - refuz. Și iată că luni dimineață suntem convocați în ședință la guvern cu toți secretarii de stat. I-am spus ministrului că refuz să particip. Aveam de ales - nu mă duc sau mă duc și fac declarații. Și cred că am greșit că nu m-am dus. Trebuia să merg și să fac declarații, pentru că acum cineva poate să folosească argumentul că nu a știut, că nu a înțeles ce se întâmplă, că nu e jurist... Trebuia să le spună cineva la toți miniștrii și secretarii de stat cum se numește ceea ce avea loc.
Dvs v-ați permis să criticați pe Facebook atunci acele hotărâri ale Curții Constituționale. Au existat presiuni asupra Dvs?
Nu vă imaginați! Dar presiuni au existat permanent. SIS-ul era nemulțumit că scriam pe Facebook despre expulzarea profesorilor turci... Dar nu a venit nimeni să mă amenințe că mă bagă la închisoare... Ministrul tot știa că nu mă poate da la brazdă...
Nicolae Eșanu: Politologic, am putea admite că a fost lovitură de stat.
Dle Eșanu, în iunie noi am avut, timp de câteva zile, două guverne, doi prim-miniștri, iar premierul din guvernul expirat a semnat, în calitate de „președinte interimar”, decretul de dizolvare a actualului Parlament și de numire a datei alegerilor parlamentare anticipate. Dacă vă amintiți, atunci PDM și-a adus oamenii din teritoriu și a blocat instituțiile de stat. Când a semnat decretul de dizolvare, Pavel Filip a fost aplaudat de oamenii aceea care erau în acea sală... În opinia Dvs, asta e lovitură de stat sau nu?
Politologic, am putea admite că e lovitură de stat, dar dacă vreți să o încadrați penal - nu e chiar așa de simplu. Eu nu sunt specialist în drept penal și o să mă abțin să dau aprecieri în acest sens.
Da, dar ați făcut atunci, pentru Dvs, aprecierile de rigoare...
Ceea ce a făcut atunci fosta guvernare a fost ilegal. Asta e indiscutabil. Dar în drept nu funcționează principiul: ilegal, gata, condamnare... Deci e nevoie de o încadrare juridică și de o soluție. Cu părere de rău, PDM a făcut suficiente lucruri care ar putea da temei... Deci, din punct de vedere politic, e simplu să dăm apreciere - că este o uzurpare a puterii de către un guvern care nu are putere, dar de aici până la încadrarea juridică e cale lungă. Eu îmi doresc foarte mult o anchetă imparțială, minuțioasă și corectă cu tot ce s-a întâmplat și, în cadrul acelui dosar, să fie emise soluții legale. Cei în putere să ceară trebuie să insiste: Vrem analiză, dar nu să ne spuneți: da, a fost lovitură de stat, dar căutați-o voi! Așa nu se poate! Noua guvernare, dacă ar avea ambiție și sete de dreptate, ar chema experți internaționali care să vină cu expertiză foarte clară. Dacă nu o să facă acest lucru - nu o să aibă credibilitate.
Ați văzut probabil strategia de reformare a justiției prezentată recent de Ministerul Justiției...
Nu numai că am văzut-o, dar am și participat la elaborarea ei, pentru că ea este elaborată de mult. Lucrăm la ea de vreo doi ani. Am insistat ca aceasta să nu fie adoptată de un guvern care pleacă. Această strategie este produsul unui proces de consultări foarte largi cu judecătorii de la curțile de apel, cu procurorii și cu avocații, cu mediul academic...
Și ce o să faceți acum? Ați reveni în sistem dacă vi s-ar propune?
Deja mi s-a propus, dar nu am nicio plăcere să fac asta. Nu mă tentează.
Cine v-a propus?
Nu pot să vă spun, pentru că nu am acordul celor care m-au invitat.
Dvs aveți regrete?
Am dedicat mulți ani din viață sistemului și constat acum că mari realizări nu am. Cel mai mare regret este că nu am reușit să constitui la Ministerul Justiției un corp de funcționari care să soluționeze problemele profesionist, fără să aștepte instrucțiuni de la șefi.
Ce v-a împiedicat să faceți asta?
Oamenii. Mulți cred că la Ministerul Justiției venea Plahotniuc sau cineva din apropiații lui și împărțea sarcini în fiecare dimineață. Eu pot să vă asigur că se întâmpla exact inversul. În ministerul Justiției, în Direcția legislație, elaborare și avizare, aproape în fiecare dimineață eu le repetam angajaților: „Faceți abstracție de tot și propuneți soluții, proiecte scrise profesionist”. Cu toate acestea, de fiecare dată când apărea vreun proiect mai sensibil, mă pomeneam cu executorul sau cu șeful de direcție care mă întreba: „Dar aici cum să soluționăm problema?”. Deci, n-am reușit să creez acest grup de profesioniști care să găsească soluții. N-am reușit nici în precedentul mandat, nici în ultimul.
Ce se întâmplă în țara asta? De ce avem atâta corupție?
Avem un sistem de guvernare în care există exagerat de multă discreție pentru derogări fără ca cei favorizați să suporte consecințele. Este rezultatul unei mentalități retrograde. Asta ar fi o explicație succintă. Mai clar - e o problemă de toleranță generală față de corupție.
</doc>
<doc docid='dw_50229309' lang='ron' type='mono' source='https://www.dw.com/ro/ro/mihai-constantinescu-un-oraş-şi-o-ţară-sub-semnul-festivalului-enescu/a-50229309' term='MERS'>
Timp de trei săptămâni îşi dau întâlnire la Bucureşti, în mai multe oraşe din România şi, pentru prima dată în istoria festivalului, în alte cinci ţări, câţiva dintre cei mai apreciaţi muzicieni ai momentului. În spatele unui astfel de festival se află nu doar luni, ci ani de muncă asiduă, de tatonări, de convingere, de negocieri.
Festivalul Enescu nu ar fi ceea ce este astăzi, anume un reper pe harta culturală nu doar a României, fără pasiunea pentru muzică, pentru muzica lui Enescu, pentru ce are bun cultura şi spiritualitatea românească, fără munca neobosită, fără tenacitatea cu care a ţinut piept de-a lungul anilor tuturor vânturilor potrivnice, ba chiar multor tornade ce ameninţau existenţa acestui eveniment de primă mărime, fără curajul de a le înfrunta şi a găsi soluţii, fără modestia, devenită notorie a directorulului executiv al Festivalului Enescu. Tenacitatea şi verticalitatea sa sunt dovada că în România se poate bine şi chiar exemplar, că frumosul şi binele sunt hrana de care are nevoie orice popor. E totodată reconfirmarea faptului că uneori merită să te lupţi şi cu morile de vânt.
Despre actuala ediţie a Festivalul Enescudar şi despre cea jubiliară - a 25-a - din 2021, ultima pe care o va mai organiza, am stat de vorbă la Bucureşti cu Mihai Cosntantinescu.
DW: Domnule Mihai Constantinescu, ne aflăm în faţa unei ediţii cum nu a mai cunoscut festivalul până acum, una extinsă nu doar la nivelul României, ci şi în afara hotarelor ţării, ajungând până la Berlin sau Toronto.
Mihai Constantinescu: Da, între altele la Berlin, la Dresda, la Florenţa, la Toronto. Prezentăm Simfonia a III-a a lui Enescu la Berlin şi la Florenţa, la Dresda liedurile lui Enescu, avem o amplă manifestare la Toronto. Deci internaţionalizăm practic festivalul internaţional. O absolută noutate. Avem totodată 12 oraşe din România care sunt şi ele parte a Festivalului "George Enescu" şi vor fi organizate mai multe concerte între altele la Sibiu, Cluj, Iaşi, Bacău, Timişoara, Târgovişte. Oraşe care s-au arătat foarte interesate să găzduiască aceste concerte. Deci am mărit festivalul şi la nivel naţional. Avem şi alte foarte multe lucruri noi în ceea ce priveşte activităţile conexe. O acţiune pe care o organizăm pentru prima dată e „Oraşul cântă”. Vom desfăşura în mai multe locuri din Bucureşti evenimente muzicale – împreună cu Opera comică pentru copii, împreună cu Corul Madrigal, cu Cantus Mundi, împreună cu artişti profesionişti. Avem şi în acest an Piaţa Festivalului, totodată un concurs de artă plastică - noi propunem nişte lucrări de George Enescu, care trebuie ilustrate de artiştii plastici. Încercăm să facem din Bucureşti şi din România 'un oraş şi o ţară a Festivalului', aşa cum de fapt ne-am dorit de la bun început. În oraşele din ţară organizăm concerte cu invitaţi străini şi români, mai multe decât până acum. Apoi orchestre din diferite oraşe ale ţării vor susţine concerte la Bucureşti. E un deosebit de intens schimb cultural, muzical în acest an.
Vladimir Jurowski este, din 2017, directorul artistic al Festivalului "George Enescu"
Un mare promotor al creaţiei enesciene
Să revenim la evenimentele din afara României, concret la concertul de la Berlin, care va avea loc în ultima zi de festival, pe 22 septembrie, la sediul Filarmonicii din capitala Germaniei.
Este meritul lui Vladimir Jurowski şi mă bucur că a devenit un mare promotor al muzicii enesciene. A realizat opera „Oedipe” la Bucureşti şi la Londra, într-o variantă concertantă deosebită, care va rămâne mult timp în amintirea fanilor. A prezentat Simfonia a III-a tot pentru prima dată la Londra, în 2015. Acum o va prezenta la Bucureşti, unde are un program deosebit, care cuprinde şi „Frau ohne Schatten” de Richard Strauss, iar la Berlin o va prezenta pe 22 septembrie, în cadrul Festivalului, alături de Rundfunk-Sinfonieorchester Berlin şi Corul Filarmonicii George Enescu. Este o onoare pentru noi să participăm la acest program internaţional gândit de Vladimir Jurowski, în calitate de director artistic al Festivalului, dar şi de mare iubitor la muzicii lui George Enescu. Îmi amintesc că prima dată când a venit la Bucureşti – era cred prin 2001 – n-a prezentat nicio lucrare de Enescu. Am avut o a doua discuţie cu el în 2011 şi a zis că vrea să pregătească o lucrare amplă, vroia să înceapă chiar cu „Oedipe”. L-am sfătuit să înceapă cu Simfonia a III-a, ca să se obişnuiască cu grandoarea muzicii lui Enescu. Îmi aduc aminte că la Londra, când a prezentat lucrarea pentru prima oară, a fost un eveniment deosebit. La concert a venit şi Antonio Pappano. M-am întâlnit cu el şi l-am invitat să vină la Bucureşti cu Accademia Nazionale di Santa Cecilia din Roma şi chiar m-a întrebat în glumă dacă-l urmăresc şi aici. I-am spus că nu-l urmăresc, dar l-aş ruga un singur lucur: să dirijeze Simfonia a III-a cu Santa Cecilia. Nu a fost foarte încântat, spunând că nu studiase lucrarea, că nu o cunoştea. Dar după concert a venit la mine şi mi-a spus că vrea să prezinte această lucrare la Bucureşti, ceea ce s-a şi întâmplat. Acela a fost un moment extraordinar. Cu asemenea interpretări, cum a fost şi cea a lui Vasily Petrenko, ne facem un mare serviciu de promovare a creaţiei enesciene, a muzicii şi culturii româneşti.
Kirill Petrenko, dirijor şef al Filarmonicii din Berlin, succesorul lui Sir Simon Rattle
Stiu cât de greu a fost să convingeţi prestigiosul ansamblu berlinez să participe la Festivalul Enescu. Iată că în acest an Berliner Philharmoniker nu doar au revenit la Bucureşti, dar deschid chiar ediţia.
Au fost 18 ani de negocieri. Nu doar de negocieri, ci şi de muncă de lămurire, pentru a convinge Filarmonica din Berlin să vină în România. Pentru a-i convinge pe muzicienii berlinezi că le putem oferi condiţii dintre cele mai bune, că putem fi la nivelul exigenţelor lor. În sfârşit, după 18 ani, am reuşit să-i aducem aici cu un singur concert sub bagheta lui Sir Simon Rattle. După concert a fost organizată o mică întâlnire cu orchestra şi cu conducerea ei şi atunci ni s-a promis că vor reveni în 2019 şi vor deschide Festivalul Enescu. După 18 ani de negocieri, decizia de a reveni a fost luată în câteva minute, ceea ce ne-a bucurat foarte mult şi iată că deschidem festivalul pe 31 august cu Berliner Philharmoniker.
Îmi amintesc, fiind în 2015 la Bucureşti, că Berliner Philharmoniker au declarat că sunt foarte încântaţi de public, de reacţia publicului reunit la concertul de la Sala Palatului.
Publicul a fost extraordinar, ei au fost extraordinari, cum sunt de obicei, publicul a fost extraordinar de cald, ei au văzut că am îndeplinit sută la sută ceea ce le-am promis, dacă nu şi mai mult. Sir Simon Rattle a spus atunci că va veni neapărat încă o dată în România – fie cu Berliner Philharmoniker, fie cu altă orchestră şi va veni, într-adevăr, în 2021 cu London Symphonie, şi va susţine două concerte. A fost un moment aşa cum au mai fost câteva în decursul anilor culordul Yehudi Menuhin sau cu maestrul Zubin Mehta, a căror prezenţă a reprezentat puncte culminante în festival. Acest lucru ne bucură, ne onorează şi ne obligă în acelaşi timp, evident.
Sir Simon Rattle, la conferinţa de presă de la Bucureşti, în septembrie 2015
Redescoperirea unui muzician de geniu
Îmi amintesc când, cu mai mulţi ani în urmă, am stat de vorbă prima dată şi îmi spuneaţi, cu regret, că muzica lui Enescu nu este percepută la adevărata ei valoare în afara României. Din fericire, între timp lucrurile s-au schimbat aş zice considerabil. Tot mai mulţi dirijori, tot mai mulţi solişti de renume sunt atraşi, sunt fascinaţi de partiturile enesciene. Jurowski însuşi spunea cu convingere cu câţiva ani în urmă că Enescu ar putea fi compozitorul secolului 21. Iată că acum şi în programul Festivalului de la Salzburg, creaţia enesciană a deţinut un loc important, mai ales prin noua montare a operei "Oedipe", elogiată în tonurile cele mai înalte de critici. Nu doar punerea în scenă, ci bineînţeles şi muzica.
Da, aşa este. "Oedipe" s-a montat acum şi la Amsterdam, se montează la Helsinki, se va prezenta în variantă concertantă la opera din Roma sub bagheta lui Daniele Gatti, s-a prezentat la Festivalul de la Salzburg. Sonatele enesciene fac deja parte din repertoriul multor solişti internaţionali, ca să nu mai vorbesc de marii artişti care au intereptat la Bucureşti, în cadrul festivalului, numeroase lucrări ale compozitorului român. Enescu este tot mai mult cântat, în diverse variante şi tot mai mult înţeles. Aceasta a fost de fapt problema. N-a existat în fond nici un prea mare interes din partea noastră, a României, de a-l face cunoscut şi înţeles în afară. S-a mers pe ideea că Enescu poate fi interpretat doar de români, pentru că ei îl înţeleg cel mai bine, fiind un compozitor român, şi acest tip de gândire a dăunat creaţiei enesciene. Este un egoism care nu are ce căuta în cultură. Prezentările din festival au dovedit că Enescu are şi alte faţete, pe care noi nu le ştiam. De exemplu interpretările Simfoniei a III-a de către Pappano, Jurowski sau Petrenko au fost mari descoperiri pentru public.
E adevărat, dar asta se întâmplă extrem de rar, că s-au produs şi unele mutilări aş spune ale partiturilor. Îmi amintesc cum, cu ani în urmă, am asistat la premiera operei "Oedipe", montată la Frankfurt de un renumit regizor german, foarte controversat totodată, care a găsit de cuviinţă să renunţe la ultimul act, care probabil îl incomoda în viziunea sa asupra lucrării enesciene. Dacă ar fi fost vorba de o operă a lui Wagner, desigur că nu şi-ar fi permis aşa ceva...
Baritonul britanic Christopher Maltman în "Oedipe" la Festivalul de la Salzburg
Am avut şi noi în festival, în 2001, o orchestră care a prezentat Suita I de Enescu cu tăieturi. A fost huiduită de public. Un mare dirijor m-a anunţat cu o zi înainte de a veni la festival că nu va mai interpreta Enescu, pentru că nu îl înţelege. Au fost astfel de momente în trecut, dar astăzi nu se mai pune problema. Poate a fost şi greşeala noastră imediat după 1990, dorind ca muzica lui Enescu să fie interpretată doar de muzicieni de mare renunme. E greu să ceri unui dirijor de peste 70 de ani să înţeleagă şi să studieze o simfonie de George Enescu. După aceea am apelat la muzicienii ceva mai tineri şi a funcţionat. Un dirijor tânăr este interesat să descopere ceva nou, vede altfel lucrurile.
În slujba lui Enescu şi a muzicii contemporane
Am vorbit despre prezenţa Filarmonicii din Berlin la Bucureşti, al doilea concert al acesteia având-o solistă pe violonista Patricia Kopatchinskaja, şi ea o mare promotoare a creaţiei enesciene şi a muzicii contemporane.
Acum va susţine un concert fantastic, în opinia multor violonişti, totdată cel mai greu concert de vioară compus vreodată - cel al lui Arnold Schönberg. Patricia este o mare promotoare a muzicii enesciene. După cum vă amintiţi, ea a venit pentru prima dată în România împreună cu regretata pianistă Mihaela Ursuleasa, în 2011, şi a susţinut un recital, inclusiv cu concursul tatălui ei la ţambal, o prelucrare, de fapt, a Sonatei a III-a. În ediţia jubiliară din 2021 o vom avea din nou la Bucureşti, alături de Filarmonica din Londra, cu un aranjament orchestral al acestei sonate.
Patricia Kopatchinskaja pe scena Ateneului Român, în 2015, alături de Scottish Ensemble
Pentru că aţi amintit şi de muzica contemporană, ea deţine o pondere tot mai mare în acest festival. Seria iniţiată de Vladimir Jurowski "Muzica secolului 21" este ceva special. Am putea fi acuzaţi că prezentăm o serie dificilă, care nu atrage în aşa mare măsură publicul, însă este de datoria noastră, a muzicienilor, a managerilor culturali, să prezentăm şi muzica compozitorilor în viaţă. În fond, aşa cum se interpreta muzica lui Mozart pe vremea lui Mozart sau muzica lui Brahms pe vremea lui Brahms. Ne-am propus să oferim publicului cam toate genurile de muzică contemporană, inclusiv muzică electronică sau muzică de film, pentru a informa asupra acestor genuri. În România, din păcate, muzica contemporană este încă o "cenuşăreasă". Noi prezentăm anul acesta 40 de compozitori contemporani, ale căror lucrări sunt cântate pe marile scene de Berliner Philharmoniker, de Concertgebouw, de Orchstra Naţională a Franţei.
Datoria de a promova
Vorbeaţi de "datoria" festivalului. Ce v-aţi propus când aţi preluat organizarea Festivalului Enescu?
În 1990, m-am dus împreună cu o colegă de-a mea la domnul Andrei Pleşu, care era ministru al Culturii şi i-am spus că ar fi bine să continuăm acest festival. I-am prezentat câteva idei şi a fost de acord să începem pregătirile pentru ediţia din 1991, avându-l ca director artistic pe maestrul Ludovic Spiess. A fost un început foarte bun până la momentul Mineriadei, care ne-a făcut foarte mult rău. S-au retras mulţi muzicieni dintre cei pe care-i invitasem, aşa încât ediţia din 1991 a fost realizată mai mult cu românii din diaspora, singurul ansamblu de prestigiu care a venit la Bucureşti a fost St. Martin in the Fields şi care a continuat să participe la festival - cred că au fost deja de 6-7 ori până acum. La următoarea ediţie, pe care am organizat-o abia în 1995, au sosit primele mari nume, între care lordul Yehudi Menuhin, Lorin Maazel, Zubin Mehta, Georges Prêtre. Atunci am internaţionalizat practic festivalul. Am avut patru obiective de la bun început, din 1991, între care cel principal a fost promovarea muzicii lui George Enescu. Am început această promovare propriu-zisă în 1998, la a treia ediţie, când Lawrence Foster, directorul artistic al festivalului la acea vreme, a avut ideea de a oferi două concerte fiecărei orchestre participante în festival, iar în unul din aceste concerte să fie prezentată o lucrare majoră de George Enescu. Al doilea obiectiv a fost acela al promovării artiştilor români. Continuăm această promovare, aşa încât dirijori români, solişti români, orchestre româneşti intră în copoducţii cu artişti din străinătate. Dirijori, precum Cristian Mandeal, Horia Andreescu, Tiberiu Soare, Cristian Badea dirijează diferite orchestre internaţionale. Tot astfel solişti români colaborează cu aceste ansambluri. Promovarea tinerilor a fost al treilea obiectiv pe care ni l-am propus. Tinerii laureaţi ai Concursului Internaţional "George Enescu" sunt invitaţi  să participe în diverse formule în următoarea ediţie a festivalului. Anul acesta avem câştigătorii ediţiei trecute a concursului. Nu în cele din urmă, al patrulea obiectiv îl reprezintă promovarea României. La primele ediţii veneau impresarii cu câteva luni înainte să vadă hotelul, sălile de concert, condiţiile de aici. Acum nu mai este cazul, pentru că se ştie despre ce e vorba şi vin cu mare plăcere. Unii se reinvită pentru ediţiile următoare.
Festivalul a crescut continuu de la o ediţie la alta, am trecut însă şi prin momente foarte grele. Este un festival care a crescut ca mărime, ca faimă, dar i-a crescut şi bugetul. Nu ajungem la bugetele marilor festivaluri din Europa, dar pentru România este totuşi un efort financiar şi îmi pare bine că, de-a lungul timpului, guvernanţii au înţeles importanţa acestui festival şi importanţa investiţiei în cultură şi sper s-o înţeleagă şi pe viitor.
Cum aţi reuşit să depăşiţi toate momentele grele, momente în care însăşi existenţa festivalului era ameninţată? Ce vă dă forţa, energia, entuziasmul, motivaţia de a continua?
Mă motivează în primul rând publicul. E un moment extraordinar să vezi feţele pline de bucurie, de încântare ale oamenilor după concert. Şi apoi e colectivul cu care lucrez, care în proporţie de 75 la sută e tânăr. Atmosfera de lucru este foarte bună. În ceea ce mă priveşte, îmi petrec astfel tot timpul zilei cu soţia mea, care lucrează alături de mine.
Deci festivalul rămâne, bănuiesc, un subiect de discuţie şi acasă.
Aşa e şi uneori nu e uşor. La un moment dat însă, decidem să ne oprim pentru a continua discuţia a doua zi la serviciu. În plus, ne uneşte şi ne motivează pasiunea pentru muzică, fiind amândoi muzicieni, absolvenţi de Conservator.
Chiar dacă nu s-a desfăşurat încă ediţia actuală, pregătiţi deja intens ediţia a 25-a din 2021.
Programul este deja gândit în proporţie de 90 la sută, cu multe momente de vârf. După aceea, însă, mă voi retrage, dar pregătesc şi tineri care să poată prelua această activitate după ieşirea mea la pensie.
... mai ales, ne mărturiseşte celebra violonistă, originară din Republica Moldova, în "Sonata pentru vioară şi pian Nr. 3" de George Enescu, pe care a prezentat-o la actuala ediţie a Festivalului Beethoven. (27.09.2013)
</doc>
<doc docid='dw_50238399' lang='ron' type='mono' source='https://www.dw.com/ro/ro/30-de-ani-de-la-mişcarea-de-eliberare-națională-din-basarabia/a-50238399' term='MERS'>
Limba română, alfabetul latin, istoria, literatura, religia, tradițiile – toate interzise sau cenzurate în perioada sovietică – au fost repuse în drepturi pe 27 august 1989, la cererea a peste 700.000 de moldoveni participanți la Marea Adunarea Națională.
Pe 31 august 1989, Parlamentul, numit atunci Sovietul Suprem al RSSM, adopta primul set important de legi cu privire la funcționarea limbilor pe teritoriul fostei republici sovietice, iar printre cel mai important punct a fost trecerea la grafia latină. Ziua de 31 august a devenit ulterior sărbătorită drept „Limba noastră cea română”.
Despre acele evenimente istorice am discutat într-un interviu exclusiv pentru DW cu Sergiu Burcă, membru al grupului de inițiativă al Mișcării Democratice din Moldova și ulterior vicepreședinte al Frontului Popular din Moldova.
DW: Să aruncăm o privire în istorie și să ne amintim cum a început Mişcarea de Eliberare Naţională din Basarabia. Care au fost premisele, în contextul în care țara se afla de mai bine de 40 de ani sub un regim totalitar?
S. B.: Premisele erau în stare latentă înainte de Perestroika lui Gobaciov. Mișcările care au început la Moscova în anii 1985-1988 au generat unde de șoc în tot imperiul sovietic. Respectiv, cel mai mult s-a resimțit în țările baltice, aici în Basarabia și în Ucraina. Fiind student pe atunci, pot confirma că stări de revoltă împotriva opresiunii sovietice existau în mediul studențesc, în mediul academic, însă erau în stare latentă și așteptau o scânteie. Această scânteie s-a aprins la Moscova, după care a ajuns și la Chișinău. În 1986 lucram la Muzeul Literaturii Române de la Uniunea Scriitorilor și așa s-a întâmplat că am nimerit în epicentrul acelor evenimente, participând nemijlocit la organizarea lor.
Un reper important în istoria de atunci a fost crearea unui grup de inițiativă a Mișcării Democratice din Moldova, care a fost de fapt nucleul viitorului Front Popular. Aceasta s-a întâmplat în iunie 1988, la Uniunea Scriitorilor de la Chișinău. Ulterior mișcarea s-a extins în stradă, oamenii ieșeau în fiecare duminică la proteste și cereau drepturi cetățenești. Eu am fost desemnat de grupul de inițiativă să editez o publicație, denumită „Deșteptarea”, care apărea cu alfabet latin. O tipăream în clandestinitate în țările Baltice. Am adus primul număr la un miting la care a participat și viitorul președinte, Mircea Snegur. Am ascuns aproape tot tirajul într-o dubă în pădure.
DW: Cum ați ajuns să revendicați schimbarea alfabetului?
S. B.: Primul pas a fost „Scrisoarea deschisă” din august 1988, semnată de 66 de oameni de cultură și din mediul academic, printre care au fost Valentin Mândâcanu, Serafim Saca, Vladimir Beșleagă și alții. Acesta a fost un imbold, pentru că până atunci revendicările erau cerute pe la colț de stradă, iar această scrisoare era semnată de oameni notorii. Ei au cerut Sovietului Suprem (așa se numea pe atunci Parlamentul în RSS Moldovenească) posibilitatea revenirii limbii moldovenești, cum era numită pe atunci, la alfabetul latin și oficializarea limbii române ca limbă de stat. Reacția a fost ca o avalanșă. Toată lumea a fost entuziasmată. Au început să curgă scrisori din sate și orașe. Noi, ca și grup de inițiativă, practic am lăsat activitatea noastră de muzeografi la o parte și ne-am apucat să facem mișcarea de rezistență. Colectam, îndemnam oamenii să semneze și contabilizam acele semnături, iar ulterior le prezentam în publicații. De fapt, care publicații? Erau doar ziarele „Literatura și arta”, „Învățământul public” și mai era revista „Nistru”, condusă de Dumitru Matcovschi. Legătura cu cetățenii se făcea prin intermediul unui singur număr de telefon fix, prin acele scrisori și prin deplasări în regiuni. Aveam oameni care mergeau în teritoriu, unde colectau scrisorile pe furiș, pentru a nu fi luate de miliție.
A fost foarte greu. Primele rândunele erau articole care arătau problema, dar foarte atent pentru că toate aceste publicații erau cenzurate de Comitetul Central. Totuși, încet-încet, redactorii au devenit mai îndrăzneți și au început să publice acele scrisori semnate de oamenii de pretutindeni în sprijinul limbii și alfabetului. Aceasta a fost și sloganul cu care se ieșea lumea în stradă – „Limbă, alfabet”.
Era multă frică până în 1989. Noi vorbeam în șoaptă, la bucătărie. Nu mai zic că, fiind student la Filologie, nu puteai să citești o carte românească. Aici nu existau cărți și mergeam la Odesa sau Moscova ca să cumpărăm cărți în română de la celebrele librării „Drujba”. În Chișinău existau numai câteva cărți despre Ceaușescu și atât. Nu s-a mai auzit de țări în care să se facă revoluții pentru alfabet. La Marea Adunare Națională oamenii au venit pe jos. Conaționalii mei din Florești, în frunte cu preotul, au mers două zile pe jos. A fost un fenomen unic în istorie.
DW: Ce a urmat după acele revendicări?
S. B.: Erau trimise oficialilor în continuu. Dar era o rezistență destul de puternică din partea Comitetului Central și al Sovietului Suprem. Problema era că nu existau voci importante care să susțină acele revendicări din interiorul conducerii de atunci a RSSM. Totul era pus în mișcare sub presiunea străzii. Vorbim de anul 1988, premergător acelor evenimente importante, care au culminat cu Marea Adunare Națională din 27 august 1989, eveniment pe care l-am organizat fiind deja în cadrul Frontului Popular. Atunci am cerut Sovietului Suprem în mod expres să fie proclamată limba română ca limbă de stat și să se revină la grafia latină. La patru zile de la Adunarea Națională, pe 31 august 1989, Sovietul Suprem a fost nevoit să voteze legea despre revenirea la grafia latină și oficializarea limbii române.
DW: Câți oameni au ieșit în stradă?
S. B.: Marea Adunare Națională a fost precedată de manifestații, care se organizau în fiecare duminică și la care se scanda: „Limbă, alfabet, libertate!”. La evenimentul din august 1989, noi am estimat că au participat circa 700.000 de oameni. Dacă privim imaginile din arhivă, vedem că totuși acestea nu au cuprins toată mulțimea. Era plină nu numai piața, ci și Parcul Central și cel al Catedralei. Au venit oameni și din Bucovina de Nord, din sudul Basarabiei, precum și oaspeți din Țările Baltice, Georgia și Ucraina. A fost cel mai important eveniment din spațiul românesc controlat de sovietici, pentru că în România Ceaușescu încă se afla la putere.
DW: Care a fost reacția Moscovei la aceste mișcări?
S. B.: Moscova a reacționat prin a scoate la mișcări stradale conducătorii și colectivele de muncă din întreprinderile unionale dislocate aici. Deci, au început greve și a fost creată o organizație numită „Interfront”. Nu mai țin minte data exactă când am stat față în față cu acei protestatari în Piața Marii Adunări Naționale, dar cred că era de ajuns o singură scânteie ca să transforme acea întâmplare într-o mare vărsare de sânge.
DW: Unirea cu România a fost un alt deziderat al Mișcării de Eliberare Națională. De ce această idee nu a prins, iar peste doi ani a apărut un nou stat – Republica Moldova? I-a reușit Moscovei să distrugă această idee?
S. B.: În conducerea acelui grup de inițiativă de atunci erau și mulți oameni infiltrați de autoritățile sovietice, care aveau scopul de a se opune acelei mișcări. Exista o opoziție foarte puternică față de ideea de a introduce în programul Mișcării Democratice revenirea la alfabetul latin. Când au văzut că nu pot opri procesul, aceștia au încercat să preia conducerea Mișcării, astfel ca lucrurile să nu degenereze în ceva mai grav. Acel ceva pentru ei însemna de fapt Unirea. Următorul an, 1990, a fost marcat de lupta pentru independență și unire. De drept, pe 27 august a fost declarată Ziua Independenței, dar de fapt independența a fost votată în 1990, la Marea Adunare Națională din 16 decembrie, despre care nu se prea vorbește astăzi. La acel eveniment au fost votate niște documente foarte importante, cum ar fi cele legate de independență, de transformare a Radioteleviziunii Moldovenești în instituție publică, rezoluția de decolectivizare a pământului. Sloganurile de atunci deja erau despre Unire. Însă, în mod straniu, acele evenimente sunt trecute cu vederea.
DW: Denumirea limbii a fost mereu un subiect de discuții fără sfârșit. De ce până în prezent cineva se mai jenează să numească limba pe care o vorbim română?
S. B.: Din simplu motiv că orice era legat de cuvântul „român” deranja. Chiar și acum o numesc limbă „natală”, „maternă”, „de stat”, numai nu română. În 1994, după primele alegeri în istoria țării, au venit masiv agrarienii la putere, iar Frontul Popular nu a avut majoritate. Atunci a fost schimbată atât denumirea limbii, cât și imnul țării.
Pe 31 august noi aducem omagiu tuturor celor care au crezut până la capăt și au mers desculți pentru ca să-și vadă limba îmbrăcată în straiele ei firești. După atâta opresiune, să reziști și să îți păstrezi demnitatea națională pentru ca generațiile viitoare să meargă la școală și să învețe în limba română este o mare victorie.
DW: Ce ați schimba dacă v-ați întoarce în 1989?
S. B.: Dacă m-aș întoarce, am face Unirea. Și atât. Dacă s-ar fi făcut atunci Unirea, nu ar fi existat toată tărășenia aceasta de atâția ani și nu ar fi fost această depopulare atât de masivă. Poate că nu ar fi fost atât de ușor la început, dar unirea după modelul german ar fi fost posibilă.
</doc>
<doc docid='dw_50149536' lang='ron' type='mono' source='https://www.dw.com/ro/ro/comentariu-lipsa-investițiilor-frânează-economia-germană/a-50149536' term='MERS'>
Agitația provocată de o posibilă intrare a Germaniei în recesiune - dacă şi când se va întâmpla aceasta - maschează pericolele care amenință bunăstarea ţării. După criza financiară din 2008, urmată de profunda criză economică, investițiile se lasă așteptate în Germania. Dacă în 1991 investițiile în industria de armament,  raportate la PIB, reprezentau 10 la sută iar în 2008 scăzuseră la 8 procente,  în prezent s-a ajuns la doar 6 și 7 procente din PIB.
Pe termen lung, efectele dramatice ale investițiilor în ritm de melc se regăsesc în productivitatea muncii. Acest factor reprezintă oglinda investițiilor, pentru că se referă la produsele obținute în medie de forța de muncă raportată la orele de activitate. Devine evident astfel dacă angajații sapă cu mâinile goale sau dacă folosesc calculataore, simple mașini sau apelează la algoritmi și inteligență artificială.
Cu cât se folosesc mai mult computere și roboți, cu atât mai mult crește productivitatea muncii, nu în ultimul rând și mulțumită progreselor tehnologice. Cu cât mai eficientă și mai efectivă devine producția, cu atât mai atractive sunt ofertele și cu atât mai mari cifrele de afaceri, astfel încât venitul majorat ajunge să se împartă între muncă și capital, adică între oameni și mașini.
Productivitatea scăzută a muncii
Productivitatea muncii pe oră a crescut constant din anii '70 în medie cu 3,4 procente, în anii '80 cu 3 procente, în deceniul următor cu 2,2 la sută, iar între anii 2000 și 2008 cu 1,4 procente. În următoarea decadă, de la mijlocul anului 2009 până la mijlocul anului 2018, creșterea înregistrată a fost de doar 1,1%.
Mersul de-a bușilea al productivității muncii, ca urmare a investițiilor slabe, se va răzbuna, periclitând mai mult decât orice prosperitatea economică a Germaniei, dincolo de agresivitatea lui Donald Trump, de amenințările proliferate de China și de Brexitul nereglementat. Creșterea productivității muncii reprezintă baza din care se alimentează majorările salariale.
Aici funcționează principiul simplu: slabele investiții de astăzi se soldează mâine cu progrese reduse în productivitatea muncii, atrăgând stagnarea salariilor sau creșteri nesemnificative ale acestora, mult mai reduse decât în statele în care birourile nu au nevoie de hârtie sau secretare, în care cumpărăturile se fac fără bani cash, în care roboții, care diagnostichează bolnavii și citesc radiografiile sunt deja la ordinea zilei. Există o mulțime de cauze pentru investițiile reduse și pentru încetinirea productivității muncii. Dar unul dintre acești factori merită analizat mai în profunzime în perspectiva unor viitoare îmbunătățiri.
Reformele din pachetul Hartz au efecte secundare
La mijlocul deceniului trecut, în timpul guvernării Schröder apăreau programul guvernamental Agenda 2010 și pachetul de reformare a pieței muncii, numit după inițiatorul său Peter Hartz. Măsurile erau menite a facilita accesul cât mai multor persoane la activități remunerate. Sporea atunci presiunea asupra șomerilor de a accepta orice loc de muncă, chiar mult mai slab plătit. Pe termen scurt, a crescut rapid numărul celor angajați legal în Germania. Șomajul a scăzut de la cinci milioane la începutul anului 2005 la 2,2 milioane în vara anului 2019. Un succes remarcabil.
Dar politica de reintegrare în câmpul muncii are un efect secundar. Se bazează pe scăderea salariului în schimbul obținerii și menținerii locurilor de muncă. Dacă forța de muncă este ieftină, atunci patronatul nu este interesat să investească în tehnologii digitale de ultimă generație. De ce să cumpere mașini automate costisitoare, dacă forța de muncă este atât de ieftină? Și astfel s-a ratat modernizarea.
Automatizare, dar nu in Germania: Noua fabrică BMW din Mexic
S-au angajat oameni și s-a renunțat la investițiile în mașini. Astfel încât, în Germania, mare parte din producție rămâne manuală, spre deosebire de automatizarea specifică statelor dezvoltate. În acele state sunt folosite programe și algoritmi în contabilitate, logistică, finanțe și asigurări, în timp ce casierii sau medicii nu se mai regăsesc în organigramele companiilor sau spitalelor.
Ca în RDG?
Specifică în RDG era ocuparea deplină a forței de muncă în paralel cu productivitatea redusă a muncii și salarizarea necorespunzătoare dublate de un nivel scăzut de trai. Republica Federală s-ar putea întoarce la acele vremuri, dacă nu renunță la vetustele dogme ale societății industriale.
În viitor vor deveni primordiale productivitatea în detrimentul ocupării masive a forței de muncă. Menținerea cu orice preț a locurilor de muncă, prin angajarea personalului prost plătit, evitând cu bună știință roboții și inteligența artificială, reprezintă o strategie sortită eșecului.
Competitivitatea și bunăstarea trebuie asigurate pe termen lung cu mai multe investiții, incluzând educația și cercetarea, pentru a spori productivitatea muncii. Politica necesară pe piața muncii trebuie să se concentreze asupra unei forțe de muncă redusă numeric, dar mai motivată, sănătoasă, echilibrată și, prin urmare, mult mai productivă decât cea de astăzi. Numai astfel se vor putea plăti salariile majorate care să faciliteze creșterea standardului de viață pentru generațiile viitoare.
Acest comentariu a fost inițial publicat pe pagina welt.de.
</doc>
<doc docid='dw_49965393' lang='ron' type='mono' source='https://www.dw.com/ro/ro/viitorul-dumneavoastră-s-a-mutat-la-altă-adresă/a-49965393' term='MERS'>
”Cineva acolo sus ne-a iubit: nu puteam ajunge într-o țară mai bună decât Germania”, crede Camelia. Deși Germania nu era nicidecum în mintea lor, când și-au propus să plece din România, după ce afacerea din care își câștigau existența nu mai funcționa așa cum trebuie și ajunsese să le afecteze și viața privată.
O vreme treaba a mers bine: subînchiriau, în București, apartamente în regim hotelier. Mai cu succes vara, mai slăbuț în restul anului. Apoi, povestește Camelia (46 de ani), ”au apărut foarte mulți străini cu bani, au cumpărat zeci de apartamente și le-au închiriat la un preț considerabil mai mic”. Numărul clienților rămânea același, dar cel al spațiilor de închiriat a crescut simțitor. ”Noi ne agitam pe perioada de vară, dar apoi, în afara sezonului, dădeam din colț în colț să ne plătim chiriile, pentru că nu-ți permiteai să renunți câteva luni la apartament. Era foarte mult stres”.
Au tot încercat să își găsească un job stabil în România, atât Camelia cât și Laurențiu (48 de ani). Dar nu a fost să fie. ”Fie ți se spunea în față că deja ai o anumită vârstă care pe angajatori nu-i mai tentează, fie te chemau la interviuri doar pentru a te anunța că ești prea calificat față de oferta lor. M-am dus la patru interviuri. Nu doar că nu am găsit job; ba, chiar mai mult, un patron aproape că s-a dat la mine. A fost destul de penibil, momentul”.
”Pentru moment, paradisul apelat este indisponibil”
Atunci au luat decizia că ar face mai bine să plece din țară. Era august 2018, România traversa o perioadă tensionată, zeci de mii de români plecați din țară reveniseră acasă în concedii, iar o bună parte dintre ei s-au strâns la București, în fața clădirii Guvernului, să protesteze împotriva uneia dintre cele mai corupte puteri politice din istoria de trei decenii a democrației post-comuniste. Guvernul a răspuns, atunci, brutal mesajelor anticorupție - cu scutieri, gaze lacrimogene și tunuri de apă.
Camelia și Laurențiu: ”Nu regretăm că am ales Germania, unde totul este bine gândit și așezat”.
Camelia și Laurențiu, care au doi băieți, unul adolescent, celălalt de vârsta grădiniței, și-au sunat câțiva prieteni care se stabiliseră deja în Creta. ”Noi, inițial, visam să ne mutăm undeva la Mediterană. Să ne găsim un job bine plătit, nu neapărat ca să punem bani deoparte, ci să ne permitem să luăm masa în oraș, să ne bem cafeluța în oraș. Le-am telefonat prietenilor din Grecia, dar fiind sfârșit de sezon nu mai erau atâtea joburi disponibile. Cât despre locuințe, acestea urmau să se elibereze de abia când plecau turiștii și numai pentru câteva luni, până la deschiderea noului sezon”.
O prietenă stabilită în Germania le-a făcut o propunere. ”Noi nu călătoriserăm în Germania până atunci. Nu ne-a atras niciodată ideea de a merge într-o lume cu oameni rigizi, a cărei limbă nu o cunoaștem. Și, cu toate acestea, ne-am aruncat să acceptăm oferta. Hai, să vedem ce-o să iasă. Ne-am vândut mașina, ca să avem niște bani, dar și pentru că nu avea filtru de particule. Am zis că dacă mergem să ne stabilim într-o țară ca Germania, uităm românismele și facem totul corect.”
Au mai păstrat o vreme afacerea din România, ca minimă sursă de venit. ”Așa s-a întâmplat să ajungem în Germania, printr-o conjunctură care, la început, ne-a părut nefastă. Dar, uite, toate lucrurile au mers pe făgașul bun”.
Statistica, instrument electoral
În Germania, indică statisticile federale de la începutul anului 2019, trăiesc 700.000 de persoane născute în România. Iar cifrele OCDE spun că, pe plan global, România ocupă locul cinci printre sursele de migrare. Este vorba de 3,6 milioane de oameni care au părăsit țara, echivalentul a 17% din populația României. La începutul lunii iulie 2019, după ce i s-a reproșat că nu are informații clare despre ce înseamnă cetățenii români din afara granițelor, Ministerul Românilor de Pretutindeni* a lansat pe piață o statistică proprie și greoi explicată. Astfel, cifra vehiculată este de 9,7 milioane de români - dar aceasta a rezultat dintr-o metodologie confuză, o comasare a spețelor care a complicat, în loc să facă lumină. Practic, este un amestec nefericit al românilor care au migrat recent cu etnicii români născuți în țările limitrofe României, dar și cu a doua sau a treia generație a unor emigranți fugiți de totalitarism și stabiliți cu decenii în urmă dincolo de Cortina de Fier.
Avem, în aceste aproape zece milioane, deopotrivă cele două milioane de cetățeni ai Republicii Moldova care se declară români (iar un milion au dublă cetățenie, moldovenească și română) dar și minorități românești mai mult sau mai puțin numeroase care trăiesc în Serbia, în Ucraina, în Ungaria, Albania, Bulgaria, Macedonia sau Grecia, chiar dacă Atena refuză să recunoască existența altor etnii pe teritoriul elen. Toți aceștia nu au de a face cu migrația românească din ultimii 10-15 ani și care este compusă din deținători de pașapoarte românești, dar au fost incluși în studiul guvernanților de la București. La fel cum au fost considerați români din diasporă și descendenții născuți în Israel ai familiilor de evrei care au părăsit România în timpul dictaturii comuniste sau cei ai etnicilor germani răscumpărați de Republica Federală de la regimul Ceaușescu. Sau românii emigrați în Statele Unite sau Canada.
Gabriela Mirescu Gruber: ”Profilul diasporei românești s-a schimbat radical începând din intervalul 2014-2016”.
Sociologul Gabriela Mirescu Gruber consideră necesar util un filtru în interpretarea datelor vehiculate în ultima vreme de autoritățile de la București, în condițiile în care aceste statistici au fost publicate în contextul unor controverse legate de cadrul electoral. ”Mi-e teamă că în următoarele luni vom auzi voci in spațiul public citând informații din aceste studii, dar scoase din context. De exemplu, se va spune că nu se justifică atenția acordată celor din diaspora care cer drept de vot, când în doua țări ca Italia și Spania atât de puțini români declară că s-ar întoarce în țară. Mi se pare însă nepotrivit să citezi în 2019 studii realizate în Spania și Italia în anii 2006 și 2011, când este evident că profilul diasporei românești s-a schimbat radical începând din intervalul 2014-2016”.
Două generații distincte de români emigrați
Gabriela Mirescu Gruber, stabilită în Elveția, la Fribourg, alături de soțul ei german, dă un exemplu: ”Un medic plecat în anii 90 a fost mai degrabă nevoit să înceapă taximetrist înainte de a putea profesa în Vest meseria pentru care era pregătit. Medicii de astăzi vin cu contract și își fac meseria. Una e să vii să lupți pentru a-ți găsi locul și a te asimila și alta e să vii și să te integrezi fără complexe și presiuni. Cei plecați în condiții grele și izbiți de multe șocuri culturale s-au rupt cumva și sunt uneori încrâncenați. Cei din valul nou, indiferent de profesie, poartă indicatorii unei alte generații, au altă deschidere și alt dinamism, pentru că beneficiază de un alt context global și o altă presiune din partea țării gazdă”. Modul în care au ținut unii și ceilalți legătura este diferit, mai crede sociologul, iar cei migrați recenți, care sunt și generația transferului rapid de informație, au contact nemijlocit cu România pe care au lăsat-o în urmă și cred că e rolul lor să se implice în viața țării.
Camelia și Laurențiu par un pic din ambele categorii. Sunt fericiți în primul rând că este totul mult mai ordonat în viața lor, de când s-au stabilit la Worms. ”Cred că de asta aveam nevoie. În România trăiam cam în haos. Viața noastră era cam dezorganizată. Și cred că a multora e la fel, din cauza stilului de viață în România”.
Și s-a mai întâmplat ceva în viața familiei, povestește Camelia: ”Vara asta ne-am făcut vacanța în Creta aceea la care visam. Doar că după ce am stat aici, în ordine, disciplină, curățenie, în momentul în care ne-am dus acolo în vacanță am văzut cu alți ochi Creta. Aici, în Germania, Laurențiu a prins, pentru cineva care nu mai e chiar tânăr, nu știe limba și e la început, un loc de muncă foarte ok și bine plătit. Am reușit chiar să obținem și o finanțare, să ne cumpărăm o mașină. În România m-aș fi dus de o sută de ori la bancă, mi i-ar fi cerut și pe mama, și pe tata - și poate la final nu mi-ar fi acordat un credit. Cunoscuții noștri stabiliți în Creta câștigă puțin peste jumătate din salariul lui Laurențiu, iar locul acela ne pare acum haotic și plin de praf. Atunci ne-am zis că Universul a făcut în așa fel încât să ajungem să revedem altfel Creta și să nu regretăm că am ales Germania, unde totul este bine gândit și așezat”.
Vor să învețe, pe rând, limba germană și, apoi, la un moment dat, să își deschidă o afacere. Până atunci, Laurențiu are, la firma americană de comerț online la care lucrează, colegi din Franța și Italia. ”Din discuțiile pe care le-a purtat cu ei s-a lămurit definitiv că Germania a fost alegerea cea mai bună”, conchide Camelia.
* Deutsche Welle a solicitat un interviu ministrului Românilor de Pretutindeni, Natalia Intotero; deși ne-a promis o întâlnire încă în luna iulie, autoritatea responsabilă de relația cu românii din afara țării nu a dat curs invitației redacției până la publicarea acestui articol.
</doc>
<doc docid='dw_49928021' lang='ron' type='mono' source='https://www.dw.com/ro/ro/să-învețe-copiii-germana-de-abia-la-școală/a-49928021' term='MERS'>
Vacanța de vară se apropie de sfârșit în multe landuri federale. La Berlin și în Brandenburg a început școala deja de luni. În întreaga țară, peste 700.000 de copii încep clasa I.
De regulă, copiii din Germania trebuie să meargă la școală de la vârsta de șase ani. În cele patru clase din ciclul primar, ei urmează să învețe să scrie, să citească și să socotească. Programa pentru primii patru ani de școală mai prevede și cunoștințe de bază din domenii precum geografia, istoria, științele naturii, alături de muzică, sport și desen.
În școlile de stat, orele se țin în limba germană, ceea ce nu-i ușor pentru copiii care nu vorbesc germana acasă sau care nu au fost la o grădiniță de limbă germană. Nu-i deloc ușor nici pentru cadrele didactice, mai ales în cazul claselor cu foarte mulți copii care nu știu limba de predare. Mai ales în orașele mari din unele regiuni, există destul de multe clase de acest fel. Între 2013 și 2018, ponderea elevilor străini din școlile primare germane a crescut de la 6,6 la 11,6 procente.
Germana ca limbă străină
Orașul Duisburg din Regiunea Ruhr e un exemplu în acest sens. Potrivit unui raport din acest an, din 100 de elevi din clasa I care provin din străinătate, doar opt vorbesc germana fără greșeli. Dintre copiii care au început școala anul trecut la Duisburg, 16 la sută nu știau deloc germană.
În opinia deputatului conservator Carsten Linnemann (din Uniunea Creștin-Democrată, CDU), acești copii nu ar trebui să fie admiși într-o clasă I normală. "Un copil care nu vorbește și nu înțelege germana aproape deloc nu are ce căuta într-o școală primară", a declarat Linnemann pentru ziarul Rheinische Post. El consideră că ar trebui să existe în astfel de cazuri cursuri pregătitoare obligatorii. La nevoie, copilul ar trebui să intre mai târziu în clasa I.
Linnemann a fost criticat de multă lume pentru această declarație, inclusiv din rândurile propriului partid. Ministrul educației din landul Schleswig-Holstein, conservatoarea Karin Prien, a vorbit despre "prostii populiste" și a spus că cererile lui Linnemann reprezintă o cale greșită. Învățământul obligatoriu e de neclintit, a subliniat și Annette Widmann-Mauz, reprezentanta pentru integrare a guvernului german. Ea a adăugat însă că e nevoie de teste de limbă obligatorii și de programe de sprijin educațional, de care să beneficieze copiii de la vârste cât mai fragede.
Mai târziu, Linnemann a ripostat că s-a referit exact la aceste lucruri. Trebuie să existe consecințe dacă copiii nu trec testele care măsoară nivelul de limbă înainte de începerea școlii. În dialog cu agenția de presă DPA, politicianul a spus că nici copiii din familii germane, nici cei din familii unde nu se vorbește germana nu au nimic de câștigat dacă nu se iau în considerare aceste probleme.
Scade și nivelul copiilor germani
Sindicatul german al cadrelor didactice GEW oferă explicații mai diferențiate. Există prea puțini învățători și profesori, motiv pentru care un cadru didactic are prea puțin timp pentru a se ocupa și de problemele de limbă ale elevilor. De altfel, carențele în ceea ce privește cunoștințele de limbă germană nu sunt doar o problemă a elevilor de origine străină, adaugă experta în educație Ilka Hoffmann de la GEW, ci se observă tot mai des și la elevii din familii germane.
În opinia ei, cadrele didactice au nevoie de mai mult timp pentru predarea folosirii corecte a limbii. Clasele ar trebui să fie mai mici și condițiile de învățăre mai bune. Ilka Hoffmann nu crede că propunerea lui Linnemann e o idee bună. Dacă un copil care nu știe decât puțină germană începe școala mai târziu, se va simți exlus și nu va avea la fel de mult contact cu alți copii, ceea ce ar fi un impediment pentru integrare. Potrivit ei, copiii învață de la alți copii, tocmai cei mici "învață jucându-se, nu într-un curs clasic de germană".
Politicienii germani de origine străină care au crescut și au mers la școală în Germania împărtășesc opinia expertei Ilka Hoffmann.
"Mă enervează la culme când politicienii nu se ridică la nivelul responsabilității lor și nu se ocupă de ceea ce ar trebui să se ocupe: să găsească soluții în loc să creeze probleme", a scris Aminata Touré pe Twitter, o deputată din parlamentul federal al landului Schleswig-Holstein, care reprezintă partidul ecologist Die Grünen.
Teste pentru copii de patru ani
La Berlin și Hamburg, testele de limbă sunt obligatorii în grădinițe deja de mai multă vreme. Copiii de patru ani care nu știu suficient de bine germana pentru a ține pasul mai târziu la școală trebuie să urmeze o clasă pregătitoare. La Berlin, aceasta durează până la 18 luni. Micuții au cinci ore de germană pe zi, cinci zile pe săptămână.
Dar nu pot fi testați decât copiii care merg la grădiniță. În Germania, grădinița nu-i obligatorie, peste 100.000 de copii între trei și șase ani rămân acasă. De regulă, ei vin din familii sărace, cu un nivel de educație scăzut, adesea e vorba de familii care provin din alte țări.
Tocmai acest segment al societății are însă cea mai mare nevoie de sprijin. Astfel, în ciuda testelor efectuate la grădiniță, există și în metropolele Berlin și Hamburg copii care încep școala fără să știe germana suficient de bine. Social-democrații aflați la conducere în orașul Berlin pledează pentru obligativitatea ultimului an de grădiniță înainte de școală.
De altfel, nu-i vorba doar de limba germană. Consultațiile efectuate înainte de începerea școlii la Berlin relevă că 28 la sută dintre copii au probleme de coordonare, 31 la sută probleme de motorică fină și 35 la sută au deficiențe în dezvoltarea cognitivă.
Poloneză în loc de franceză? Turcă în loc de spaniolă? De ce nu? Krsto Lazarevic solicită ca, de Ziua Internațională a Limbii Materne, diversitatea lingvistică din Germania să fie în sfârșit recunoscută și utilizată. (21.02.2019)
Limbile străine îți aduc libertatea de a munci și studia în alte țări, dar libera circulație nu e de ajuns, consideră scriitoarea Lavinia Braniște. Pentru a fi liber contează în primul rând propria educație. (20.04.2019)
</doc>
<doc docid='dw_49842352' lang='ron' type='mono' source='https://www.dw.com/ro/ro/75-de-ani-de-la-insurecţia-din-varşovia/a-49842352' term='MERS'>
Politicieni germani au vizitat rar capitala Poloniei pe 1 august, când se comemorează victimele Insurecţiei de la Varşovia. Cu 25 de ani în urmă, preşedintele de atunci al Germaniei, Roman Herzog, a efectuat o astfel de vizită, cerând iertare în faţa Monumentului Victimelor Insurecţiei. Zece ani mai târziu, în 2004, laburistul Gerhard Schröder a fost primul cancelar german care a efectuat o astfel de vizită. "Ne înclinăm ruşinaţi în faţa crimelor comise de trupele naziste", a declarat el atunci, vorbind despre "ruşinea germană".
Un capitol întunecat al istoriei germano-polone
Niciun alt eveniment nu este atât de adânc înrădăcinat în mentalul colectiv al locuitorilor Varşoviei precum Insurecţia care a izbucnit la 1 august 1944. Faptul se datorează mai ales numărului foarte mare de victime în rândul insurgenţilor polonezi, fiindcă trupele germane i-au combătut cu o brutalitate extremă, înăbuşind tentativa lor de a elibera Varşovia de ocupantul german înainte de sosirea armatei sovietice. Până la 200.000 de oameni, majoritatea civili, au fost ucişi, în parte în execuţii în masă, iar aproape o treime dintre aceştia au fost omorâţi încă din primele zile ale insurecţiei. Alte sute de mii de oameni au fost deportaţi şi internaţi, majoritatea, în lagăre de concentrare. Până astăzi Insurecţia de la Varşovia aruncă o umbră asupra raporturilor polono-germane.
Cu atât mai pozitiv este efectul participării la manifestările comemorative din acest an a ministrului german de Externe. În vreme ce partidul guvernamental polonez PiS cere germanilor pe un ton tot mai imperativ despăgubiri pentru cele îndurate de Polonia în timpul celui de-al Doilea Război Mondial, şeful diplomaţiei poloneze l-a invitat pe omologul său german să participe la manifestările prilejuite de împlinirea a 75 de ani de la debutul Insurecţiei de la Varşovia. Cererile de reparaţii de război ale conservatorilor naţionalişti se întemeiază, în parte, pe distrugerea Varşoviei. Fostul primar devenit ulterior preşedinte al Poloniei, Lech Kaczynski, a socotit în 2004 că pagubele suferite atunci de metropola Varşovia s-au cifrat la 45 de miliarde de dolari.
Şeful diplomaţiei germane a omagiat deja în ajunul manifestărilor comemorative curajul şi capacitatea de ripostă de care polonezii au dat dovadă în faţa ocupantului german înarmat până în dinţi. Aceasta a demonstrat o mare sete de libertate şi autodeterminare. "Polonia şi în mod special Varşovia au reuşit după război reconstrucţia prin puterile proprii şi pentru asta resimt un mare respect şi o profundă umilinţă", a spus Maas.
Şeful diplomaţiei germane, Heiko Maas, a depus o coroană la Monumentul Insurgenţei de la Varşovia.
Teroare împotriva rezistenţei poloneze
Distrugerea oraşului a fost precedată de cinci ani de brutală opresiune din partea ocupantului german. Prigoana, deportările şi execuţiile în masă erau la ordinea zilei. După ce, în primăvara anului 1943, răscoala populaţiei evreieşti din ghetoul de la Varşovia a fost înăbuşită în sânge, teroarea nazistă a cunoscut o amplificare suplimentară.
Când, pe 1 august 1944, a izbucnit Insurecţia de la Varşovia, în oraş mai trăiau aproape un milion de oameni. 40.000 dintre aceştia erau luptători voluntari ai Armia Krajowa (Armata Teritorială), condusă de guvernul polonez aflat în exil la Londra. În faţa lor se aflau la început 16.000 de soldaţi ai armatei germane şi ai SS, dar aceştia au primit rapid întăriri.
În acel moment armata germană se retrăgea din est şi armata roşie sovietică se apropia tot mai mult de Varşovia. "Germanii au planificat să transforme Varşovia într-o fortăreaţă, fiind astfel clar că oraşul urma să fie complet distrus", a declarat recent Leszek Zukowski, preşedintele celei mai importante organizaţii de veterani din Polonia, cu ocazia deschiderii, la Berlin, a unei expoziţii consacrtae Insurecţiei de la Varşovia. "Am vrut să împiedicăm asta şi să eliberăm prin forţele noastre oraşul", a adăugat Zukowski, care a luptat pe atunci de partea Armia Krajowa, deşi abia împlinise 15 ani.
Leszek Zukowski, preşedintele Asociaţiei Mondiale a Veteranilor Armia Krajova
Germanilor le-a convenit atunci că locuitorii Varşoviei s-au ridicat la luptă. "Este o binecuvântare că polonezii fac asta", a raportat şeful SS, Heinrich Himmler, care a fost unul din responsabilii pentru atrocităţile comise în Polonia. Adresându-se lui Adolf Hitler, el a scris: "Mein Führer, vom trece cu bine peste cele cinci-şase săptămâni. Dar atunci Varşovia, capitala, capul, inteligenţa acestui popor, care odinioară număra 16 până la 17 milioane de polonezi, va fi extinsă". Deja în primele zile ale insurecţiei, naziştii au executat 50.000 de civili.
Lupta solitară a insurgenţilor
Rebelii au sperat că vor primi ajutor dinafară. Dar livrările de arme, muniţie şi alimente, pe care aliaţii occidentali le paraşutau, cădeau adesea în mâinile germanilor. Iar armata roşie s-a oprit din înaintare la porţile Varşoviei şi nu a intervenit. Stalin nu avea interes să ajute Armia Krajowa, condusă de guvernul polonez anticomunist, aflat în exil la Londra. După 63 de zile, insurgenţii s-au văzut nevoiţi să capituleze.
Insurgenţii polonezi capitulează în faţa armatei germane, octombrie 1944.
Imediat după aceea, la ordinul expres al lui Hitler, Varşovia a fost distrusă aproape în întregime. 90 la sută din clădirile monument istoric, inclusiv Palatul Regal, au fost aruncate în aer. Aceeaşi soartă au avut-o podurile şi instalaţiile industriale, fără excepţie. În toamna anului 1944, în ruinele din centrul Varşoviei mai trăiau doar câteva mii de supravieţuitori.
Comemorare tăcută
Ce s-a întâmplat în 1944 la Varşovia a fost trecut sub tăcere, vreme de decenii, de către regimul comunist. Abia în 1989 a început o dezbatere publică pe acest subiect. Chiar dacă, la fel ca în trecut, accentul se pune în continuare pe eroismul insurgenţilor, între timp se discută şi despre uriaşa lor jertfă.
Astăzi sute de plăci comemorative amintesc la Varşovia de luptele din 1944. În zidul catedralei Sf. Ioan din centrul vechi, unde se afla un post de comandă al insurgenţilor, este zidită o şenilă de tanc. Naziştii aruncaseră în aer lăcaşul de cult cu ajutorul unui tanc teleghidat, încărcat cu explozivi.
Un alt loc special de comemorare este Muzeul Insurecţiei de la Varşovia, deschis în 2004. Acolo a susţinut ministrul german de Externe, Heiko Maas, un discurs. Ca în fiecare an, la orele 17.00 fix, la Varşovia răsună sirenele şi oamenii se opresc din activitate şi din mers pentru a păstra un minut de reculegere.
Cel mai puternic om politic din Polonia, Jarosław Kaczyński, readuce în discuție plățile reparatorii pe care Germania ar trebui să le achite Varșoviei. Este doar o manevră de deturnare a atenției, crede Bartosz Dudek. (04.08.2017)
</doc>
<doc docid='dw_49812033' lang='ron' type='mono' source='https://www.dw.com/ro/ro/dinu-plîngău-statul-acesta-nu-era-stat-ci-o-grupare-de-crimă-organizată/a-49812033' term='MERS'>
Noua guvernare promovează în funcții indivizi care au deservit regimul oligarhic al lui Vlad Plahotniuc. Ministrul Finanțelor din guvernul controlat de Plahotniuc a fost numit consilier prezidențial, ex-reprezentantul Guvernului Republicii Moldova la CEDO în perioada guvernării comuniste și ministru al Justiției în guvernul Gaburici a fost propus pentru functia de judecător al Curții Constituționale. Tot la Curtea Constituțională este propus și un secretar de stat din cadrul Ministerului Justiției în guvernul controlat de Plahotniuc. Și-au păstrat funcțiile și unii din conducerea MAI - principalul instrument de represiune al fostei guvernări. Acum acest minister este condus de Andrei Năstase, cel mai febril oponent al lui Plahotniuc. Secretarul general al Președinției, Ruslan Flocea, a câștigat concursul pentru funcția de șef al Centrului Național Anticorupție. El este și cel care a condus grupul de ofițeri CNA care s-a ocupat de investigarea fraudei bancare de 1 miliard de dolari - o anchetă cu rezultate dezolante, soldată cu nerecuperarea nici a unui leu furat de la cetățeni și cu părăsirea țării de către principalii suspecți. Iar marți, 30 iulie, Comisia juridică a Parlamentului a selectat un procuror general interimar - pe Dumitru Robu, adjunct al procurorului-sef al Procuraturii municipiului Chișinău. Anterior acesta a fost procuror anticorupție și, în această calitate, a gestionat dosarul împotriva lui Dorin Chirtoacă, fost primar de Chișinău, care susține că dosarul său a fost fabricat la comanda lui Plahotniuc.
Pot oare oamenii care sunt parte a problemei Republicii Moldova - corupția și capturarea instituțiilor statului - să fie soluția pentru această problemă? Corespondentul DW a discutat cu deputatul blocului ACUM, Dinu Plîngău, membru al Comisiei juridice a Parlamentului.
DW: Vedem cum sunt promovați de către noua guvernare oameni care l-au slujit pe Plahotniuc și vrem să înțelegem ce se întâmplă...
Dinu Plîngău: Nu știu la ce oameni vă referiți. Dacă îi aveți în vedere pe cei propuși pentru funcțiile de judecători ai Curții Constituționale...
Inclusiv.
Ei încă nu au fost promovați. A fost un concurs, care s-a desfășurat în baza unui regulament. Cei doi au acumulat un punctaj mai mare decât ceilalți, în baza profesionalismului, dar mai urmează câteva etape, inclusiv votul Parlamentului.
Dar cine a stabilit criteriile? De ce s-a mers pe criteriul profesionalismului și de ce nu au fost incluse și alte criterii cum ar fi integritatea. Această guvernare a spus că nu-și dorește altceva decât demontarea sistemului creat de Plahotniuc și oameni noi, integri în funcții-cheie. Și când colo...
Curtea Constituțională este o instituție politico-juridică, inclusiv pentru că 4 din cei 6 judecători sunt aleși de către două instituții politice - de Guvern și Parlament. Până acum niciodată nu au fost organizate concursuri pentru aceste funcții.
Și Dvs de ce ați hotărât să mergeți pe formula unui concurs cu niște criterii care v-au generat acest rezultat ciudat, enervant chiar?
Au fost polemici dure în interior în legătură cu aceste criterii. Eu nu am fost de acord cu ele și am menționat asta în opinia separată. Am insistat nu doar asupra integrității. Am cerut inclusiv să vedem dacă persoanele care pretind la aceste funcții își pot justifica averile și am cerut, de asemenea, introducerea criteriului meritocrației. Și eu aș fi vrut să știu ce au făcut acești candidați în perioada în care a fost îngenuncheată justiția - dacă au avut ei vreo dată opinie separată sau ce au făcut ca să blocheze abuzurile din justiție...
Și de ce nu au trecut aceste criterii pe care le-ați propus Dumneavoastră?
În Comisia juridică, numiri și imunități, care a organizat concursul, sunt 9 membri. Din partea blocului ACUM sunt 2 oameni în această comisie.
Păi asta ce înseamnă - că nu a funcționat coaliția cu PSRM?
Eu cred că mai degrabă...
V-a fentat Igor Dodon?
Este prematur de spus asta. Cred că mai degrabă unii membri ai comisiei nu au fost obiectivi. Noi am văzut cum unor candidați li se dădea punctaj maxim, iar altora, care nu s-au prezentat mai rău, li se dădea punctaj minim.
Deci vreți să spuneți că membrii comisiei de concurs nu au fost obiectivi...
Da.
Și de ce nu ați oprit concursul atunci? Ați observat acțiuni concertate între membrii comisiei din partea PSRM și PDM?
Aș intra în zona speculațiilor dacă aș răspunde. Ceea ce pot spune este că testul principal va fi votul în Parlament. Noi am analizat tabloul și în cadrul blocului ACUM și am ajuns la concluzia că neglijarea aspectului de integritate și meritocrație drept criterii de concurs ne-a jucat festa.
Și Dvs credeți că, în Parlament, democrații și socialiștii nu vor vota candidații selectați de comisie?
Eu vă pot spune cu siguranță doar că democrații îi vor vota...
Alți doi candidați la fotoliile de judecători ai Curții Constituționale au fost propuși de Consiliul Superior al Magistraturii - de acel CSM discreditat, care a făcut prăpăd din justiția din Moldova în perioada guvernării lui Plahotniuc. Cum ați putut admite ca acest organism nereformat să propună acum, după schimbarea puterii, judecători noi la Curte? Cum?
Nici în acest caz etapa de concurs nu s-a încheiat. Noi nu putem merge cu tăvălugul peste justiție, pentru că asta ar însemna să creăm un precedent. Am fi putut da o lege și să-i dăm pe toți jos. S-a mai făcut așa. Noi nu putem să ne jucăm cu practici din acestea foarte periculoase, chiar dacă știm că oamenii de acolo au fost servili, sunt corupți, etc.
Da, dar Dvs, noua guvernare, ați spus că veniți la putere să dați jos corupții și oamenii care l-au ajutat pe Plahotniuc să-și subordoneze instituțiile statului... Ați promis că o să faceți asta brusc. Și noi v-am crezut. Ni s-a părut că de asta ați adoptat acea Declarație privind caracterul captiv al statului! Dvs, noii guvernanți, ați așteptat o lună până procurorul general Harunjen s-a plictisit și și-a depus demisia...
Nu e chiar așa. Înțelegrea noastră cu socialiștii înseamnă 61 de mandate din 101. Ca să putem modifica Legea Supremă am fi avut nevoie de 67 de mandate. Numirea șefilor instituției Procuraturii este reglementată prin Constituție.
Între timp, cei care trebuie să facă pușcărie pentru că ne-au furat și și-au bătut joc de oameni și de instituțiile statului au fugit din țară. Vă deranjează asta? Nu este vorba doar de Plahotniuc și Șor. Inclusiv fostul șef al pușcăriei nr.13, unde au zăcut, în mizerie, deținuți politici, a fugit.
Ar fi fost mult mai trist dacă ei nu ar fi fugit. Dacă ar fi rămas, asta ar fi însemnat că se simt în continuare intangibili. Dar vă asigur că, după schimbarea la față a justiției, toți cei care și-au bătut joc de această țară vor fi aduși ca să dea socoteală, indiferent unde s-ar ascunde.
Schimbare de temă: Așteptați ca cei de la Agenția Națională pentru Reglementare în Energetică să majoreze mai întâi tarifele ca să-i demiteți? Ca să le puneți lor în cârcă majorarea? Sunt oamenii trimiși acolo de PDM pe ultima sută de metri de mandat...
Acolo are loc un audit.
Și e neapărat nevoie să faceți audit cu ei în funcții?
Dar cine va răspunde dacă i-am demite?
Răspunderea penală pentru abuzurile comise nu dispare odată cu demisia. Nu?
Sunt niște procese. Există niște reglementări. Nu am vrea ca ei să fie demiși, iar ulterior să fie restabiliți prin decizii ale instanțelor. La fel și în cazul secretarilor de stat. Ei sunt protejați de legislația muncii. Au fost și cazuri când unii au câștigat dosare la CEDO.
Dvs personal vedeți vreun rost al acelei Declarații cu privire la caracterul captiv al statului?
Sigur că da. Acea declarație a stat la baza declanșării tuturor proceselor. A fost o declarație de constatare a faptului.
Acea declarație v-a dezlegat mâinile - vă permite să eliberați justiția de oameni nocivi imediat. De ce nu o aplicați?
Probabil am fi putut acționa mult mai dur. Dar dacă vii la putere și calci toate liniile roșii - ușor te poți transforma în ceea ce a însemnat regimul Plahotniuc.
Dar Dvs nu aveți impresia că procurorii își bat joc de noua guvernare? Condamnatul lăsat în libertate, Ilan Șor, principalul figurant în dosarul jafului bancar, a fost anunțat în căutare națională, nu internațională, după ce toată lumea știa că el a fugit din Moldova. Nu vă simțiți umilit?
Sigur că da. Justiția este în continuare controlată... Și este controlată prin intermediul procurorilor. La Procuratură a fost creat un sistem militarizat ca la Interne. Procurorii, practic toți, au fost făcuți dependenți de fosta guvernare fie prin șantaj, fie prin corupție.
Păi dacă recunoașteți asta, cum vă porniți să reformați sistemul cu oamenii aceștia? De ce nu aplicați Declarația?
A fost modificată Legea cu privire la Procuratură. Vom avea un procuror general interimar în foarte scurt timp.
Dvs vedeți frustrările care există în societate?
Da, le văd. Pe mine tot mă afectează toate aceste critici. Noi nu dormim nopțile, nu avem sâmbete și duminici, în încercarea de a ne mișca mai rapid. Și încercăm să facem totul corect. Vedem că ceva nu merge, dar procedurile au fost declanșate. Lucrurile se mișcă. Ceea ce ne dorim noi este să facem schimbarea în așa manieră, încât totul să devină ireversibil.
Eu așa am înțeles, că ACUM și PSRM au semnat un acord de coabitare temporară - că obiectivul care vă unește este demontarea caracatiței lui Plahotniuc și eliberarea instituțiilor statului. Parcă n-aș crede că vă vedeți în coaliție cu Dodon și în următorii 3 ani.
Așa este. O mare problemă este, însă, deficitul de oameni integri. Au fost numeroase cazuri când oameni aparent integri au venit să fie promovați. Când am început să-i verificăm - am rămas șocați. Îți pui mâinile în cap! Ori, noi nu vrem să înlocuim un corupt cu alt corupt. Ceea ce îmi dorec eu personal este ca, atunci când noi nu vom mai fi în Parlament, nimeni să nu poată profita de pe urma greșelilor noastre.
Voi nu aveți timp! Voi nu aveți dreptul să nu vă grăbiți!
Noi ne străduim. Lucrăm foarte mult.
În opinia Dvs, fostul lider al Partidului Democrat, Marian Lupu, care este în continuare președinte al Curții de Conturi, este omul potrivit la locul potrivit?
Sigur că nu. Dar ca să poată fi demiși anumiți funcționari, trebuie modificate legile care au fost create ca să-i protejeze. Noi, însă, nu vrem să creăm legi doar ca să dăm jos o persoană.
Atunci vă mai întreb odată. A treia oară - de ce ați avut nevoie de Declarația cu privire la caracterul captiv al statului?
Pentru a declanșa procesele. Eu și colegii mei eram conștienți că ceea ce a rămas în urma lui Plahotniuc e dezastruos. Dar după ce am pătruns în interiorul sistemului și am văzut realitatea - noi pur și simplu am rămas stupefiați. Statul acesta nu era stat.
Ce ați descoperit?
Am descoperit un stat construit după principiul de funcționare a unei grupări de crimă organizată. Fiecare instituție din acest stat avea un șef de fațadă, care arăta bine la televizor, dar instituția era condusă de facto de un coordonator din afară, care decidea totul. Ni s-au relatat situații absurde când angajații nu știau cui să se supună - directorului formal sau persoanei care dădea ordine din partea grupării. Așa s-a lucrat foarte mulți ani și oamenii s-au obișnuit. Mai primeau și plicuri pentru loialitate - bani murdari, proveniți din contrabandă. Așa era menținut sistemul. Cu bani murdari. Beneficiari erau atât organizații politice, cât și ONG-uri, oameni din teritoriu, care deserveau gruparea criminală. În absolut orice domeniu am găsit scheme. Atenție! Vorbim de miliarde de lei și de mii de oameni implicați în aceste scheme.
Primarii erau parte a acestui mecanism despre care vorbiți. Asta se știe. Noi am văzut cum au migrat, în timp, primarii de la AMN, PLDM, PL - la PDM. Unii tot timpul și-au schimbat culoarea politică în funcție de cei care veneau la guvernare. Asta fac și acum - sar în barca celor din ACUM și PSRM. Avem o mulțime de semnale în acest sens. De ce îi primiți, dacă știți că mâine vor sări în altă barcă? Sar în barca ACUM inclusiv din acei care au semnat acea declarație de susținere a PDM când acesta deja cădea...
Să vă spun cum a fost semnată acea declarație?
Contează? Ei au semnat fără a se revolta că li s-a impus să facă asta.
Dvs. nu vă imaginați prin ce au trecut acei oameni care au fost forțați să semneze sau să facă anumite chestiuni. Omenește, eu îi înțeleg: dosar penal, ești închis, dar ruda ta cum o mai duce? Oamenii au trăit în teroare!
De ce nu au loc schimbări la Consiliul Audiovizualului?
Pentru că trebuie modificată legea. Și există deja un proiect în acest sens.
Care prevede demiterea membrilor CA?
Da. Am discutat deja proiectul la ședința blocului ACUM.
Ați văzut că Igor Dodon încearcă să acapareze noi spații mediatice. Un post TV pe care îl controlează va prelua retransmiterea în Moldova a postului public de televiziune din Rusia - post retransmis acum în Moldova de un post TV care îl deservea pe Plahotniuc. Chiar nu simțiți cum se crează un nou monstru care preia schemele lui Plahotniuc?
Eu știu că el își dorește asta. Știu că el vrea să controleze mai multe procese din Republica Moldova...
La Igor Dodon vă referiți, nu?
Da. Iar noi încercăm să creăm structuri care să nu permită apariția unui nou Plahotniuc în Moldova chiar și după plecarea noastră din Parlament.
Cei din ACUM sunteți suficient de puternici ca să-l blocați pe Dodon în tentativa lui de a deveni un al doilea Plahotniuc?
Puterea noastră constă în unitatea blocului. Eu aș prefera ca înțelegerea cu socialiștii să mai dureze ceva vreme - până când vor fi ”bătuți” în funcții anumiți piloni.
Depinde cu ce preț...
Nu cu orice preț. Dacă lucrurile vor deraia, vom declanșa anticipate. Dar trebuie să încheiem numirea judecătorilor, a procurorului general, a șefului CNA...
Da, dar noi observăm că anume pe aceste segmente Dodon vă fentează...
Există grupuri de interese mari care învârt milioane. Chiar poate miliarde. Evident că oamenii care nu vor reforma justiției se vor opune la maximum, inclusiv prin tentative de instituire a controlului asupra unor judecători și procurori de la vârfuri. Deci, aceste interese există și ele generează rezistență la reforme. Alții se tem de păcatele din trecut și încearcă să-și mențină controlul ca să nu alunece spre pușcărie.
Dvs. nu vi se pare o capcană acest ”pact de neagresiune” pe care încearcă să vi-l impună Igor Dodon?
Nu.
Dar de ce ați avea nevoie de un pact de neagresiune cu PSRM?
Nu cunosc ce o să conțină acest pact. Îl vom analiza atunci când îl vom primi. Cred că o să vizeze alegerile locale.
</doc>
<doc docid='dw_49755337' lang='ron' type='mono' source='https://www.dw.com/ro/ro/dan-barna-vreau-sa-fiu-un-presedinte-implicat-nu-exista-o-varianta-de-psd-mai-cumsecade/a-49755337' term='MERS'>
Imi propun sa fiu un presedinte prezent in viata comunitatii nu doar la crize, ci in viata cotidiana, un presedinte care da directii si linii de viziune pentru Romania. Obiectivul nostru e sa transformam Romania in tara europeana moderna, care are toate premisele sa fie. Iar pentru asta e nevoie la Cotroceni de ADN-ul USR-PLUS, spune Dan Barna, candidatul USR-PLUS la presedintia Romaniei.
Dan Barna se asteapta sa dispute finala prezidentialelor cu Klaus Iohannis si a aratat care este electoratul pe care mizeaza pentru a castiga. Totodata, candidatul USR-PLUS a explicat situatia contractelor cu statul pe care le-a obtinut firma pe care a avut-o inainte de a intra in politica: "sunt din fonduri europene pe care le-am obtinut in urma unor licitatii. Toate au fost monitorizate, verificate si rambursate integral de institutiile europene".  De ce candidati la presedintia Romaniei?  Lucrurile se schimba in Europa si in lume. In momentul de fata, exista o noua generatie de cetateni care s-au activat politic. Multi sunt tineri, intre 18-25 de ani, carora nu le-a pasat deloc de politica.  Consultantii ne-au spus de fiecare data ca acel segment nu vine sa voteze, indiferent cate resurse ii aloci, pentru ca nu i-ar pasa de societate.  In acelasi timp, exista o componenta activa a societatii, oameni din segmentul 30-50 de ani, care lucreaza in multinationale, au ajuns la un nivel decent de viata si pana acum credeau ca politica e un lucru murdar de care sa nu se atinga. Aceasta componenta a inteles, dupa decembrie 2016, ca daca nu se implica nu exista speranta.  Deci exista in Romania o parte a societatii care doreste sa schimbe ea insasi lucrurile. Eu sunt unul dintre acei oameni. Ei bine, aceasta parte, care e in crestere, trebuie sa fie reprezentata. Sunt in situatia sa reprezint aceasta parte din Romania care are nevoie de o voce. Imi asum sa fiu acea voce.  E singura optiune care in acest moment reprezinta speranta. Iar pentru societate mersul mai departe tine fundamental de incredere si speranta, pe care le-a pierdut toata vechea clasa politica. 7 din 10 oameni intrebati care e speranta politicii romanesti raspund USR-PLUS. E o responsabilitate foarte mare.  Raspunsul dvs cred ca se potriveste mai degraba la o alta intrebare: care este electoratul dvs? Eu v-am intrebat de ce candidati? Cu alte cuvinte, daca spuneti ca vreti sa reprezentati acest electorat, cum anume vreti sa-l reprezentati? Voce ati fost si pana acum, puteti sa fiti si din Opozitie. Eu va intreb de ce vreti sa fiti presedinte.  Ce am inteles noi in acesti 3 ani e ca nu poti sa faci lucruri si sa schimbi lucruri, daca nu ajungi la putere. Am aratat ce este o Opozitie reala. Mai departe, este exact aceasta candidatura si acest obiectiv USR-PLUS de a castiga alegerile locale si parlamentare pentru a forma guvernul.  Obiectivul nostru e sa transformam Romania in tara europeana moderna, care are toate premisele sa fie. Ca sa ajungem acolo, trebuie indeplinite niste conditii. Iar pentru asta e nevoie la Cotroceni de ADN-ul USR-PLUS. Presedintele nu conduce guvernul, ci el trebuie, in opinia mea, sa dea directia si viziunea unei tari.  Imi propun sa fiu un presedinte prezent in viata comunitatii nu doar la crize, ci in viata cotidiana, folosindu-si prestigiul si prerogativa institutionala. Un presedinte care da directii si linii de viziune pentru Romania este un presedinte care poate conta in directia tarii. Din aceasta pespectiva diferenta pe care o propun ...  Diferenta de dl Iohannis?  Da. Diferenta este ca eu vad o pozitie cu mult mai implicata in comunitate in mod cotidian, nu doar in situatii de criza.  Deci diferenta va fi de vorbire?  De implicare, nu de vorbire.  Si cum va veti implica mai mult dincolo de vorbire?  Romanii au avut un deficit de informare democratica. Societatea a ajuns in criza uriasa pentru ca nu exista un dialog real cu cetatenii si, de aceea, clasa politica nu mai reprezinta in mod real societatea. Din perspectiva aceasta, un presedinte prezent poate sa duca preocuparea reala a cetatenilor in spatiul deciziei.  Cum? Cum vreti sa va folositi prerogativele prezidentiale in mod diferit de dl Iohannis, pentru ca vointa reala a cetatenilor sa se regaseasca in decizie?  Introducand temele in dezbaterea publica si cerand masuri pe aceste teme.  A cerut si dl Iohannis.  Exista mecanisme si tine doar de felul in care sunt utilizate. In plus, noi consideram ca este cu adevarat nevoie de o reforma a Constitutiei. Functia prezidentiala a fost golita de continut in ultimii ani, desi presedintele este cea mai legitima personalitate politica, in realitate, in momentul de fata, parghiile efective de asezare a viziunii sunt destul de limitate.  Deci e nevoie de o reforma constitutionala pentru a decide ce tip de republica vrem sa fim mai departe, pentru ca modelul de acum nu prea functioneaza.  Si veti initia aceasta reforma constitutionala? Este un drept al presedintelui Romaniei  Da, avem acest proiect, se refera si la balanta puterilor, si la CCR. De exemplu, amenintarea suspendarii, care poate a fost si o explicatie a evolutiei situatiei. Daca suspendarea e respinsa de cetateni, ar trebui ca Parlamentul sa fie demis si presedintele sa poate initia alegeri anticipate.  Ce tip de republica vreti in cadrul acestei reforme?  O republica semiprezidentiala.  Modelul Frantei?  Mai degraba. Istoric, Romania a progresat semnificativ in conditii de lidership asumat, inspirat si luminat.  Concret: sa zicem ca suntem in 21 decembrie 2019, presedintele Barna preia mandatul. La Palatul Victoria e Guvernul Dancila. Veti face ceva pentru a scapa imediat de acest guvern?  E acelasi tip de raspuns pe care a trebuit sa-l dam dupa 26 mai, cand ni s-a spus: v-am votat, felicitari, dar de ce mai e Guvernul Dancila? Votul acela a fost ca sa nu ne mai facem de ras la Bruxelles. Urmeaza alt proces democratic care sa duca la plecarea Guvernului.  Eu nu vreau sa ma bat cu pumnii in piept si nici sa fac glume lingvistice ca voi rasturna Guvernul, pentru ca instrumentele sunt limitate: motiune de cenzura sau acord politic pentru anticipate. Presedintele poate sa incerce o coalizare antiPSD si voi incerca sa obtin un acord politic asumat pentru alegeri anticipate care sa fie facute odata cu localele.  Faceti cu ochiul PSD, ca nu va veti stradui sa-i alungati imediat de la guvernare?  Nu spun asta. Am vazut tot felul de afirmatii de tipul asta.  Nu au plecat din neant, ci de la declaratiile dlui Nasui, care spunea deschis ca in turul al doilea e nevoie de voturile PSD.  A fost un punct de vedere al colegului meu, dar in realitate nu despre asta e vorba. In realitate, daca finala va fi intre Barna si Iohannis, Romania va avea un sentiment de insanatosire, precum zambetul de cateva zile dupa 26 mai: putem sa respiram.  Si usurarea nu va aduce o scadere dramatica a prezentei la vot? Nu-i niciun pericol, hai la bere!  Eu nu cred asta, tocmai pentru ca s-a activat politic acea componenta a societatii careia ii pasa. Revenind la intrebarea dvs, obiectivul nostru evident este ca acest guvern sa plece, varianta in care credem sunt anticipatele, cu probabilitate mica insa. Exista posibilitatea motiunii de cenzura, pe care o voi sustine cu instrumentele presedintelui.  Care?  Presedintele are rolul de mediator, un cuvant care poate avea un continut mai greu sau mai usor, in functie de tipul de presedinte. Daca motiunea ar trece, evident ca urmatorul guvern nu va fi unul PSD si vreau sa fie foarte clar acest lucru. Nu exista o varianta de PSD mai cumsecade.  Cum s-ar crea o majoritate care sa nu contina PSD este o chestiune de discutat. Cert e ca guvernul PSD trebuie sa plece si ca nu voi mai propune un premier PSD. In privinta unui viitor guvern, nu vreau sa dau un raspuns predefinit unei situatii extrem de fluide.  Eu cred, de exemplu, ca rezultatul prezidentialelor va avea efect si asupra reasezarii fortelor politice. Cu un PSD care nu intra in finala se poate activa un efect de castel de carti de joc. ALDE e deja in destructurare, iar Calin Popescu Tariceanu baga ultima fisa.  Sunt elemente care vor schimba actualul raport de forte, care, intr-adevar, nu lasa foarte multe optiuni. Discutia va avea consistenta si logica atunci cand vom vedea ce carti sunt pe masa.  Ca pozitionare, va veti implica puternic in daramarea Guvernului Dancila si in crearea unei noi majoritati?  Da, clar, aici nu e niciun echivoc. Voi folosi toate prerogativele presedintelui pentru ca orice zi de guvernare PSD este una furata Romaniei....
AICI cititi interviul integral pe Ziare.com
</doc>
<doc docid='dw_49649972' lang='ron' type='mono' source='https://www.dw.com/ro/ro/unde-sunt-miliardele-moldovenilor-din-jaful-secolului/a-49649972' term='MERS'>
După alegerile parlamentare din 2014, Republica Moldova a devenit scena unui scandal internațional. Acest fapt s-a datorat deconspirării unei scheme frauduloase prin care din Banca de Economii, prin intermediul Băncii Sociale și UNIBANK, a fost scos din sistemul bancar moldovenesc aproximativ un miliard de dolari. Pentru a salva situația, guvernarea a mai luat două decizii (prin premierii Iurie Leancă și Chiril Gaburici) de acordare a garanțiilor de stat pentru acoperirea găurii din sistemul bancar, iar pentru investigarea cazului a fost invitată compania Kroll.
În final,„jaful secolului” a dus la lichidarea celor trei bănci, iar în 2016 guvernul condus de democratul Pavel Filip a aprobat o lege prin care cetățenii au fost practic obligați să întoarcă acești bani înapoi în sistemul bancar. Pe lângă aceasta, lipsa progreselor în investigația și recuperarea banilor fraudați a dus și la răcirea relațiilor cu partenerii externi. Până în prezent situația nu este foarte clară, iar noul guvern de la Chișinău trebuie să depună eforturi considerabile în recuperarea banilor și pedepsirea celor vinovați.
Bani dispăruți din cauza politicienilor corupți
După deblocarea crizei politice și instaurarea unei noi guvernări la Chișinău, subiectul dispariției banilor din sistemul bancar a revenit în atenția politicienilor moldoveni. Guvernarea precedentă, condusă de controversatul Vlad Plahotniuc, nu a făcut practic nimic în acest sens. Având la îndemână primul raport Kroll, în care au fost clar descrise schemele prin care au fost sustrași banii și cine sunt beneficiarii, guvernul condus de Partidul Democrat a tergiversat investigarea. Mai mult, recuperarea banilor se făcea doar pe hârtie, iar condamnarea ex-premierului Vlad Filat a fost unica pe acest caz.
Noua guvernare de la Chișinău a creat o nouă comisie parlamentară privind frauda bancară, care a publicat în aceste zile cel de-al doilea raport al companiei Kroll, care demonstrează de fapt că din sistemul bancar moldovenesc nu a dispărut un miliard, ci suma s-ar ridica la trei miliarde de dolari americani. În plus, se pare că raportul Kroll ar avea mai multe părți. Liderul Partidului Nostru, Renato Usatîi, care a revenit recent în R. Moldova după ce a fost dat în căutare de fosta guvernare, a publicat cea de-a doua parte a raportului, autenticitatea căreia încă nu a fost confirmată de autorități.
Despre schemele frauduloase de dispariție a banilor a vorbit recent în cadrul unor interviuri în premieră după condamnare și ex-premierul Vlad Filat. Acesta însă a afirmat că nu a fost implicat în schemă și că ar fi nevinovat. Fostul premier spune că cel care a gândit schema  furtului miliardului este actualul vicepreședinte al Partidului Democrat și cel care este considerat omul de încredere al lui Vladimir Plahotniuc, Serghei Iaralov, iar Ilan Șor ar fi unul din principalii beneficiari și cel care a aplicat schemele.
Ștefan Gligor, avocat și activist civic, este de părere că vinovați direcți și cei care au beneficiat de scheme sunt liderii politici Vlad Filat, Vladimir Plahotniuc și Mihai Ghimpu.
Ștefan Gligor
„Vinovată este fosta Alianță pentru Integrare Europeană și în special liderii politici, care au fost de acord să subordoneze justiția pe criterii politice. Acele anexe secrete la Acordul lor de coaliție reprezintă o violare a prevederilor Constituției R. Moldova, a legii Procuraturii și a altor legi. Acești oameni, în mod conștient, au comis o infracțiune și au mers în primul rând la anihilarea principiului separării puterilor în stat și, în al doilea rând, la subordonarea politică a justiției în interese personale. În realitate, toate partidele aflate atunci la guvernare au fost controlate de persoane fizice și au acționat în sensul îmbogățirii acelor persoane. Mandatul pe care l-au primit de la cetățeni ei l-au canalizat în două infracțiuni majore – spălarea banilor, cunoscută și ca Laundromatul rusesc, și jaful rezervelor din Banca Națională a Moldovei. Nu s-a făcut nimic până acum deoarece organele speciale au acționat până acum în sensul acoperirii jafului și nu în sensul prevenirii și recuperării banilor. Astfel, cea mai mare provocare în fața actualei guvernări este reformarea acestui sistem. Dar, din păcate eu văd stagnare totală la acest capitol și lipsă de viziune la capitolul justiție. Chiar dacă se declară că este deja voință politică, eu nu văd ca aceasta să fie susținută de acțiuni concrete”, a declarat pentru DW activistul civic.
Recuperarea cu viteza melcului
Subiectul recuperării banilor a fost mereu unul incomod pentru fosta guvernarea, fapt ce trezește bănuiala că cei vinovați ar fi fost implicați direct în schemele de spălare de bani. În lipsa altor soluții, cele trei bănci au fost lichidate, iar activele acestora, precum și unele bunuri confiscate de la Vlad Filat, au fost scoase la vânzare. Totuși, majoritatea banilor sustrași din sistem, în baza unor decizii de acordare a creditelor neperformante, au ajuns prin scheme simple în jurisdicții off-shore, iar Octavian Armașu, guvernatorul BNM, a declarat în aceste zile că din suma de recuperare ponderea banilor transferați în afară este zero. Astfel, întoarcerea banilor dispăruți rămâne în continuare pe umerii cetățenilor.
Eugen Ghilețchi
„Din octombrie 2016 și până în prezent, din bugetul de stat s-a achitat suma de 1,8 miliarde lei pentru acoperirea găurii create de furtul bancar. De cealaltă parte, din rapoartele Ministerului Finanțelor rezultă că am reușit deocamdată să recuperăm aproximativ 1,5 miliarde lei (din lichidarea activelor băncilor, vânzarea activelor luate în posesie și titluri executorii). Deci, am plătit cu 300 milioane lei mai mult decât am recuperat. Vestea proastă este că mai trebuie să plătim alte 22,7 miliarde lei (ceea ce reprezintă 13,1 miliarde datoria, plus 9,6 miliarde dobânzi) până în anul 2041, iar evidența și logica ne spun că cu cât mai mult ne depărtăm de la punctul fraudei, cu atât mai mult scad șansele să mai recuperăm din fondurile dispărute. În acest context, este binevenită crearea comisiei parlamentare privind frauda bancară, însă reiterăm necesitatea instituirii unui mecanism eficient și regulat de comunicare cu publicul privind investigarea și recuperarea fondurilor fraudate. Este important să fie publicate rapoarte periodice de progres și să aibă loc audieri regulate ale instituțiilor implicate: Agenția privind Recuperarea Bunurilor Infracționale, și Procuratura Anticorupție”, a comentat pentru DW, Eugen Ghilețchi, economist al Centrului analitic „Expert Grup”.
Cum pot fi întorși banii
Istoria recuperării banilor rămâne în continuare una plină de controverse, iar cetățenii moldoveni și partenerii externi așteaptă de la guvernarea actuală acțiuni concrete. Cu toate acestea, experții de la Chișinău rămân sceptici în privința recuperării tuturor banilor dispăruți din sistemul bancar. O altă problemă constă în faptul că unul din principalii figuranți în acest caz, Ilan Șor, a fugit din țară, iar procesele judiciare ce urmează a avea loc vor dura ani de zile. Totuși, actuala guvernare dispune de toate pârghiile pentru a acționa și a aduce cel puțin o parte din banii dispăruți.
Alexandru Fală
„Recuperarea sumelor de bani care provin din devalizarea sectorului bancar din Republica Moldova și care au fost „scoși” în afara țării în următorii câțiva ani este un scenariu ce are o probabilitate mică de realizare. După ce se va stabili locația finală a surselor financiare, adică conturile din jurisdicții străine ale persoanelor terțe, ar trebui să demareze procedurile judiciare. Astfel, Republica Moldova ar trebui să inițiate procese internaționale de judecată, în care reprezentanții țării noastre vor trebui să demonstreze că banii aflați pe conturile persoanelor terțe din jurisdicții străine provin din „furtul miliardului”. Este o sarcină foarte grea, procesele vor dura ani în șir, iar multe din ele s-ar putea termina în defavoarea Republicii Moldova”, este de părere Alexandru Fală, expertul Centrului „Expert Grup”.
</doc>
<doc docid='dw_49344741' lang='ron' type='mono' source='https://www.dw.com/ro/ro/cehia-cuibul-de-berze-față-cu-protestele/a-49344741' term='MERS'>
Este un antreprenor de mare succes, al doilea cel mai bogat cetățean al Republicii Cehe și, începând din 2017, premier al acestei țări. Acum doi ani, când a început să agite politica cehă ca "nou venit", promițând, în campania electorală, combaterea fermă a corupției și a găștilor din jurul elitelor politice tradiționale, multimiliardarul Andrej Babiš i-a convins pe mulți dintre susținătorii săi.
"S-a dovedit însă că el însuși are mai multe probleme decât politicienii tradiționali pe care îi critică", spune Ladislav Cabada, politolog la Universitatea Metropolitană din Praga (MUP), într-o conversație cu Deutsche Welle. "Această ipocrizie este principalul motiv pentru care atât de mulți oameni din Republica Cehă demonstrează împotriva lui", explică el.
Jiří Pehe, director al New York University din Praga (NYUP), consideră că există trei motive care i-au determinat pe conaționalii săi să iasă, duminica trecută, în număr atât de mare în stradă la Praga pentru a protesta împotriva lui Babiš. Primul este conflictul său de interese privind alocarea subvențiilor europene. Apoi, începerea urmăririi penale împotriva sa în acest caz și, în fine, trecutul său comunist, inclusiv colaborarea cu fosta poliție de stat cehoslovacă StB.
"Agentul Bureš"
Babiš este menționat ca "Agent Bureš" cu numărul de înregistrare 25085 în multe dosare ale StB. Potrivit documentelor publicate până în prezent, se presupune că a activat cu bună știință din noiembrie 1982 până în 1985 ca "agent informal" pentru poliția secretă cehoslovacă. Premierul neagă acest lucru în mod vehement și a încercat să obțină în instanțele slovace abandonarea acuzațiilor. Cu toate acestea, plângerea sa adresată Curții Constituționale slovace a fost respinsă. Curtea Europeană a Drepturilor Omului de la Strasbourg a confirmat această decizie în decembrie 2018.
Aceste hotărâri nu-i impresionează pe susținătorii săi înfocați. "Acestora le este mai mult sau mai puțin indiferent", spune Petr Honzejk de la cotidianul cu profil economic „Hospodarske Noviny". Mulți oameni argumentează că faptele, dacă sunt reale, s-au petrecut cu mult timp în urmă și că aproape fiecare om a făcut compromisuri în acele vremuri. În ceea ce îi privește pe alegătorii Partidului Comunist, ei oricum nu ar avea nicio problema cu StB.
Zbor deasupra unui cuib de barză...
Înainte de a intra în politică, Babiš a fost șeful Agrofert, un grup de companii cu profil agricol, alimentar și chimic. În 2017, concernul număra aproape 33 000 de angajați în aproximativ 250 de filiale. Cifra de afaceri totală a fost de 160 miliarde de coroane (peste șase miliarde de euro), profitul obținut fiind de 4,8 miliarde de coroane (aproximativ 190 de milioane de euro).
Babiš a devenit al doilea cel mai bogat om din Republica Cehă, revista americană Forbes estimându-i averea la aproximativ trei miliarde de euro. În 2013, actualul premier ceh a cumpărat grupul media Mafra, care deține cele două ziare de mare tiraj "Lidové noviny" și "MF DNES". La acea vreme, el a fost adesea denumit Babisconi, fiind asemănat cu mogulul media Silvio Berlusconi, fost premier al Italiei.
Între timp, Babis nu mai este șeful Agrofert. Însă vremurile sale ca antreprenor au fost începutul unei aventuri politice care se răsfrânge asupra lui. În 2006, firma Inoba a cumpărat o fermă dărăpănată lângă Praga. Inoba este o filială a grupului Agrofert.
Astăzi, pe locul fostei ferme tronează un centru de recreere și conferințe numit "Capi hnízdo " ("Cuib de berze") a cărui construcție a fost finanțată cu subvenții ale UE destinate sprijinirii întreprinderilor mici și mijlocii. Babiš a recunoscut abia în 2016 că, în perioada în care au început să fie alocate fondurile europene, ferma aparținea celor doi copii adulți ai săi și fratelui partenerei sale. În 2017, poliția cehă a pornit o anchetă împotriva lui Babiš despre care premierul afirmă că este "motivată politic" și se bazează pe acuzații inventate.
Premierul Cehiei, Andrej Babis, în campanie electorală (2013)
În acest context, atrage în mod deosebit atenția un aspect: Deși în 2014 era atât viceprim-ministru, cât și ministru al finanțelor – parțial responsabil pentru distribuirea subvenţiilor europene -, el a demisionat din funcția de director al concernului agrar abia în februarie 2017, forțat fiind de o lege nouă.
Astăzi, Babiš se află chiar în fruntea guvernului, care decide cu privire la acordarea de subvenții destinate, între altele, filialelor fostului său concern. "În conformitate cu legislația din Cehia, el s-a despărțit de fosta sa proprietate", spune directorul NYUP, Jiří Pehe. "Dacă ar fi o chestiune pur cehă, probabil că ar reuși să dreagă lucrurile". Însă nu este o chestiune pur cehă, iar Comisia Europeană a ordonat o investigație pentru a afla unde au mers de fapt banii de la Bruxelles.
La începutul lunii iunie, a fost publicat primul raport preliminar de la Bruxelles. Potrivit unei părți a presei, Andrej Babiš mai are încă o mare influență asupra Agrofert. Dacă raportul final confirmă aceste concluzii, Agrofert - sau statul ceh - ar trebui să returneze o mare parte din fondurile europene încasate de companii.
</doc>
<doc docid='dw_49342882' lang='ron' type='mono' source='https://www.dw.com/ro/ro/să-zburăm-cu-avionul-sau-nu/a-49342882' term='MERS'>
Tânăra activistă pentru protecția mediului, Greta Thunberg, din Suedia, nu zboară niciodată cu avionul. Chiar și la summitul pentru climă al Națiunilor Unite, de la New York, din septembrie, are de gând să traverseze Atlanticul cu vaporul. Și, cu toate că Greta oferă un exemplu pentru călătoritul sustenabil, trendul este cu totul altul: traficul aerian crește în continuu. La nivel mondial, călătoriile cu avionul au crescut cu o treime între anii 2009 și 2014. Peste 3 miliarde de oameni s-au urcat în avion în această perioadă, în fiecare an. Cea mai mare creștere s-a înregistrat în Asia.
Votăm ecologiștii și zburăm în vacanță?
Lucrurile nu se vor schimba nici pe viitor: în Germania, Centrul Federal pentru Aeronautică prognozează o creștere de până la 175 milioane de pasageri pe an, până în 2030. În 2014 erau încă 105 milioane.
Este surprinzător, dacă ne gândim la faptul că fiecare al cincilea german a votat ecologiștii la alegerile europarlamentare din mai, iar conform unui studiu actual al Ministerului Federal al Mediului, peste două treimi dintre cei chestionați au spus că protecția mediului este un subiect deosebit de important. Dar, când vine vorba despre călătorii, conștiința cu privire la mediu pare să dispară.
"Zburăm numai o dată la doi-trei ani"
Înainte de masă, pe aeroportul Köln-Bonn. Destul de liniștit; mai e până la orele de vârf. Piet, în vârstă de 30 de ani, și Claudia, în vârstă de 29 de ani, zboară la Salonic, în Grecia, pentru o săptămână. Nu are conștiința încărcată, spune Piet. ”Zburăm numai la doi-trei ani. În plus, aceasta este luna noastră de miere.”
La sosiri, Serghei îl așteaptă pe verișorul său. ”Eu zbor de vreo patru-cinci ori pe an”, spune studentul, originar din Cehia. La urma urmei, vrea să vadă cât mai mult din această lume, iar cu avionul ajungi cel mai repede. Și cum rămâne cu clima? ”Ah, pe undeva totul e rău pentru climă”, spune Serghei.
Un sondaj Emnid arată că în Germania, 20 la sută dintre pasageri preferă avionul pentru vacanța de vară, 36 la sută aleg mașina, iar 7 la sută călătoresc cu trenul.
Compensare pentru CO2 - ajută la ceva?
Cine dorește, poate să compenseze pentru emisiile de dioxid de carbon produse prin folosirea mașinii sau a avionului. Organizații cum ar fi ”myclimate” sau ”atmosfair” calculează câte noxe produce un călător pe o anumită rută, folosind un anumit mijloc de transport, și câți bani ar fi necesari pentru a compensa aceste emisii, de pildă prin finanțarea surselor de energie regenerabilă în țările în curs de dezvoltare.
Conform Agenției Germane pentru Mediu (UBA), consumul de CO2 pe cap de locuitor ar trebui să fie în Germania de cel mult o tonă pe an, pentru a limita încălzirea globală la 1,5 grade. Piet și Claudia produc împreună, prin zborul la Salonic și înapoi, peste 1,4 tone CO2. Prețul recomandat pentru compensare în cazul acestei rute ar fi în jur de 34 euro.
Serghei, studentul din Cehia, nu a plătit până acum nicio compensație pentru zborurile sale. ”Poate mai târziu, când voi câștiga mai mulți bani.” Uniunea pentru Protecția Naturii și Climei din Germania (BUND), se bucură când cineva plătește compensația de bunăvoie. Arne Fellmann, expert în politici de trafic la acest NGO, are însă dubii: ”Întâi emiți CO2, apoi compensația se petrece doar pe hârtie. Iar în timp ce efectele asupra climei în urma zborurilor cu avionul se petrec imediat, măsurile de protecție a climei trebuie concepute corect și gândite pe termen lung, pentru a avea efect.” Cu alte cuvinte, nu fiecare proiect prin care se ridică, de pildă, o elice eoliană, este într-adevăr un proiect de mediu.
Activista Greta Thunberg
Subvenții de la stat pentru distrugerea climei prin călătorii
Nu numai BUND, ci și Agenția Federală pentru Mediu (UBA) cer ca actualele scutiri de taxe pentru zboruri să fie anulate. În Germania, ca și în alte state europene, companiile aeriene nu plătesc taxe pentru kerosen. Conform UBA, Germania a pierdut prin aceste scutiri peste 7 miliarde de euro în anul 2012. În prezent, suma ar fi mult mai mare, în contextul traficului aerian mult mai dens.
Printr-o taxă pe kerosen, s-ar putea consuma în Europa anual 16,4 milioane tone de CO2 mai puțin, arată un studiu al Comisiei Europene. La câteva săptămâni după publicarea acestui studiu, Franța a declarat că susține introducerea unei taxe pe zboruri.
Combustibil din apă, CO2 și curent
Înapoi la aeroportul Köln-Bonn. Rambhaskar și Ashrekha zboară astăzi împreună cu copiii la Veneția. ”La Paris am mers cu autobuzul. Dar să călătorești cu copii mici 18-20 de ore până în Italia nu merge”, povestește Rambhaskar, capul familiei indiene de la Köln. Acesta speră că și companiile aeriene vor întreprinde câte ceva, astfel încât zborurile să fie mai puțin dăunătoare mediului.
Într-adevăr, compania Lufthansa Systems, de pildă, analizează care ar fi rutele mai puțin dăunătoare pentru mediu. Altele lucrează la înlocuirea petrolului cu variante mai sustenabile. ”Power to Liquid”, PtL, așa se numește sistemul. Cu ajutorul curentului electric regenerabil se obține prin electroliză hidrogen lichid din apă. Apoi, prin adăugarea de CO2 din aer se obține combustibil sintetic. Există deja firme în Germania, Olanda și Norvegia, care se ocupă cu producerea acestui tip de combustibil.
Speranțe deșarte?
Problema este că petrolul sintetic este cu 1-2 euro mai scump decât petrolul fosil. Dar pe termen lung, prețul va scădea la sub un euro pe litru. Acest lucru depinde și de cantitățile în care se va produce energia regenerabilă.
În timp ce atât UBA, cât și BUND văd în kerosenul sintetic o soluție de viitor, rețeaua internațională pentru protecția climei, ”Stay Grounded”, este încă sceptică. Anne Kretschmar, de la filiala din Germania, spune că va mai trece mult timp până ca prin procedura PtL să poată fi produs destul combustibil.
"Stay Grounded" dorește, așadar, o schimbare structurală a conceptului de mobilitate. ”Programele de fidelizare ale companiilor aeriene trebuie desființate.” Nu e corect, spune aceasta, să se lucreze numai la taxe pentru zboruri. Organizația propune prețuri diferențiate pentru pasageri. ”Oamenii care zboară numai o dată pe an să plătească mai puțin pe un billet decât cei care parcurg ruta de 10 ori”.
În plus, rețeaua europeană de căi ferate ar trebui extinsă și de asemenea introduse mai multe trenuri de noapte. Și în alte domenii e nevoie de o schimbare de paradigmă, susține organizația. De pildă, angajatorii ar trebui să ia în considerare timpul de călătorie până la serviciu, pentru că naveta cu un mijloc de transport sustenabil ar dura mai mult.
În Suedia, unde a început această mișcare pentru climă, a intrat în limbajul popular cuvântul ”flygskam” (”rușinea de a zbura”). Conform Căilor Ferate Suedeze, SJ, călătoriile cu trenul au crescut iarna trecută cu 21 la sută, în timp ce numărul zborurilor interne a scăzut considerabil. La zborurile internaționale, cuvântul suedez ”flygskam” nu prea are succes. Numărul pasagerilor a crescut ușor anul trecut.
</doc>
<doc docid='dw_49327302' lang='ron' type='mono' source='https://www.dw.com/ro/ro/comentariu-democrația-continuă-să-supraviețuiască-în-turcia/a-49327302' term='MERS'>
Ekrem Imamoglu de la partidul de opoziție CHP a avut un avans clar în fața contracandidatului său Binali Yildirim, de la partidul de guvernământ AKP. Peste 9% a fost între cei doi și o participare la urne și mai mare decât la scrutinul anterior din 31 martie.
Data de 23 iunie 2019 va intra fără îndoială în cărțile de istorie din Tucia. A fost exact 19:15, ora Turciei, când la mai multe posturi TV din țară s-a dat de înțeles cine a câștigat alegerile repetate pentru primăria metropolei Istanbul. Imamoglu obținuse și la scrutinul din 31 martie cu peste 13.000 de voturi mai mult decât fostul premier Yildirim. Acum, avansul său a crescut la aproape 800.000 de sufragii. Pentru mulți oameni în Turcia, rezultatul este un semn foarte clar și un apel la trezire: democrația din țară încă trăiește.
Erkan Arikan conduce redacția turcă la DW
Un indiciu în acest sens este și faptul că mai mulți rivali politici ai lui Imamoglu, care anterior l-au insultat și calomniat, acum l-au felicitat cu voce joasă pentru victorie. În primul rând președintele Turcieri, Recep Tayyip Erdogan. Pentru șeful statului, această înfrângere a fost fără doar și poate o lovitură grea. El a încercat cu toate mijloacele să determine victoria candidatului său. Inclusiv prin influențarea înaltului consiliu electoral. Dar alegătorii din Istanbul i-au dat acum nota de plată.
"Avem nevoie de dreptate"
AKP a încercat să obțină inclusiv voturile minorității kurde într-o manieră nemaiîntâlnită până acum. Dar formațiunea pro-kurdă HDP le-a cerut susținătorilor săi să voteze cu Imamoglu. A fost prima oară în Turcia când am văzut manifestându-se în exterior o astfel de sete de democrație a oamenilor. La scurt timp după ce înaltul consiliu electoral a anunțat repetarea alegerilor pentru Istanbul pe 23 iunie, multe stațiuni de vacanță au făcut apel la turiștii turci din metropolă să-și întrerupă concediile și să revină în oraș pentru a vota. Au fost puse la dispoziția lor avioane și autocare suplimentare, au fost create noi posibilități de transport auto în comun. Se pare că până la 1,5 milioane de persoane au revenit pentru 24 de ore la Istanbul doar pentru a vota. Perechile de tineri care se pregăteau să se căsătorească au mers înainte de nuntă la vot. Un șofer de taxi cu care am stat de vorbă mi-a spus: „Am votat mereu cu AKP. Nu și de data asta. Avem nevoie de dreptate. Suntem oameni credincioși, nu niște prefăcuți!"
Ce înseamnă pierderea Istanbulului pentru partidul lui Erdogan, AKP?
Erdogan se află într-o mare dilemă. Politica sa dură, limitarea libertății presei, sporirea presiunilor asupra opoziției - toate acestea nu mai pot fi de acum încolo aplicate în același fel. Pe lângă șpagatul din politica externă pe care îl practică de ceva vreme, el are de acum un nou front pe plan intern. Pierderea după 25 de ani a Istanbulului va lăsa sigur urme. Se înmulțesc și semnele că anumiți tovarăși de drum inițiali ar fi așteptat exact un astfel de eșec istoric în metropola de pe Bosfor. Prind avânt zvonurile din ultimele luni potrivit cărora foști membri fondatori ai AKP ar pregăti crearea unui nou partid. Să fie acesta începutul sfârșitului pentru Erdogan? Nici vorbă. Erdogan nu se va lăsa doborât de acest eșec. Să fie acesta momentul de redirecționare a politicii lui Erdogan? Mai mult ca sigur! Erdogan are acum două variante: 1. Va continua actualul curs dur. sau 2. Va face totul pentru a rămâne la putere. Obiectivul său major este să rămână președinte cel puțin până în 2023, când se împlinesc 100 de ani de la înființarea statului turc. Președinele Recep Tayyip Erdogan va trebui însă pe viitor să accepte compromisuri - probabil pentru prima oară în cariera sa politică.
</doc>
<doc docid='dw_49290333' lang='ron' type='mono' source='https://www.dw.com/ro/ro/comentariu-summit-ue-dezolant-incapabili-de-decizie/a-49290333' term='MERS'>
Îţi vine să te iei cu mâinile de cap când vezi cum 28 de lideri ai ţărilor UE şi patru şefi de grupuri parlamentare în legislativul european nu sunt în stare să ia nişte decizii clare de personal. Au trecut deja patru săptămâni de la scrutinul european, au avut loc zeci de consultări în PE şi două summituri la Bruxelles: fără vreun rezultat notabil.
Alegătorilor din cele 28 de ţări le-a fost sugerat că vor participa indirect la alegerea viitorului preşedinte al Comisiei Europene, alături de europarlamentari. Acesta ar urma să fie unul din "candidaţii de top" ai grupurilor parlamentare din legislativul comunitar. Dar brusc, cei care trag sforile în PE şi la Consiliul European ne arată că de fapt treaba cu candidaţii de top nu a fost prea serioasă. În mod logic, candidatul principal al grupului care a obţinut cele mai multe voturi ar avea pretenţia să fie nominalizat la funcţia de preşedinte al Comisiei. Această variantă este însă acum ocolită prin invocarea tuturor argumentelor posibile. Alegătorii trebuie să se simtă duşi de nas.
"Mai merge aşa?", trebuie să ne întrebăm. Tocmai ce ni s-a explicat cât de importantă este democraţia europeană şi cum trebuie ea salvată din ghearele populiştilor de dreapta. Nici nu au trecut bine alegerile, că decizia democratică a 200 de milioane de oameni care au mers la urne a fost deja diluată, relativizată, reinterpretată. Este un mod de a le da peste nas alegătorilor şi de a da apă la moară euroscepticilor şi duşmanilor Uniunii.
Corespondentul DW la Bruxelles Bernd Riegert
Dacă parlamentarii şi liderii de state şi guverne, care sunt toţi şi membri de partid, nu dau doi bani pe modelul candidaţilor de top, atunci trebuie să precizeze acest lucru înainte de alegeri şi nu după ele. Dacă Manfred Weber este considerat un candidat nepotrivit pentru şefia Comisiei, din cauza lipsei sale de experienţă, atunci nu ar fi trebuit să primească primul loc pe lista electorală a creştin-democraţilor. Deficitele unui Weber neexperimentat şi necarismatic sunt ştiute deja de mai mult timp. Acum este însă prea târziu, alegerile au trecut şi avem rezultatul lor.
Eroare repetată
Iritant în mod special la şahul privind poziţiile-cheie de la Bruxelles este faptul că acesta se repetă ca în urmă cu cinci ani. Atunci, candidatul de top al popularilor europeni, care au câştigat scrutinul, Jean-Claude Juncker, a solicitat postul de preşedinte al CE, dar cancelara germană Angela Merkel a avut brusc îndoieli. Doar după presiuni publice în Germania a cedat Merkel şi a aprobat numirea lui Juncker. Nu a învăţat nimeni nimic de atunci? Se pare că nu. Cel care se opune de data aceasta principiului candidaţilor de top este preşedintele Franţei, Emmanuel Macron.
Sigur că repartizarea mandatelor în PE complică şi mai mult lucrurile de data aceasta, fiind mai greu de alcătuit o majoritate în PE. Iar grupul parlamentar liberal respinge deodată modelul candidaţilor de top. Dar asta nu înseamnă că UE nu trebuie să-şi respecte promisiunile din campania electorală.
Va urma acum un nou summit european peste două săptămâni pentru numirea personalului de vârf al UE. Până atunci, să sperăm că actorii implicaţi îşi vor reaminti că trebuie să ţină seama de regulile democraţiei, pe care nu le pot schimba după vot. Manfred Weber nu este în mod clar cel mai bun candidat pentru postul de preşedinte al CE, dar este candidatul de top al celui mai mare grup parlamentar. Eurodeputaţii şi liderii din Consiliul European trebuie să respecte voinţa alegătoriulor, altfel îşi pierd orice credibilitate.
Lucru pe care nu şi-l pot permite defel. Mai ales pentru că au pe agendă probleme mult mai grele decât cele de personal: protecţia climei, migraţia, lumea digitală, conflictele comerciale, bugetul pe termen lung al UE. Şi ar mai fi şi altele.
</doc>
<doc docid='dw_49127800' lang='ron' type='mono' source='https://www.dw.com/ro/ro/saptamana-politica-cum-se-reinventeaza-dancila-in-vreme-ce-basescu-e-deconspirat-si-care-e-adevarul-la-valea-uzului-ziarecom/a-49127800' term='MERS'>
Daca Viorica Dancila a primit aprobarea pentru o campanie de personal rebranding, in vreme ce Melescanu rescrie istoria votului din diaspora, in tara e suficient zgomot de cruci si cantece nationaliste, cat sa se acopere avertismentul Comisiei Europene privind riscurile economice la care guvernarea PSD/ALDE expune tara.
Iohannis versus Iohannis
Saptamana a inceput cu gestul maret al presedintelui Klaus Iohannis de a propune partidelor politice un pact pentru transpunerea in legislatie si punerea in practica a rezultatelor referendumului. Un pact generos, care nu a fost totusi trimis partidelor inainte de consultari, asa ca aceastea s-au vazut puse in fata unei situatii favorabile doar lui Iohannis, aceea de a accepta sau refuza.
In esenta, textul propus de presedinte contine tot ceea ce contravine politicii fata de justitie dusa de PSD/ALDE in ultimii doi ani si probabil ca asta a si fost una dintre mize, nu atat sa opreasca dezastrul din justitie - la el a renuntat chiar PSD-ul ramas fara Dragnea -, cat mai ales sa contabilizeze in continuare antipesedismul.
Mai e o intentie pusa in joc, si anume un ascendent pe care Klaus Iohannis il pretinde in fata lui Dacian Ciolos si Dan Barna, dupa ce acestia au vorbit despre candidaturi pentru Cotroceni.
PLUS si USR au incercat sa intre in scenariu si sa faca niste completari, dar, in esenta, exista un singur raspuns dezirabil.
Singurul care nu a putut sa dea acest raspuns corect a fost Calin Popescu Tariceanu, PSD s-a asezat intr-o zona ambigua si a contracarat mai degraba mascand agenda si punand umarul la decredibilizarea functiei prezidentiale.
In acest context au aparut pe piata informatii via propaganda Kremlinului, care arunca in arena tot felul de nume pentru candidatura social-democratilor la Cotroceni: presedintele Academiei Romanie Ioan Aurel Pop, Dan Puric si chiar Mihai Gadea si Nicolae Guta.
Scopul nu e testarea acestor nume, niciunul nu reuseste mai mult de cinci procente, ci decredibilizarea scrutinului si a functiei prezidentiale. Daca pana si Puric si Guta ar putea ajunge presedinti!
De fapt, PSD a trecut la next level, nu investeste in alegerile pentru Cotroceni, nu pentru ca nu ar vrea presedintia, ci pentru ca stie ca nu o poate obtine.
Churchill si recompensarea primarilor pesedisti
Viorica Dancila a rabdat si a incasat suficiente pentru salvarea lui Liviu Dragnea si avum a gasit momentul revansei. Tot un pact a fost asumat si la PSD, dar de asta-data unul tranzactionat la sange, din care toti sa primeasca cate putin, nu tot ce ar vrea, dar suficient cat sa existe un control reciproc in partid.
- Viorica Dancila a cerut o campanie de personal rebranding, adica o spalare a imaginii publice, aceea a unui politician mediocru din punct de vedere cultural si fara anticorpi din punct de vedere politic. A primit-o.
A intrat in fotografie cu Timmermans si Juncker, a mers la dineul ambasadorului SUA la UE si a aparut si acolo in poza, a obtinut un mesaj de reconciliere de la seful socialistilor europeni, pentru care s-ar putea sa conteze mai mult artimetica mandatelor in Parlamentul European, odata alegerile trecute, si a primit si un citat din Churchill, cu care sa intre in randul politicienilor adorati, adica cu like-uri pe Facebook. Ce nu e like, ci critica, se sterge!
- Oprisan a vrut o ordonanta care sa ii securizeze functia, prin alegerea presedintilor de consilii judetene prin votul direct al cetatenilor, nu prin votul consilierilor judeteni, cum este acum. A primit-o, s-a intors, si el, la popor.
- Primarii care nici nu l-au predat, dar nici nu si-au pus pielea si libertatea pentru Dragnea la scrutinul din 26 mai, vor si ei adoptarea grabnica a Codului Administrativ, tot prin OUG. Nu au primit-o, inca, desi asteptata la sedinta de guvern din saptamana care tocmai se incheie.
Aici ar putea fi un capitol sensibil, in contextul raportului CE critic la adresa politicilor fiscale ale Guvernului de la Bucuresti si a avertismentului Comisiei de la Venetia asupra supra-legiferarii abuzive prin OUG.
Mai mult, se pare ca printre prevederile textului de OUG au ramas si unele declarate neconstitutionale, precum pensiile speciale pentru alesii locali.
Este limpede ca, odata cu renuntarea publica la asaltul asupra justitiei, PSD isi pregateste terenul pentru legislativele de anul viitor, securizandu-si administratia locala. Riscurile se muta pe buget si, asa cum arata raportul CE in privinta Romaniei, politicile fiscale ale Guvernului Dancila sunt paguboase si au dus si la exodul fortei de munca spre Vest.
In esenta insa, sub straturile acestea de imagine pro-justitie, eruopeana si generoasa cu finantele, lucrurile arata asa:
- Teodor Melescanu ramane ministru al Afacerilor Externe si rescrie adevarul votului din diaspora, propunand adevarul oficial al puterii politice: romanii nu au fost impiedicati sa voteze, prin organizarea defectuoasa, ci au fost adusi cu autocarele pentru a manipula votul. Asta apare in raportul MAE, accentul fiind pus pe oficial.
- Carmen Dan ramane ministru al Afacerilor Interne, in pofida represiunii din 10 august si a inscenarii nationaliste de joi seara, pe care nu a scapat-o de sub control, ci mai degraba a dat senzatia unui control bine dozat, cat sa tina atmosfera conflictuala.
- Exact ca-n vremea lui Dragnea, loviturile de palat si camarilele se fac si desfac in PSD, unde Gabriela Firea insasi, sotie de candidat la prezidentiale, s-a pus miraculos pe picioare si negociaza, iarasi, puterea.
Cine se uita la imaginile de la Valea Uzului are in fata un film cu accente medievale, in care preoti ortodocsi tin discursuri suveraniste - ne aparam tara in fata vrajmasilor -, in vreme de maghiarii catolici murmura rugaciuni.
Cititi articolul integral pe ziare.com.
</doc>
<doc docid='dw_49112357' lang='ron' type='mono' source='https://www.dw.com/ro/ro/europa-mea-servicii-secrete-și-mituri-despre-servicii-secrete-în-europa/a-49112357' term='MERS'>
Lumea pare astăzi câteodată că şi-a ieşit din matcă. Iar serviciile secrete sunt mereu şi pretutindeni implicate. În Marea Britanie un atac cu otravă, în Muntenegru o tentativă de lovitură de stat, în Germania atacuri cibernetice asupra Ministerului de Externe, tentative de influenţare a alegerilor din SUA şi Franţa sau foşti agenţi ai poliţiei politice comuniste la vârful politicii, economiei şi societăţii în Cehia, Rusia şi în Balcani.
Cel mai nou scandal de pe această listă lipsită de glorie este aşa-numitul "film Strache", care-l înfăţişează pe vicecancelarul austriac Heinz-Christian Strache într-un dialog ilegal şi în tratative cu o pretinsă nepoată a unui oligarh rus. Şi în spatele acestei înscenări nu se poate afla, o spun tot mai multe voci, decât un serviciu secret. Cine altcineva ar fi avut mijloacele necesare pentru a organiza aşa ceva?
Dar multe din cele atribuite serviciilor secrete se dovedesc a fi, la o cercetare mai atentă, mituri. Să nu ne înţelegem greşit. Nu e vorba aici nici de bagatelizarea serviciilor secrete şi a activităţii pe care o desfăşoară, şi nici de o încercare de demonizare a lor. Probabil că nu există o instituţie de stat care să fie atât de supraevaluată sau subevaluată cum sunt aceste servicii. Marele mister legat de serviciile secrete, ridicat în unele locuri aproape la rang de cult, a produs un ocean de mituri. Iar pretutindeni acolo unde, la fel ca în partea socialistă a Europei de Est şi de Sud, serviciile secrete au servit represiunii de stat, aceste mituri sunt deosebit de proeminente şi de înrădăcinate.
Miturile nu sunt mereu lipsite de adevăr. Miturile umplu vidul apărut din cauza lipsei informaţiilor publice sigure despre această foarte specială instituţie de stat. De aceea, demistificarea ei constituie o contribuţie la controlul democratic. Căci un lucru este clar: serviciile secrete fac parte din viaţa cotidiană şi într-o Europă democrată. A pune la îndoială miturile acestora este o precondiţie pentru un tratament suveran şi democratic aplicat serviciilor secrete peste tot în Europa.
Mitul nr. 1 - Doar statele au servicii secrete
Cine urmăreşte dezbaterea legată de "filmul Strache" din Austria, constată la o privire mai atentă că rapidul diagnostic pus de unii experţi provoacă mirare. Ei susţin că întreaga "operaţiune" nu putea fi executată decât de un serviciu secret, fiindcă doar acestea dispun de mijloacele necesare. Dar acesta este un mit!
Pretutindeni în Europa, şi în bătrânul vest şi în noul est, de decenii răsar din pământ ca ciupercile după ploaie servicii de informaţii private. Denumite "Business Inteligence" sau, simplu, firme de securitate, acestea oferă "culegere de informaţii" de orice natură pentru clienţii cu bani. Între acestea se numără multe firme care fie au fost înfiinţate de foşti lucrători ai serviciilor secrete, fie angajează cu plăcere astfel de personal.
În întregul bloc de est firmele private de securitate au fost după căderea comunismului un bazin de colectare a foştilor lucrători ai serviciilor secrete.
În vest s-a vorbit, de exemplu, despre Orbis Business Intelligence, firma britanică a fostului ofiţer al MI6 Christopher Steele, fiindcă aparent de acolo proveneau informaţiile despre aşa-numitul "Dosar Trump". În acest caz este vorba de lucrătura unor profesionişti ai serviciilor secrete, cărora firma privată le-a oferit avantajul că sunt greu de dovedit legăturile cu comanditari politici sau tot privaţi.
Mitul nr. 2 - Fake News constituie o noutate
Fake News ca termen de descriere a minciunilor puse intenţionat în circulaţie, cu scopul de a obţine un efect precis, este la modă în ultimii cinci ani. Termenul s-a răspândit rapid pretutindeni în lume. De fapt el califica iniţial dezinformări răspândite intenţionat de surse de stat pentru exercitarea influenţei. Între timp s-a transformat într-un termen de luptă politică între state, partide şi opinii.
În context este foarte strânsă legătura cu internetul şi digitalizarea, care răspândesc Fake News sub formă de mesaje twitter, video, postări şi ştiri pe scurt, care le conferă o imagine specială. Dar este un mit că Fake News ar fi o nouă apariţie a epocii digitale.
Dezinformările la ordinul statului, propagate de serviciile secrete, sunt o practică veche. Mai ales serviciile secrete comuniste din estul Europei au întreţinut decenii în şir direcţii speciale responsabile doar cu fabricarea şi răspândirea dezinformaţiei. Şi, de fapt, această practică nu a încetat niciodată, ea doar a dispărut după 1990 sub suprafaţa sistemului politic pentru a reveni astăzi la ordinea zilei cu toată puterea.
Mitul nr. 3 - UE nu are (are) serviciu de informaţii
Uniunea Europeană este o complicată alcătuire politică. Politica externă şi de securitate este un domeniu exclusiv al statelor membre şi nu al comunităţii. Aşa scrie în Tratatul de la Lisabona. Astfel nici nu se poate pune chestiunea existenţei unui serviciu secret al UE.
Cu toate acestea există la Bruxelles un centru care primeşte informaţii de la serviciile secrete ale statelor membre, le îmbogăţeşte cu informaţii publice, întocmeşte analize proprii, pe care le oferă instituţiilor europene. Se numeşte INCTEN - EU Intelligence Analysis Centre, şi este găzduit de Serviciul European de Acțiune Externă.
Dar spre deosebire de un serviciu secret "veritabil", INCTEN nu are permisiune să culeagă informaţii proprii cu mijloace secrete specifice (surse, interceptări şi altele), ci numai să folosească informaţiile ce-i sunt puse la dispoziţie de serviciile secrete ale statelor membre.
Mitul nr. 4 - Serviciile secrete nu sunt controlate
Cu prilejul oricărui nou scandal legat de serviciile secrete, presa susţine că serviciile în cauză nu sunt controlate, nu pot fi controlate şi oricum sunt un corp străin într-o democraţie. Mai ales acolo unde societăţile au experienţă istorică cu serviciile secrete folosite de conducerea politică drept poliţie politică pentru impunerea unor dictaturi, această neîncredere este larg răspândită. Lucru de înţeles.
În Germania aspectul este valabil chiar pentru două dictaturi. Dar este mai ales valabil pentru statele europene postcomuniste. Acolo procesul de reformă nu este finalizat nici la 30 de ani de la căderea comunismului. Dar şi în vestul Europei a durat, după finalizarea ultimei conflagraţii mondiale, în parte până la 50 de ani, până când s-au dezvoltat forme ale controlului democratic. Comisiile parlamentare de control al serviciilor secrete nu sunt ceva de la sine înţeles.
Iar continua lor perfecţionare şi adaptare la noile provocări este o componentă importantă a democraţiei. Controlul serviciilor secrete cu ajutorul instituţiilor specializate, a comisiilor parlamentare, a instanţelor de judecată, a instituțiilor pentru protecţia datelor, a mass media sau a forurilor ştiinţifice nu este perfect. Dar există.
Mitul nr. 5 - Serviciile secrete sunt capabile de conspiraţie mondială
În fine, iată cel mai mare mit privind serviciile secrete: acestea sunt apte de marea conspiraţie (mondială). Mai ales în statele postcomuniste în care serviciile secrete erau ermetic închise şi propagau un climat de frică generală, care le depăşea cu mult posibilităţile reale, mitul serviciilor secrete omnipotente este în continuare larg răspândit. În context Rusia este foarte frecvent invocată ca element central.
Este adevărat că şi acest mit are un substrat real, anume implicarea reală a serviciilor secrete în răsturnări de regim, atentate, tentative de lovituri de stat şi alte "operaţiuni sub acoperire". Din Afganistan până în Panama, serviciile secrete au fost implicate, la ordinul guvernelor lor, în lucrături încurcate și întunecate.
Dar acestea nu controlează mersul lumii decât în opinia adepților teoriei conspiraţiei. Serviciile secrete sunt instituţii, au resurse financiare şi de personal limitate, sunt dependente de guvernele lor şi nu reuşesc niciodată cu adevărat să ţină secrete toate secretele pe care le cunosc. Mai ales că în epoca digitală cercul iniţiaţilor într-un secret sau altul a crescut enorm. Acolo unde serviciile secrete complotează cu adevărat, ele sunt instrumente şi mijloace. Şi nu sunt neapărat cele mai eficiente.
Christopher Nehring, născut în 1984, este şeful oficiului de cercetare al Muzeului Spionajului din Berlin. A studiat istoria Europei de Est şi istorie recentă la Heidelberg şi St. Petersburg şi este autorul unei teze de doctorat pe o temă de istorie a serviciilor secrete. Cea mai recentă carte a sa se intitulează "77 dintre cele mai mari mituri legate de spionaj" şi a apărut anul acesta la editura Heyne din München.
</doc>
<doc docid='dw_49110246' lang='ron' type='mono' source='https://www.dw.com/ro/ro/umbra-lui-francisc-la-moară/a-49110246' term='MERS'>
În micuța biserică ce poartă hramul apostolului Andrei al românilor și, de duminică, 2 iunie, și pe cel al fericitului episcop martir Ioan Suciu al ardelenilor nu a mai rămas nimeni. A fost, pentru câteva minute, epicentrul creștinătății catolice. Aici, în acest jilț, a stat, pentru aproape un ceas, Papa Francisc. Iar imaginile cu Suveranul Pontif cerând iertare pentru prigoana romilor au fost de aici transmise în jurul lumii.
Cartierului în care Papa s-a dus să le vorbească romilor îi spune Barbu Lăutaru. Dar nu este vorba despre cobzarul moldovean, ci despre un muzicant mai puțin celebru, născut chiar aici, în cel mai sărman cartier al Blajului, și căruia, tocmai pentru că era între altele un bun muzicant, așa i-au spus oamenii: Barbu Lăutaru. "Era om bun. Știa muzică, dar știa și d-altele și ne-nvăța de bine. Când aveam vreun necaz mergeam la el și ne ajuta și ne-ndruma”, îmi spune unul dintre vecinii noii biserici.
De-acum, porțile bisericii s-au închis. În urma Papei a mai rămas doar o rază de soare căzută pe altar prin vitraliul dinspre amurg. Un vitraliu adus din Serbia, acolo unde părintele Mihai Gherghel, șeful de șantier al bisericii din Barbu Lăutaru, păstorește parohia din Vârșăț, una dintre cele două comunități greco-catolice de români din Banatul Sârbesc.
Părintele Mihai Gherghel: ”Acum primesc hrană pentru suflet.”
”Parte din lucrurile care se regăsesc astăzi în biserică sunt de la Vârșăț. Am acumulat acolo experiență - am restaurat patru biserici, două românești și două romano-catolice, una de limbă maghiară, una sârbo-croată. Fiind blăjean, am fost onorat când am fost chemat să ajut și nu am făcut altceva decât să pun în aplicare ce am învățat împreună cu și de la zidarii, zugravii și ceilalți meșteri români, bosniaci, sârbi sau albanezi cu care am lucrat acolo”.
Se oprește din dialog și își cere scuze de la o măicuța: ”Poate că, luat cu toată agitația, am fost uneori mai repezit!”. Călugărița îi întoarce vorbele, cerându-și la rândul ei iertare dacă ceva nu a ieșit cum trebuie. Încearcă să revină la reporter, dar cineva își dorește un selfie cu părintele. Face fotografia și se întoarce la lumea pe care o păstorește în Serbia: ”În Banat se trăiește ca în Banat. Multicultural, multiconfesional, multietnic. A fost mereu așa, dovadă că matricolele bisericești sunt neîntrerupte de la 1864: biserica unită cu Roma nu a fost interzisă după momentul 1948. Ne înțelegem excelent și cu statul sârb, și cu majoritatea sârbă, și cu biserica ortodoxă sârbă, și cu biserica ortodoxă română. Banatul rămâne Banat”.
Biserica din Barbu Lăutaru
Nu a fost mereu așa. În noiembrie 2001, reporterii Deutsche Welle găsiseră la Vârșăț și Pancevo o comunitate românească dezbinată, certându-se pe sponsorizările de la București și nepregătită să-i accepte ca frați pe românii ziși și vlahi din Valea Timocului. Iar bisericile, atunci, se certau între ele, mai ales că Belgradul politic și religios refuza cefalitatea Bucureștilor asupra ortodocșilor români din Banatul sârbesc.
Părintele Mihai se întrerupe din nou și se grăbește la o copilă care îl așteaptă cuminte pe un scaun, în biserică. I-a promis o amintire de la vizita Papei. Pentru că a avut răbdare va primi trei. Trei amintiri.
Aici, unde se ridică acum biserica din Barbu Lăutaru, a fost o moară. În urmă cu aproape două luni, pe locul din care Papa Francisc a cerut iertare pentru suferințele pricinuite de biserica Vaticanului romilor, se măcina grâu. Podelele erau acoperite cu resturi de uruială și făină. ”Și a rămas o moară. Dacă înainte oamenii veneau să facă făină, să aibă ce mânca, acum primesc hrană pentru suflet”, comentează părintele Mihai. Toate diligențele, toate formalitățile, toate lucrările pentru ca locul să se transforme au mers inimaginabil de repede, într-o lume în care de obicei totul se împotmolește între dosare cu șină, timbre de doi lei și sertare de funcționari depășiți de sarcini sau de volumul de muncă. Preotul însuși mărturisește că nu știe să explice ”în cuvinte cum se poate ridica ceva atât de repede”. Ca orice slujitor al bisericii, crede că a fost ”darul lui Dumnezeu”.
Altarul bisericii din Barbu Lăutaru
Oricine a urmărit la televizor vizita Papei Francisc în România știe de acum că beatificatul episcop Ioan Suciu venea să joace fotbal în cartierul romilor cu puștii de pe maidan. ”Stătea la masă cu ei și a fost dorința lui ca aici, în Barbu Lăutaru, să existe o biserică pentru sufletele romilor”, povestește părintele Mihai, născut el însuși la Blaj. Sfințită în 19 mai, noua biserică așteaptă de acum un preot care să rămână în permanență alături de comunitate. Părintele Mihai a oficiat deja un botez și câteva liturghii, dar drumurile îl vor duce înapoi, în Serbia.
”Să vedem ce popă vine. Român, maghiar sau de alte naționalități... Ne trebuie unul care să ne conducă, să facă oameni din noi, să ne scoată în lume”, spune vecinul din cartier care mi-a explicat cine a fost Barbu Lăutaru al lor. Locuiește chiar în colțul bisericii și e cam mâhnit că, de fapt, Papa nu a venit chiar la porțile romilor, să îi întâlnească, așa cum a spus toată presa că se va întâmpla. Iar în biserică, adaugă, nu au fost chiar oamenii din cartier, ci oficialitățile orașului și oamenii influenți ai locului. Printre ei, primarul Gheorghe Valentin Rotar: ”La noi în comunitate nu există oameni dezavantajați, suntem toți egali. Marginalizat pentru noi este mult spus. Comunitatea pe care a vizitat-o Sanctitatea Sa este o comunitate deja integrată, doar atâta că sunt romi. Este un cartier ca oricare alt cartier al Blajului”.
”La noi nu există oameni dezavantajați.”
Când ieși din Barbu Lăutaru, pe dreapta, e o prăvălie, în camera de la drum a casei proprietarului. Dacă prăvălia are ușa închisă, poarta e descuiată și nu trebuie decât să bagi capul și să-ntrebi dacă e cineva acasă. Și dacă tot intri în vorbă, mai pui o întrebare, ca reporterul curios: cum se-nțeleg cu vecinii din jurul vechii mori? ”De 50 de ani foarte bine”, îmi răspunde proprietăreasa prăvăliei. O întreb dacă poate să-mi confirme vorbele primarului. ”Sunt familii în care și tatăl, și fiul sunt angajați”. Și, de când a venit producătorul german de cablaje auto, ”au început să se angajeze și femeile”. Poate că Barbu Lăutaru nu este cel mai fericit exemplu de comunitate romă marginalizată din România. Sau, poate, dimpotrivă, vizita Papei a dat vizibilitate unui model care vine să spargă clișeele.
Papa a lăsat idei și propuneri importante pentru viitor, crede un jurnalist italian care l-a însoțit în România pe Suveranul Pontif. Ar fi însă greșit să deznădăjduim dacă schimbările nu se petrec peste noapte. (03.06.2019)
O discuție purtată, înaintea venirii Papei Francisc, cu Mihai Frățilă, episcopul greco-catolic de București, ne dezvăluie o Românie prigonită și renegată. (30.05.2019)
</doc>
<doc docid='dw_49078388' lang='ron' type='mono' source='https://www.dw.com/ro/ro/berlinul-reevaluează-inițiativa-celor-trei-mări/a-49078388' term='MERS'>
Cele trei mări sunt Marea Baltică, Marea Adriatică și Marea Neagră. În 2015, Polonia și Croația au lansat această grupare flexibilă formată din 12 țări din UE în jumătatea estică a UE, de la Estonia în nord până la Croația în sud și România și Bulgaria în est. Ce mai unește aceste țări este faptul că toate sunt membre UE și toate, cu excepția Austriei, au aderat în 2004, respectiv 2007.
Scopul este intensificarea cooperării, în special în domeniile infrastructurii, energiei și securității. Acești membri nu doar că sunt amenințați de Rusia și doresc să fie mai puțin dependenți de aprovizionarea cu energie a Moscovei; ei consideră, de asemenea, că interesele lor nu sunt luate suficient în considerare în cadrul UE. Greutatea lor politică relativ scăzută este cauzată parțial de motive economice. Cu toate că țările Inițiativei celor Trei Mări reprezintă aproximativ un sfert din suprafața și locuitorii din UE, ele realizează doar zece la sută din produsul intern brut al Uniunii.
Potrivit calculului lor, împreună pot obține mai mult la Bruxelles. De asemenea, aceste țări doresc să extindă legăturile reciproce de transport, pentru că, după cum explică politologul Kai-Olaf Lang, de la Fundația pentru Afaceri Internaționale și de Securitate de la Berlin (SWP), "spre deosebire de legăturile est-vest, coridoarele nord-sud lipsesc".
Controversa asupra Nord Stream 2
La Berlin, inițiativa a fost tratată inițial cu dezinteres și neîncredere. Guvernul federal s-a temut de o nouă divizare a Uniunii Europene între est și vest, deja existentă în politica migrației. O dispută dură între Berlin și membrii inițiativei a avut drept subiect conducta de gaze Nord Stream 2, care va transporta și mai multe gaze rusești prin Marea Baltică direct în Germania.
În 2017 la Varșovia, la cea de-a doua reuniune a Inițiativei celor Trei Mări, Donald Trump s-a poziționat clar împotriva Germaniei în chestiunea gazelor naturale. Președintele american a criticat că Berlinul ar deveni prea dependent de Rusia. Totuși, Statele Unite au propriile interese. Dincolo de dimensiunea politică, Washingtonul consideră Europa de Est o piață potențială pentru gazul lichefiat (GPL) american.
Germania dorește să iasă din rolul spectatorului
Ministrul federal de Externe, Heiko Maas (SPD) la reuniunea Inițiativei celor Trei Mări desfășurată anul trecut la București
Expertul în politică externă Roderich Kiesewetter (Uniunea Creștin-Democrată) a tras următoarea concluzie în legătură cu acest diferend: "A fost un semn clar că și proiectele naționale considerate de natură economică trebuie discutate mai repede. Din păcate, timpul aflat la dispoziție nu a fost folosit pentru a preveni suspiciunea".
Litigiul privind Nord Stream 2 "a arătat în mod clar cât de importantă este politica energetică pentru coeziunea UE, iar est-europeni sunt foarte sensibili la această problemă și Germania trebuie să ia acest lucru mai în serios".
Incidentul a fost un semnal de alarmă și de altă natură. Berlinul a realizat între timp că nu numai americanii au motive geostrategice pentru a se implica mai mult în regiune. China este, de asemenea, din ce în ce mai prezentă, prin ofensive investiționale, în timp ce Rusia își urmează oricum neabătută interesele strategice în zonă. Date fiind legăturile sale economice strânse cu țările din inițiativă, Germania nu mai vrea să stea pe dinafară. "Nu se vrea doar privitul de la distanță", spune Kai-Olaf Lang, "dar se știe că proiectele de infrastructură au și o dimensiune de politică externă".
Berlinul schimbă direcția
Încă de anul trecut, Berlinul a semnalizat o schimbare de macaz. Ministrul federal de Externe Heiko Maas a mers la București pentru a treia conferință a Inițiativei celor Trei Mări, unde a anunțat că Republica Federală dorește să fie „punte și moderator în spiritul unității europene".
Mai mult, Maas chiar a solicitat pentru Germania statut de membru deplin în acest grup de state. Ecourile au fost împărțite. În timp ce președintele României, Klaus Iohannis, a susținut cererea, premierul polonez Mateusz Morawiecki a sancționat oferta, ignorând-o. Or, alăturarea Germaniei trebuie decisă în unanimitate de statele membre ale Inițiativei.
Interesul UE
Acum, guvernul federal legitimează și mai mult a patra reuniune a grupului, care va avea loc la Ljubljana, în Slovenia, prin participarea președintelui federal Frank-Walter Steinmeier. Uniunea Europeană este și ea mai interesată de inițiativă. Împreună cu Maas, anul trecut la București s-a deplasat și președintele Comisiei Europene, Jean-Claude Juncker. Acesta va fi prezent și la reuniunea din Slovenia.
Este un semn că, la nivelul Comisiei Europene, Inițiativa celor Trei Mări nu este privită ca o concurență la UE. Juncker sprijină de asemenea dorința Germaniei de a deveni membru. Cu toate acestea, Lang afirmă: "Probabil că Germania nu va deveni membru cu drepturi depline al inițiativei, pentru că aceasta ar schimba caracterul ei". Însă Berlinul vrea să semnaleze dorința de a coopera.
Un fond de finanțare
Secretarul american pentru Energie Rick Perry la București
Până în prezent, bilanțul Inițiativei celor Trei Mări este modest, spune Lang. Cooperarea țărilor a fost "vagă, iar în mod concret nu s-a întâmplat prea mult". Însă acest lucru s-ar putea schimba odată cu crearea unui fond pentru finanțarea proiectelor comune de infrastructură. Acest fond a fost lansat cu numai câteva zile în urmă la o bancă comercială poloneză și urmează să fie administrat de Polonia, România și Republica Cehă. Până în prezent, volumul financiar este de aproximativ 500 de milioane de euro, ținta este de patru până la cinci miliarde.
În anii 30 a mai existat o inițiativă sub conducere poloneză - având Ucraina ca membru -, care ar fi trebuit să fie o protecție atât împotriva Uniunii Sovietice a lui Stalin, cât și împotriva Germaniei naziste a lui Hitler. Autorii Inițiativei celor Trei Mări nu doresc să facă paralele istorice și geostrategice, subliniind mai presus de orice importanța economică a proiectului.
Cu toate acestea, astfel de uniuni informale au întotdeauna "o dimensiune geostrategică", subliniază Kai-Olaf Lang, contrazicând dezmințirile venite din rândurile Inițiativei celor Trei Mări. Acest lucru a fost conștientizat la Berlin, mai ales că în prezent China și Rusia sunt și ele mai interesate de regiune. Concluzia politologului: "Acest lucru sporește gradul de conștientizare a relevanței acestei părți a Europei, deopotrivă la nivelul UE și al Germaniei".
</doc>
<doc docid='dw_48977133' lang='ron' type='mono' source='https://www.dw.com/ro/ro/faţa-mediatică-a-corupţiei-şi-degringolada-democraţiei/a-48977133' term='MERS'>
Corupţia are multe feţe. Uneori pretinde mită în bani peşin. Alteori intră în joc şperţul sub formă de capital de imagine şi de acces la opinia publică. Sau, ca în Austria, cumpărarea indirectă de voturi prin compromiterea, pe căi neclare şi mijloace nedemne, a unor din candidaţi amorali.
"Şpagă" sub formă de profit de imagine a înţeles să încerce să încaseze Dan Barna. Liderul USR s-a prezentat în studioul Antenei 3, după epocalul succes al partidului său în alegerile europene. Alegeri, în care formaţiunea domnilor Barna şi Cioloş s-a văzut rău vitregită de necinstita concurenţă a PSD, de încălcarea constituţiei şi a dreptului la vot al românilor de către miniştrii, ambasadorii şi subordonaţii guvernului Dăncilă. În plus, canalele de propagandă gen Antena 3 au dezavantajat net USR.
Totuşi, Barna, care a câştigat în Bucureşti şi diaspora alegerile cu o agendă anticorupţie şi antipenală, a ales să îngenuncheze, prin prezenţa în studioul unui post compromis, în faţa marelui preot oficiant al televiziunii fondate şi păstorite de un faimos infractor, mogul corupt şi turnător infect al Securităţii.
Să nu fi ştiut Dan Barna ce înseamnă Antenele şi capitalul patronului care le-a fondat în istoria comunistă, fesenistă şi postdecembristă a României? Să nu-i fi păsat? Să nu ştie liderul USR ce reprezintă televiziunea, al cărui sacerdot suprem e Gâdea, în lupta regimului pesedist, uselist şi dragniot pentru refeudalizarea României? Precum şi în bătăliile acestui regim pentru o presă şi o justiţie tutelate? Să se simtă, oare, bine liderul USR alături de slugi ale unui delincvent de drept comun ca Dan Voiculescu? Să nu ştie el ce înseamnă contaminarea morală? Sau vinovăţia prin asociere?
Spune-mi cu cine te însoţeşti, ca să-ţi spun cine eşti. Ce n-ar fi dat Ceauşescu să-şi poleiască blazonul dictatorial prin validarea lui de către emigranţi celebri ca Eugen Ionescu, sau Emil Cioran, supuşi de Securitate operaţiunii "Recuperarea".  Spre cinstea lor, au evitat racolarea şi rinocerizarea.
Întrucât trăim oroarea cupidităţii unei alăturări nedemne, la doar câteva zile de la extraordinara mobilizare şi victorie a românilor, s-o spunem clar. Barna a greşit. Niciun expert lucid şi informat nu va considera că,”dansând” oportunist în ”dialog” cu şeful şacalilor şi hienelor în studioul Antenei se va obţine repercutarea productivă a mesajului politic propriu la publicul rural, captiv şi străin de electoratul relativ bine educat şi urban al USR. În schimb, orice om de minim bun simţ va înţelege că există vecinătăţi etic maculante, extrem de compromiţătoare. A nu evita capcana lor costă invariabil.
Într-o eră în care europenii solicită politicienilor tot mai presant cinste, costă enorm sprijin moral şi capital politic, atât în propriul partid cât şi în afara lui. Fapt e că, pentru românii de pretutindeni, căciulirea lui Barna (potenţată, nu temperată de guduratul slugii mogulului pe lângă învingătorul în alegeri) e o nouă palmă grea pe obrazul îndelung scuipat şi pălmuit al unei ţări nedreptăţite, culmea, în numele patriotismului, de PSD. Acest partid confiscat, hipnotizat şi dragniotizat de cleptocraţie continuă să se afle, bine mersi, la putere, prin Dăncilă, Carmen Dan şi acoliţi ca Meleşcanu, care n-au cum să nu fi înţeles mesajul electoratului, dar îşi bat joc de naţiune, în continuare, iresponsabil, aşa cum calcă în picioare şi principiile democraţiei, de vreme ce refuză să demisioneze.
Barna e, desigur, departe de a fi arendat întreaga duplicitate şi tot politicianismul european. Dar gestul său e ca nuca în perete în contextul numărului record de cetăţeni participanţi la scrutinul european din România şi din marile state ale UE, număr dovedind că oamenii chiar vor să-şi determine liber şi democratic un viitor care să nu fie al ipocriziei. Nu e doar vina alegătorilor că rezultatul scrutinului s-a dovedit mai concludent prodemocratic în România, decât în vest, unde au înregistrat sporuri alarmante şi populiştii rusofili şi anticapitalişti, ca Le Pen şi Salvini, şi virulenţii anticapitalişti din stânga ecologistă şi socialistă. Dar e şi vina lor că Europa se îndreaptă spre economia planificată, cu datorii publice debordante şi riscul şomajului în creştere exponenţială, stimulat de o ideologie ecologistă prefăcută în religie ce riscă să sufoce şi consumul şi orice urmă de creştere economică.
Şi mai alarmant e că această decădere e însoţită de galopanta prăbuşire în irelevanţă politică internaţională a UE. Una progresând cot la cot cu amplificarea notabilă a eforturilor de extindere a cenzurii. Care şi-a reiţit spectrul hâd prin revendicări aparent rezonabile, centriste şi benigne, în fapt virulent antidemocratice, de ”reglementare” politic corectă a opiniei, a lumii informaţionale şi a reţelelor sociale. Foarfeca s-a şi revârât în Europa, între altele, pe uşa din dos a ”reformării drepturilor de autor” pe baza pretextului presupusei ”adaptări” a acestor drepturi ”la era digitală”. Mai mult. Supărată pe un video viral vituperând înaintea scrutinului partidele coaliţiei guvernamentale germane, şefa CDU, Kramp-Karrenbauer a pus în discuţie libertatea de opinie în reţea. Ea a propus dezbatarea - horribile dictu – a ”reglementării”, citeşte, a cenzurării opiniilor în campania electorală.
Izvorâtă din frustrare electorală şi obidă politică, iscate de irepresibilul declin, în era duplicităţii marca Merkel, a CDU şi a partidelor centriste, propunerea lui Kramp-Karrenbauer e imorală, dar, aparent, abilă. Recomandarea tinde să redea presei clasice parte din ascendentul pierdut în faţa netului, pierdere ce coincide cu ascensiunea partidelor antisistem şi prăbuşirea elitelor apusene. Deşi net mai puţin inept decât al lui Barna, gestul ei tot perdant e, finalmente. Ambii lezează principii etice defel negociabile. Şi ambii atacă un segment esenţial al electoratului lor viitor. Ambii afectează serios tocmai interesele tineretului, grevând viitorul partidelor lor, care au urcat şi-au coborât la bursa simpatiilor tocmai datorită tinerilor, valorilor morale şi libertăţii din net. Valori pe care ambii au călcat iresponsabil. Cu astfel de meritocraţi la pupitru, ce să mai cerem unei marionete ca Dăncilă?
</doc>
<doc docid='dw_48924863' lang='ron' type='mono' source='https://www.dw.com/ro/ro/jurnalista-anabel-hernández-este-laureata-freedom-of-speech-award-2019/a-48924863' term='MERS'>
"Luni în şir m-am uitat la vesta anti-glonţ pe care guvernul mexican mi-a dat-o în 2016, înainte de apariţia cărţii în care vorbesc despre dispariţia a 43 de studenţi în Iguala, statul federal Guerrero, în septembrie 2014. Vesta a fost un avertisment: ai mers prea departe cu investigaţiile! Dar, în ciuda acestui semnal, am refuzat să mă gândesc la riscuri. Pentru mine au contat mai mult adevărul şi dreptatea."
În Mexic, Anabel Hernández a fost pedepsită pentru ambiţia sa de a-şi face meseria cu onestitate. În prezent trăieşte în exil într-un loc secret. De două decenii încoace, jurnalista de investigaţie scrie despre corupţie, trafic de droguri, abuzuri sexuale şi nerespectarea legii. Pentru activitatea sa, Deutsche Welle a răsplătit-o oferindu-i premiul pentru libertatea cuvântului "Freedom of Speech".
"De ce ne ucideţi?"
Spre deosebire de cei peste o sută de jurnalişti ucişi în Mexic în ultimul deceniu, Hernández a supravieţuit. Mexicul deţine primul loc în lume la numărul de jurnalişti incomozi lichidaţi. "De ce ne ucideţi?", întreabă Anabel Hernández. "De ce ne ameninţaţi? De ce ne aruncaţi în închisori? De ce vreţi să ne închideţi gura?".
"A Massacre in Mexico" - o carte incomodă în Mexic
Tot ea oferă şi un răspuns: "În ziua de azi, în multe ţări, nu cetăţenii îşi decid soarta, ci grupările care capătă, de la o zi la alta, tot mai multă putere politică, economică, socială sau tehnologică. Aceste grupări pun mâna pe resursele naturale, dar şi pe minţile noastre, prin preluarea controlului asupra platformelor de comunicare şi a reţelelor sociale. Ne impun un model de viaţă, o anumită viziune asupra noţiunii de succes sau noroc - lucru care le asigură şi mai multe beneficii. Pentru ei nu există graniţe, nici ziduri, ci doar privilegii şi impunitate."
Pentru aceste grupări, jurnaliştii de investigaţie reprezintă o ameninţare. "Nu are nicio importanţă că scriem despre un prim-ministru, preşedinte, deputat, bancher, antreprenor, politician, lider religios ori şeful unui cartel de droguri. Misiunea noastră ca jurnalişti este să scoatem la lumină faptele lor, motivele lor, complicii pe care îi au. De aceea ne ucid."
"Tot aici suntem"
"Uciderea unui jurnalist este un atac asupra democraţiei, a statului de drept, asupra respectului de care ar trebui să se bucure fiecare individ", consideră ziarista Misha Glenny din Marea Britanie. În opinia sa, crimele au loc, aproape în fiecare caz, "în interesul politicienilor corupţi, al actorilor economici sau al structurilor de crimă organizată".
Investigaţiile jurnalistei Anabel Hernández au arătat că din războiul drogurilor au profitat atât agenţii statului mexican, cât şi cartelurile. "Vor să ne vadă morţi ca să nu mai vorbim. Dar noi tot aici suntem şi ne facem auziţi", a spus în încheierea discursului său laureata din 2019 a "Freedom of Speech Award".
</doc>
<doc docid='dw_48873055' lang='ron' type='mono' source='https://www.dw.com/ro/ro/noi-pledăm-pentru-o-migrație-controlată/a-48873055' term='MERS'>
DW: Domnule Dölger, ați discutat recent cu 15 ambasadori germani despre relațiile Republicii Federale cu Africa de Vest, respectiv colaborarea economică între cele două părți. Cum arată aceasta din urmă în cifre?
Robert Dölger: Din păcate suntem încă departe de a exploata potențialul nostru în regiune. Întreg comerțul exterior cu Africa de Vest reprezintă aproximativ unu la sută din comerțul exterior al Germaniei. Companiile germane descoperă însă un mare potențial împreună cu partenerii africani. Sperăm că, în viitor, vom putea susține economia germană cu și mai mult aplomb și cu instrumente noi care să-i ofere un punct de sprijin în Africa de Vest. În următoarele două sau trei decenii, această regiune va fi locuită de un miliard de oameni. Este așadar o piață imensă pe care nu o putem ignora și care trebuie accesată la timp.
Tot mai mulți migranți din Africa de Vest iau calea Europei, dorind să ajungă îndeosebi în Germania. Care sunt strategiile de care dispuneți pentru combaterea acestei tendințe?
Colaborăm îndeaproape cu ambasadele noastre și, prin intermediul lor, cu țările de origine. Lucrăm, de asemenea, cu diaspora africană din țările Africii de Vest în Germania pentru a organiza campanii de informare cu scopul de a preveni migrația. Nu suntem împotriva migrației, dar pledăm pentru o migrație ordonată. De asemenea, conlucrăm cu state africane în ceea ce privește preluarea migranților ilegali din Germania, adică a persoanelor care nu au dreptul de ședere permanentă, la azil sau la protecție subsidiară. În acest scop lucrăm cu partenerii locali, dar și cu GIZ, în cadrul proiectelor vizând reintegrarea acestor persoane în țările lor de origine, care trebuie să aibă loc în condiții demne. Adesea, revenirea sau aducerea unei persoane din Germania duce la pierderea statutului social al acesteia. Desigur, trebuie să vedem și dacă aceste lucruri sunt acceptabile din punct de vedere politic pentru țările în care ducem oamenii.
Din nou și din nou, țările din Africa de Vest sunt ținta atacurilor teroriste. Nu există pericolul ca teroarea să se răspândească?
Urmărim cu mare îngrijorare mersul lucrurilor. Din nefericire, terorismul jihadist este un fenomen global. Trebuie să găsim soluții cu partenerii noștri internaționali și, de asemenea, cu statele din regiune. Avem un mare interes comun ca jihadismul în Africa de Vest să nu se mai extindă, ci să fie înfrânt. Mai presus de toate, trebuie să ne aplecăm asupra cauzelor. Cum se poate împiedica radicalizarea oamenilor? Cum putem rezolva problemele care adesea se află la baza acestei radicalizări, precum conflictele între diferite comunități? De aceea dorim să colaborăm cu țările din regiune. Există o serie de modalități de a face acest lucru. Ambasadele noastre sunt un instrument pentru schimbul de date, pentru analiza comună sau chiar pentru organizarea de proiecte vizând consolidarea structurilor de securitate din statele respective. Mai sunt multe de făcut aici. Însă cred că suntem bine pregătiți să colaborăm cu statele africane.
Interviu realizat de Julien Adayé.
</doc>
<doc docid='dw_48771001' lang='ron' type='mono' source='https://www.dw.com/ro/ro/între-fratele-mai-mare-și-fratele-cel-mare/a-48771001' term='MERS'>
Am intrat în camera de hotel după ce GPS-ul m-a ocolit vreo 60 de kilometri, convins că-mi face un serviciu dacă mă poartă prin locuri în care m-aș putea obișnui cu biotopul în care voi lucra următoarea săptămână. Mi-am aruncat bagajul pe pat, am luat telecomanda, m-am aruncat lângă bagaj și am pornit televizorul din care Nicole Kidman vorbea în limba rusă într-un film titrat în limba română. Am apăsat pe buton, iar pe canalul următor, moderatoarea i se adresa în limba română unui domn care îi răspundea în limba rusă, fără ca cineva să traducă simultan conversația și fără subtitrare.
Suntem la Chișinău, în capitala Republicii Moldova, și am venit să aflăm câte săbii încap într-o teacă, acolo, la granița de răsărit a Europei, în țara dintre Prut și Nistru. Acolo s-au ciocnit pe parcursul istoriei imperii și s-au amestecat popoare. Așa se explică și conglomeratul de națiuni care își duc viața pe malurile fluviului Nistru. Cei mai mulți sunt românii, dar printre și uneori peste ei, vremurile au adus ruși, ucraineni sau alte neamuri de prin întinsul imperiu sovietic, dar și turci sau bulgari migrați prin odată vastul imperiu otoman. La început de mileniu 3, lumea aceasta pare destul de liniștită. Unii privesc spre Occident, alții către Răsărit. Câteodată împreună, alteori unii peste umerii celorlalți.
Căderea de pe hartă
”Granița” - Ultimul bastion al absurdității: de o parte și de alta a acestei gherete, fiecare om are mai multe pașapoarte, dar nimeni nu trece necontrolat
„Tu să te plângi împotriva noastră? Ești prost sau te faci? Trebuie să înțelegi: noi nu suntem recunoscuți de nimeni. Cui o să ne reclami?”, i-au râs în nas. Era râsul frustrat al celui pe care nimeni nu-l ia în serios, deși el ar fi în stare de orice grozăvie. Unul dintre vameși a dat cu pumnul în masă și a repetat cererea, mai întâi răstit, apoi pe un ton împăciutior: „Ne dai 200 de euro sau îți găsesc în mașină droguri sau arme. Ce preferi? Dacă nu ni-i dai, o să te ducem undeva unde n-o să mai știm nici noi cum să ajungem. Te închidem pe mai mulți ani și vei pierde mai mult. Hai, nu te prosti, plătește și du-te!”.
De fapt, Transnistria nu e chiar greu de răscolit, dacă îți propui cu adevărat să faci curățenie. Timpul pare că s-a oprit cândva, demult. Orice mișcare seamănă cu o mică furtună. Regiunea, flancată la Vest de Republica Moldova și la răsărit de Ucraina, este o limbă de pământ de-a latul căreia ai putea chiar trece fără să-ți dai seama, dacă drumurile nu ar fi atât de stricate.
Te întâmpină, la intrare, obstacolele amplasate de „pacificatorii” ruși și barierele improvizate ale așa-numitei „miliții de frontieră” a acestei autoproclamate republici pe care - chiar așa e, cum sună în frustrarea lor - nimeni în lumea asta nu o recunoaște. Nici măcar Rusia, cea care a moșit-o pentru a-și eterniza prezența militară la Nistru, în coasta Europei și cât mai aproape de NATO, și pentru că Moscova are o pasiune pentru conflicte înghețate în proxima-i vecinătate, pe care cea mai mică scânteie ar fi în stare să le detoneze. Între timp, statutul incert al zonei a dat o nouă valență Transnistriei: permite Rusiei să trimită de aici spre piața europeană diverse produse pe care, altfel, nu ar fi putut din cauza sancțiunilor.
Faptul că nu oricine are de unde plăti 200 de euro sau chiar mai mult nu este un impediment pentru cei care au uzurpat diversele poziții ale unei administrații fantomă. Tighina lui Ștefan cel Mare este un oraș situat pe malul „european” al fluviului, controlat abuziv de misiunea de pace rusească. Ocupanții îi spun Bender, pentru că așa îl numise cândva Suleiman Magnificul: „orașul de la fluviu”. Cartiere de blocuri ridicate în vremea lui Stalin sau Hrușciov încă mai păstrează însemnele conflictului armat din urmă cu aproape trei decenii, când, la destrămarea URSS, rusofonii din regiune au declanșat un război de secesiune, invocând teama unei eventuale uniri a Moldovei cu România.
La Tighina, viața are un curs nedefinit și imprevizibil. Siguranța cetățenilor este, teoretic, asigurată de ambii foști combatanți: patrule moldovenești și patrule transnistrene. Într-unul din înghesuitele „hrușcioave”, blocurile sovietice construite pe vremea secretarului general PCUS, Nikita Hrușciov, trei tineri petrec, se îmbată, invită o prostituată și fac sex. Fata pleacă și, cinci minute mai târziu, la ușă apar câțiva milițieni transnistreni înarmați până în dinți, îi iau pe cei trei și îi închid sub acuzația de viol. Teoretic, urmele unui act sexual există. Practic, nimeni nu va ști ce s-a întâmplat acolo.
O justiție care funcționează după regulile bunului plac îi condamnă pe cei trei la temniță pe termen nedefinit, în vreme ce familiile sunt șantajate periodic cu sume imense în schimbul speranței de a-și mai vedea vreodată copiii în viață. Au vândut tot ce aveau prin casă. Au vândut și casa. Apoi și pământul. Și mașina. S-au împrumutat și au plecat să muncească în străinătate. Nu mai au de unde lua bani cu care să îi mituiască pe gardienii transnistreni. Au plătit zeci de mii de euro. Și nici măcar nu au garanția că cei trei băieți vor mai ieși vii de pe unde sunt închiși. Spiritul creștin, esență a Europei Orientale, invocat ca atare pe toate căile posibile de vocile Rusiei, sunt vorbe aruncate în deșert. Umanitatea s-a înfundat într-un subsol plin de igrasie al unei garnizoane sovietice de pe malul Nistrului.
Deutsche Welle a scris în 2015 despre tarifele practicate în justiția și închisorile din Transnistria; o îmbrățișare, de exemplu, costă 40 de dolari.
Pagini
1 |
2 |
3 |
4 |
5 |
6 |
7 |
8 |
9 |
10 |
11 |
Articol complet
</doc>
<doc docid='dw_48802599' lang='ron' type='mono' source='https://www.dw.com/ro/ro/cui-foloseşte-căderea-dreptei-austriece/a-48802599' term='MERS'>
Cui i s-a potrivit mănuşă Strache? Şefului său nu neapărat, de vreme ce liderul guvernului de la Viena, Kurz, s-a văzut nevoit să-l debarce pe vicecancelar, optând pentru anticipate. PSD? Perfect i s-ar fi potrivit. Prea mari sunt compatibilitatea celor două formaţiuni şi amploarea corupţiei din partidul lui Dragnea, prea evidente ochiadele aruncate de cleptocraţi oligarhiei ruse şi falsul lor patriotism.
În fond, am mai văzut şi în România abundenţă de dregători penali care se dau naţionalişti, dar sunt pregătiţi să-şi trădeze ţara oricând, vânzând-o cu lejeritatea ex-liderului populist de dreapta austriac, Strache, unor interese străine. În speţă ruseşti. Căci la ruşi sunt banii. Tot la ei găseşti susţinerea financiară şi politică a marilor corupţi, a extremiştilor naţionalişti şi comunişti. Kremlinul are şi servicii secrete specializate în tainice filmări de politicieni. Şi în şantaj politic.
Cum s-a văzut, între altele, în Republica Moldova. Pentru mine, unul, sinistrele vorbe, intenţii şi, posibil, delicte penale ale fostului vicecancelar nu reprezintă, ca atare, o surpriză.  Nici faptul că i s-a întins o capcană profesionistă nu-mi pare uimitor. Vor urma probabil altele. Profesioniştii care l-au dat mat pe Strache vor mai fi întins curse şi altora. La rigoare, mi se pare excelent că un astfel de ins e obligat să-şi dea demisia şi să ceară iertare. Insolită e, în schimb, viteza asumării.
În condiţii româneşti, în care infractori condamnaţi definitiv, ca Dragnea sau sluga lui penală, Vâlcov, continuă, moral şi politic abuziv, să-şi exercite puterea mult după ce s-au văzut demascaţi, această viteză poate fi cotată ca fulgerătoare. Dar înregistrarea video avându-i ca protagoniști pe Strache şi pe presupusa reprezentantă a oligarhiei ruse, căreia demnitarul austriac voia să-i cumpere susţinerea financiară şi propagandistică, dăruindu-i la schimb rentabile contracte publice şi controlul asupra unei părţi a presei austriece, circula de mult. Inclusiv în rândul ziariştilor germani.
Cu atât mai legitime sunt varii întrebări. De ce acum, cu o săptămână înainte de alegeri? Cui bono? Cărei tabere politice îi folosesc jenanta filmare de acum doi ani, dată publicităţii fix cu o săptămână înaintea unor alegeri europene în care partidele zise de centru şi de stânga în frunte cu al lui Macron şi al conservatorilor lui Merkel şi Manfred Weber sunt încleştate într-o luptă pe viaţă şi pe moarte cu populiştii de dreapta, gen FPÖ? Ca şi cu Orban, AFD, Salvini, Marine Le Pen şi alţii, eiusdem farinae?
Răspunsul la această ultimă întrebare e clar. Demascarea liderului FPÖ foloseşte elitei politice vesteuropene. În speţă unui establishment globalist de centru-stânga şi de centru, puternic afectat de ascensiunea aparent irepresibilă, cel puţin din 2015 încoace, a formaţiunilor naţionaliste.
Dar cine va fi pus la dispoziţia presei şi, implicit, a acestei elite, incriminanta peliculă? Cine a pregătit îndelung turnarea ei la Ibiza, unde Strache se dusese să se distreze în compania intimului său, Gudenus, fiul unui negaţionist condamnat, cu legături în mediile pro-ruse ale ultranaţionaliştilor sârbi? Cine se pricepe de minune să influenţeze decisiv alegeri apusene, prin spargeri de conturi de email, prin fake-news, propagandă, şantaj politic şi dezvăluiri senzaţionale?
”Mânăstire într-un picior, ghici ciupercă ce-i”. Dacă la zisa ghicitoare veţi răspunde, aparent speculativ, ”Rusia lui Putin”, vă bazaţi pe o experienţă îndelungată şi lămuritoare.
Dar de ce-ar retrage Moscova subit susţinerea acordată FPÖ şi altor populişti şi extremişti europeni, de dreapta sau de stânga? Pentru că nu mai are pe moment nevoie de unele slugi? Pentru că le poate înlocui şi a găsit, poate, în vest, alţi auxiliari, mai utili? Sau pentru că are de spus "mersi frumos"? De pildă pentru decizia guvernelor de la Paris şi Berlin de a accepta aiuritoarea renunţare la sancţiunile impuse Rusiei în Consiliul Europei, deşi continuă flagranta violare, de către Moscova, a principiilor democraţiei, drepturilor omului şi ale dreptului internaţional. De pildă în anexatele părţi ale Ucrainei.
Or, cum să se mulţumească elitei politice şi culturale apusene care a hotârât reprimirea nejustificată a Rusiei în Consiliul Europei într-un mod mai eficient decât prin compromiterea definitivă a unei figuri de proră a mişcării ce-i contestă cel mai năvalnic, establishmentului, autoritatea? Ghici ghicitoarea mea. Şi mai ghiceşte cât de bine fac democraţiei anonimele. Despre care nenea Iancu scria că e ”aproape imposibil, crez eu, să se găsească un român, indiferent de sex, care să nu fi scris - chiar dacă nu știe să scrie, - care să nu fi primit, sau despre care să nu se fi scris măcar o scrisoare anonimă. Scrisoarea anonimă este unul din semnele caracteristice ale societății românești".
A devenit mai nou caracteristică şi societăţilor occidentale? E bine că dispare din scenă un Caţavencu austriac. Dacă marele corupt e eliminat din peisaj ca Adrian Severin, de ziarişti asumaţi. Dar suntem, oare, siguri că într-o democraţie scopul scuză mijloacele? E în regulă ca nişte publicaţii de stânga implicate ele însele, în ultimii ani, în scandaluri de presă, să încalce, pentru un scoop, principii etice sarcosancte? Der Spiegel şi Süddeutsche Zeitung au hotărât că nu se dă cu piciorul unei lovituri de presă rentabile şi politic oportune. Ambele publicaţii îşi protejează sursele. De ce? Pentru că pot.
Dar ce-ar fi fost dacă victima demascării ar fi fost un ideolog al corectitudinii politice? Nu s-ar fi făcut spume la gură în apărarea lui, în condamnarea înscenării montate să-l dea gata şi a unui mod oneros de procurare de informaţii? Sau e şi în democraţie valabil principiul ”quod licet iovi non licet bovi”? Iată întrebări care, în interesul democraţiei, se cer puse. Şi care reclamă un răspuns urgent.
</doc>
<doc docid='dw_48575543' lang='ron' type='mono' source='https://www.dw.com/ro/ro/antisemitism-şi-extremism-în-românia-în-europa-şi-aiurea/a-48575543' term='MERS'>
În Israel sirenele au oprit joi brusc viaţa cetăţii. Pe străzi şi autostrăzi motoarele au amuţit. Oamenii s-a dat jos de la volan, din autobuz, de pe motociclete, spre a comemora cele aproximativ şase milioane de victime evreieşti ale Holocaustului, precum şi pe oamenii de alte credinţe sau etnii, ucişi de nazişti şi de aliaţii lor fascişti în Europa. E impresionantă disciplina ieşită din comun manifestată, in corpore, de către israelieni, spre a-şi activa o memorie oricum mai tenace decât a multor altora.
Şi spre a spune clar şi răspicat: să nu mai fie. Never again. Problema e că, departe de a nu mai fi, antisemitismul, apanajul tuturor extremismelor e bine mersi. Iar lumea, pradă unei acute degringolade a democraţiilor, e în pericol să redevină scena repetiţiei cataclismicei pandemii.
Ura pe evrei e vie şi activă. Este ”alive and kicking”, cum ar zice, sarcastic, americanii, loviţi recent de un nou atac asasin asupra unei sinagogi, de această dată din sudul Californiei, unde un tânăr fanatic a împuşcat o femeie şi a rănit numeroși alţi credincioşi, între care o copilă şi un rabin.
În octombrie trecut, alt extremist bântuit de un delir de tip nazist a împuşcat la Pittsburgh, într-o sinagogă numită ”Pomul Vieţii”, unsprezece oameni veniţi să i se roage lui Dumnezeu. Desigur, nu toţi inşii suiţi ca suinele în copacul morţii şi convinşi de varii propagande naziste, kaghebiste ori islamiste să creadă că toţi evreii ar trebui să moară, părere conţinută în urletele infernale ale asasinului din Pittsburgh în timp ce asasina nevinovaţi chiar trec la fapte. Deocamdată.
Dar e evident că armata actualilor şi viitorilor exterminatori nazisto-comunisto-islamişti e pregătită. Cât nu dă târcoale sinagogilor acum, stă să fie recrutată, încorporată şi pusă la sângeroasa ei treabă. În răstimp, complicii lor activi şi pasivi sunt de asemenea la lucru. Unii din ei amplifică ura pe evrei.
Alţii îi dau curs prin măsuri discriminându-i pe credincioşii mozaici. Ori minimalizează sistematic problema antisemitismului. Sau tac prelung în faţa unor orori ca devastarea cimitirului din Huşi. Ori nu găsesc insuportabil limbajul unui criptolegionar ca viceprimarul Bucureştiului Bădulescu, un ins din pepiniera PSD, care le urează românilor de origine evreiască antisemita urare ”să vă întoarceţi de unde aţi venit”. Ori tolerează propunerea lui de a  amplasa un bust al autorului de căpătâi al Holocaustului românesc, Ion Antonescu, în capitală. Ca şi decizia lui, a altor consilieri ai capitalei şi a unor magistraşţi de a refuza amplasarea muzeului Holocasutului în centrul istoric al Bucureştilor, pe ideea că, dixit Bădulescu, ar fi, chipurile, un loc "încărcat de românism”.
Picant e că, în România, ca şi în Polonia, sau Ucraina, care şi-a oferit mai nou un preşedinte evreu, antisemitismul supravieţuieşte la cote virulente chiar şi fără evrei. Pentru că numărul resortisanţilor de religie mozaică, odinioară amplu, s-a redus în aceste ţări la un minim după exterminarea evreilor esteuropeni în timpul celui de-al Doilea Război Mondial. Picant e, totodată, că la ura împotriva evreilor cotizează din plin foşti nomenclaturişti, securişti, turnători ai poliţiilor politice comuniste precum şi activişti ai partidelor socialiste formate din zaţul fetid al regimurilor marxiste, care se dădeau, cândva, internaţionaliste. Şi aplaudau declaraţiile antisemitului ţar comunist al Rusiei, Stalin, idolul actualului preşedinte al Rusiei, Putin. Stalin afirmase la începutul carierei sale de asasin în masă că antisemitismul ar fi o formă de ”canibalism”.
Nu mai puţin uimitoare e longevitatea, versatilitatea şi amploarea urii împotriva evreilor în vest. Potrivit unui studiu al Universităţii din Tel Aviv, numărul atacurilor antisemite, efectuate cu precădere de extremişti de dreapta, de stânga şi islamişti a atins în Apus cote fără precedent în 2018 şi a început să contamineze mainstream-ul. De pildă partidul laburist britanic. Ori social-democraţia germană, al cărei tineret e condus de un comunist ce propune naţionalizarea concernelor. În răstimp, în Germania şi Franţa violenţa antisemită a sporit cu peste 70%.
Or, mulţi leagă eronat recrudescenţa maladiei de politica israeliană, deşi experţii autentici ştiu bine că antisemitismul, expresie, adesea, a inadecvării la rigori economice, la insecuritatea iscată de complexităţile globalizării şi ale lumii informaţionalizate, n-are nevoie de motive. Ura pe evrei n-a avut niciodată nevoie de motive spre a găsi pretexte şi a le transforma în raţiune de a fi. În mod tipic, pentru nazişti evreul era  simultan şi capitalistul şi comunistul. Era "şobolanul", "păduchele" şi "conducătorul secret al lumii", apud invenţia poliţiei politice ţariste, intitulată "Protocoalele Înţelepţilor Sionului".
Pentru comunist, evreul era "cosmopolitul", aşa cum e azi, pentru populişti, "globalistul sorosist", iar pentru islamişti şi stânga extremă, "colonialistul". Numai om nu era. Numai drepturi nu avea.
Aşa cum azi statul evreu a devenit ”evreul naţiunilor”, refuzându-i-se drepturi fără crâcnet admise oricărei alte ţări. De pildă dreptul de a-şi fixa capitala unde vrea pe propriul teritoriu.
În atari condiţii, faptul că un oficial german ca Felix Klein a reacţionat la asasinatele antisemite din SUA prin critici la adresa preşedintelui american şi a politicii sale externe, crezând că ar alimenta ostilitatea faţă de evrei e halucinant. Căci auritoarea neghiobie n-a exprimat-o vreun ignorant, ci un ins însărcinat, vai, să combată antisemitismul, fenomen a cărui iraţionalitate dă semne să n-o înţeleagă chiar comandantul suprem al campaniei împotriva lui.
La rândul lor, prea puţini europeni şi americani pricep că antisemitismul e un surogat de Weltanschauung, de concepţie despre lume şi viaţă, care însoţeşte, în lumea liberă, cu variabilă intensitate, cam orice doctrină extremistă şi cam orice ideologie şi mişcare totalitară, fiind, deci, un risc major pentru propria libertate. Şi că, deci, chestiunea iudeofobiei şi incapacitatea propriilor lideri de a contracara eficient acest tip de ură îi privesc îndeaproape nu doar pe evrei. Ci şi pe ei.
</doc>
<doc docid='dw_48547845' lang='ron' type='mono' source='https://www.dw.com/ro/ro/românia-drumurile-care-ucid/a-48547845' term='MERS'>
Preocupată agresiv, de doi ani și aproape jumătate, să scoată de sub incidența legii multe dintre păcatele corupției, majoritatea covârșitoare din Parlamentul României a privat statul de aproape 150 de milioane de euro furate din circuitul public prin abuzuri de funcție sau putere ale multor oficiali politici și administrativi. Suma aceasta ar fi putut fi folosită la repararea celui mai accidentat tronson de 25 de kilometri din prima autostradă construită după căderea regimului comunist, Autostrada Soarelui. Lucrările chiar au fost declarate începute, anul trecut. Nu au evoluat. Șantierul a fost redeschis la începutul lunii aprilie, dar drumarii s-au oprit din muncă pentru a nu îi încurca pe românii care au ales să petreacă vacanța de Paște și 1 mai la mare.
O națiune captivă în birouri
În primul an de după centenarul unirii, nici măcar o singură autostradă nu traversează munții. Nici dinspre Transilvania către Vechiul Regat, nici dinspre Moldova către Transilvania. În Parlament sunt legi care obligă statul să lucreze cu prioritate la aceste proiecte. Uniunea Europeană se roagă - literalmente - de autoritățile de la București să primească bani pentru construcția acestor șosele de mare viteză. Și, cu toate acestea, nimic nu se mișcă.
Paul Gâscă lucrează în IT, iar în timpul liber vrea să facă fapte bune. A călătorit în Valea Jiului să viziteze două case de copii din Uricani și Lupeni. ”Să înțeleg cum îi putem ajuta pe copii, să fie cât de cât funcționali într-o economie reală, după ce și-au luat bacul și trebuie sa părăsească centrul”.
Drum național cu TIR-uri și oi
Drumul de 350 de kilometri a durat șase ore. ”Cum este posibil ca trei orașe mari, Pitești, Râmnicu Vâlcea si Târgu Jiu, să fie legate printr-un drum cu o singură bandă pe sens? Nu înțeleg cum țara asta nu intră în colaps!”, spune Paul, convins că România nu va putea produce, în următoarea jumătate de secol, decât bunuri sau servicii online. ”Suntem sortiți să lucrăm doar în clădiri de birouri. Nu avem cum să asigurăm logistica până la ieșirea din țara asta. Nu poți dezvolta nici turismul. Aduci turiști străini în țară si îi ții captivi în autocar 6 ore de la aeroport până la schi? Nu o să-ți vină nimeni, niciodată!”.
Marea deconectare rutieră
Cele câteva sectoare de autostradă construite până acum par a urma un flux exocentric: așa cum tot mai mulți români își caută locuri de muncă în afara țării, la fel și șoselele de mare viteză fac legătura cu străinătatea și se cuplează cu infrastructura rutieră a Ungariei. Nimic, deocamdată, care să le permită ardelenilor sau bănățenilor să ajungă mai repede la București. Nimic să le simplifice drumul spre vacanța la Marea Neagră. Doar drumuri cu două benzi care traversează la fiecare 10 kilometri o localitate - cu limitări de viteză, bicicliști nesemnalizați corespunzător, căruțe trase de cai, tractoare care aduc pe asfalt noroaiele adunate de pe câmpuri, șantiere, obstacole și nenumărate gropi nesemnalizate. Ceea ce nu se vede din mașină este pericolul de sub șosele: poduri cu structura de rezistență expirată psihic și fizic sau terasamente care alunecă fără să intervină nimeni să le consolideze.
România are 86.000 de kilometri de drumuri publice din care 32.000 de kilometri sunt străzi pietruite și de pământ. O treime din șoselele unui stat din Uniunea Europeană sunt croite din praf și pulbere. De celelalte drumuri, presupus asfaltate, s-a ales praful din cauza lucrărilor de calitate îndoielnică, a execuțiilor la limita corupției și a absenței investițiilor. În Munții Banatului, unul dintre cele mai spectaculoase muzee, ansamblul de mori de la Rudăria, este greu accesibil, pentru că autoritățile județene nu au plătit șapte kilometri de covor asfaltic de calitate. Sătenii au obținut degradarea instituțională a drumului până la rangul de drum comunal și vor să-l refacă din bani proprii și cu ajutorul Uniunii Europene, de care Guvernul PSD+ALDE pare a fugi ca de tămâie.
Autostrada A2
În statistica accidentelor rutiere, publicată de Comisia Europeană în ultimii doi ani, România figurează pe ultimul loc, cu o rată de aproape 100 de decese la milionul de locuitori. Media europeană este de 50 de decese la un milion de cetățeni. În 2017 și-au pierdut viața 1951 persoane. Anul trecut, rata a scăzut cu 4%. Vârful istoric consemnat de statistici este înregistrat în 2008: 3061 de victime. O treime mai puțin, în condițiile în care în acest deceniu au fost dați în folosință mai puțin de 500 de kilometri de autostradă.
Mortul e de vină?
Autoritățile din România, fie că este vorba despre poliția rutieră, fie despre constructorii de drumuri, spun că vina principală este a șoferilor, care sunt indisciplinați. ”Rețeaua de drumuri din România nu este atât de proastă încât să provoace acest număr mare de accidente”, a comentat, pentru Deutsche Welle, Alin Șerbănescu, purtătorul de cuvânt al administratorului național al infrastructurii rutiere, CNAIR. ”Problema reală este educația șoferilor, și nu doar a lor. În Germania, în școala de șoferi înveți conduita preventivă. În România, nu. Merităm o educație rutieră ca în Germania”, completează Șerbănescu.
Poliția rutieră publică anual un ”Buletin al siguranței”, iar concluziile sunt cam aceleași: excesul de viteză, neatenția și folosirea telefonului mobil sunt cauzele celor mai multe accidente comise în afara localităților. Așadar, tot șoferii în primul rând. Și, totuși: poliția recunoaște că în condițiile în care 90% din drumuri sunt cu o singură bandă pe sens, șoferii au de condus mult prea mult timp. Iar asta afectează siguranța călătoriilor cu mașina.
Drum... cu prioritate și căruță
”Indisciplina șoferilor este cauzată și de mersul în coloană, pe drumurile cu două benzi pe unde nu poți depăși și care îi determină să calce accelerația când prind puțin drum întins”, este de părere Ionuț Ciurea, vicepreședintele unei asociații watch dog de monitorizare a programelor de dezvoltare și a evoluției șantierelor, Pro Infrastructura. Totul, spune Ciurea, se reduce la o infrastructură neadecvată pentru cerințele actualei piețe auto. ”Drumurile sunt din anii în care a apărut Dacia pe piață”, comentează Paul Gâscă. Ceea ce înseamnă o jumătate de secol în urmă.
Drumarii nu fură, doar ”speculează”
Marea Neagră este de multe ori mai puțin învolburată decât șoselele din România. De vină sunt constructorii, spune Șerbănescu: ”În Germania, un constructor care câștigă un contract îl urmărește conform literei contractului. Nu există constructori în Germania care să propună o presupusă optimizare față de proiect. Trebuie, ca în Germania, să-i punem pe constructori să respecte contractele, nu să se vină cu soluții care le maximizează profitul, dar creează dezavantaje proiectelor. În plus, constructorul nu este copil de la grădiniță după care trebuie să stai mereu să nu își bage degetele în priză. Iar consultanții trebuie să înțeleagă că urmăresc să verifice respectarea proiectelor: ce pământ se bagă în terasamente, ce tip de piatră se bagă, ce tip de asfalt se folosește, dacă se respectă metodologia de lucru, dacă se trece cu buldoexcavatorul, cu compactorul, de 14 ori, nu de șapte ori cum există tendința pentru a face economie la motorină”. Șerbănescu se ferește să spună că se fură: ”Se speculează anumite elemente din contracte și din legislație”.
Explicația pentru care România nu a făcut asta până acum este simplă: ”Trebuie întrebați cei care nu au făcut chestia asta”. Altfel spus, greaua moștenire. Problema e că cele mai multe echipe guvernamentale de la București au reluat de la zero proiecte numai bune de pus în practică pentru a schimba executorii lucrărilor, în funcție de afinitățile politice ale acestora. Studii de fezabilitate nu se transformă niciodată în șantiere. Baronii locali sunt vânători de exproprieri. Autostrada Transilvania, de exemplu, care ar urma să lege București de Budapesta, era cât pe ce să eșueze, în urmă cu aproximativ un deceniu, în momentul în care autorități locale din Bihor se pregăteau să mute capătul tronsonului românesc cu 15 kilometri mai la nord de capătul deja construit al tronsonului ungar. Acolo erau proprietățile baronilor locali. Mai multe runde electorale au schimbat culoarea politică a regiunii, iar la final se va respecta proiectul inițial agreat.
Spre bacul peste Dunăre
Fațadele scorojite de la capătul Europei
Dacă spre Ungaria există cel puțin 11 puncte permanente de trecere a graniței și altele zece care pot fi folosite la nevoie, problema cu Bulgaria este mai complicată, pentru că cea mai mare parte a graniței comune este pe Dunăre. În 30 de ani de la căderea comunismului, dintre care mai mult de 15 cu acces la fonduri europene de dezvoltare și coeziune, cele două țări au reușit să construiască un singur pod și să-l cârpească, din când în când, pe cel vechi, ”al Prieteniei”, inaugurat la un an după moartea lui Stalin, în vara lui 1954. Mai există un bac care leagă cele două maluri, între Bechet și Oreahovo, și trei puncte vamale terestre cu geamuri sparte și fațade scorojite, în care lenevesc câini vagabonzi în așteptarea unor turiști sătui și plictisiți de timpii pierduți în țara cu cea mai rapidă infrastructură IT din cauza unor calculatoare prea lente. Dacă nu ar fi aceste clădiri fantomatice și diferența de alfabet de pe indicatoarele rutiere, nici nu ai ști că ai trecut dintr-o țară în alta. Cu mici excepții, șoselele Bulgariei sunt la fel de înguste ca și cele ale României, regulile de circulație se respectă la fel de aleatoriu, indicatoarele rutiere sunt respectate doar de șoferii cinstiți, iar în localități, unde bugetele sunt mici, asfaltul este la fel de găurit și, desigur, mai învolburat decât Marea Neagră.
Circulatia pe Autostrada A2 Bucuresti-Constanta a fost deviata marti 17 iulie din cauza ca, pentru a doua oara in ultimele 2 luni, placile de beton din carosabil s-au ridicat brusc, formand denivelari periculoase. (19.07.2018)
</doc>
<doc docid='dw_48297558' lang='ron' type='mono' source='https://www.dw.com/ro/ro/nu-mai-există-spații-protejate-pe-internet/a-48297558' term='MERS'>
Copiii pot fi uneori foarte cruzi. O știe oricine care a fost hărțuit la școală sau care are copii care suferă de pe urma acestor lucruri. În prezent, șochează opinia publică internațională un caz din Indonezia. O fată de 14 ani a fost bătută și torturată de 12 colege de școală mai mari și a trebuit spitalizată în urma agresiunii suferite. Potrivit presei locale, aceasta ar fi fost din cauza postărilor pe Facebook ale victimei.
Pe Twitter, cazul a generat atenție sporită sub hashtag-ul "Justice for Audrey" (dreptate pentru Audrey).
"Amploarea violențelor este extremă, dar nu este neobișnuit ca un conflict între tineri să debuteze online și să fie transferat apoi în lumea offline", spune Birgit Kimmel, pedagog și coordonatoare a inițiativei europene Klicksafe. Proiectul, înființat în 2004, este susținut pe jumătate de UE și pe jumătate de autoritățile mediatice ale landurilor germane Renania Palatinat și Renania de Nord-Vestfalia. Proiectul este parte a inițiativei UE pentru mai multă siguranță pe Internet.
"Mobbing-ul poate începe pe Internet și trece apoi în viața normală, dar și invers", a declarat Kimmel pentru DW. "De regulă, afectate sunt ambele lumi, cum a fost cazul și în Indonezia."
Mereu alte mesaje agresive pe telefonul mobil: teroarea nu încetează nici după terminarea orelor de școală
"Copiii care cer ajutor nu sunt pârâcioși!"
Mobbing-ul afectează mai ales tineri aflați la vârsta pubertății, majoritatea dintre ei deținând între timp un smartphone. De aceea, victimele nu au nici măcar acasă liniște, nu scapă de comentarii agresive, înțepături și amenințări. "Nu mai există spații protejate; putem fi atacați 24 de ore pe zi, 7 zile pe săptămână", spune Kimmel. "Aproape fiecare act de hărțuire care are loc în școli continuă apoi pe Internet."
Din cauza acestei întrepătrunderi, experții nu mai fac acum diferența între șicanarea online și cea din lumea reală. Nici din punct de vedere legal nu există în Germania, de exemplu, reglementări speciale pentru Cyber-Mobbing. Munca experților din domeniu pune mare accent pe prevenirea acestor incidente.
"Avem angajați care sunt antrenați special pentru prevenție și care merg în școli în colaborare cu asociații locale", explică Erika Krause-Schöne, președinta sindicatului federal al femeilor din Poliția germană, în dialog cu DW. Aceste eforturi nu-i vizează doar pe adolescenți, pe Internet sunt deja prezenți și mulți copii din școala primară.
"Prevenția trebuie să înceapă de timpuriu", crede și Kimmel. Copiilor trebuie să li se explice mai întâi ce se poate petrece pe Internet și că este important să ceară ajutor atunci când sunt atacați online. "Le explicăm copiilor că a cere ajutor nu-i face pârâcioși", spune Kimmel. "Este foarte important acest lucru pentru copii."
Fotografii disponibile pentru toți în grupul de Whatsapp
În cazul claselor mai mari, este important ca tinerii să fie sensibilizați și să le fie explicată clar diferența dintre spațiul public și cel privat, subliniază experta. Un subiect foarte important: tinerii sunt sfătuiți să nu trimită fotografii personale cu tentă sexuală nici măcar prietenului sau prietenei lor! Pentru că, atunci când relația se încheie, aceste poze ar putea ajunge în grupul de Whatsapp al clasei. Toată școala poate vedea acum aceste înregistrări foarte private și poate discuta despre ele – un coșmar pentru victimă.
"Pentru victimă, cel mai important lucru în acest caz este dispariția rapidă a acestor fotografii", spune Kimmel. Ea își amintește de cazul unei fete de școală care a trimis un video cu scene sexuale prietenului ei. Filmul a ajuns la dispoziția colegilor de școală.
De îndată ce videoclipul a fost făcut public, personalul școlii a mers în toate clasele și a cerut ștergerea lui imediată de pe toate telefoanele." Înregistrarea a fost îndepărtată și de pe Internet. În scurt timp, acel video nu a mai putut fi accesat nicăieri. Din păcate, spune Kimmel, în multe școli nu există încă responsabili pentru soluţionarea problemelor create de Cyber-Mobbing, care știu ce e de făcut în astfel de cazuri și care acționează imediat.
Când deodată toată școala vede poze private care erau trimise doar unui prieten: un coșmar pentru victime
Părinți care nu știu ce se petrece
Aceste posibilități de șicanare online nu trebuie explicate doar tinerilor. "Pot spune din proprie experiență că școlile se adresează în prezent și părinților în mod direct", declară Krause-Schöne de la sindicatul Poliției.
Nevoia de aceste explicații este mare. Mulți părinți nu se pricep la Snapchat și Instagram, nu știu de regulă ce postează copiii lor pe aceste aplicații. Iar setările privind sfera privată în rețelele sociale sunt uneori greu de înțeles și pentru utilizatorii frecvenți ai acestora. Kimmel: "Părinții trebuie să se străduiască serios pentru a înțelege cum funcționează toate acestea."
Când părinții află că fiica sau fiul lor a suferit hărțuiri pe Internet, prima lor reacție este să meargă la poliție. Pot reclama acolo insulte, agresivitate sau amenințare, exact ca în cazurile similare din viața reală.
Dar: "Trebuie analizat bine dacă este de ales cu adevărat acest drum", avertizează Kimmel. Pot trece săptămâni și luni până se încheie procedurile de verificare. Iar pedepsele impuse de justiție "sunt sancțiuni pentru făptași, dar nu ajută prea mult victimele." Intervenția școlii și sprijin psiho-social de la părinți, prieteni și experți sunt adesea mai importante pentru victime, recomandă experta.
</doc>
<doc docid='dw_48270335' lang='ron' type='mono' source='https://www.dw.com/ro/ro/din-culisele-intalnirii-magistratilor-cu-frans-timmermans-cea-mai-profunda-consideratie-pe-care-ne-a-aratat-o-cineva-vreodata-interviu-ziarecom/a-48270335' term='MERS'>
Asa a plecat la Bruxelles un grup de magistrati romani, pentru a transmite mesajul a mii de procurori si judecatori romani despre felul in care politicul ii sufoca si le trateaza indepedenta ca pe un bolnav dependent de aparate care pot fi oricand inchise. Si au intalnit acolo normalitatea, consideratia si caldura celor acuzati ca vor raul Romaniei si au primit impresionante dovezi de respect si solidaritate.  Este ceea ce a relatat in exclusivitate pentru Ziare.com copresedinta Asociatiei Forumul Judecatorilor, judecatoarea Anca Codreanu de la Tribunalul Brasov, unul dintre cei care au stat fata in fata cu prim-vicepresedintele CE Frans Timmermans si cu expertii MCV.  Magistratii romani n-au avut nevoie de pile si interventii pentru ca vicepresedintele CE Frans Timmermans sa-si dea agenda peste cap ca sa-i primeasca: "Exista si spatii in lumea asta unde poti respira fara sa te recomande pozitia, anturajul, opulenta financiara. (...) Europenii sunt constienti ca o bresa in structura statului de drept dintr-o anumita tara reverbereaza inzecit in alta parte, cum au inteles ca zbaterea magistratului roman pentru independenta este creuzetul ce contribuie la devenirea lui ca magistrat european".  Judecatoarea Anca Codreanu a povestit culisele si atmosfera intalnirii impresionante cu Frans Timmermans, dar si cele intamplate pe scarile Palatului de Justitie din Bruxelles: "am primit un telefon de la un politist care m-a intrebat daca sunt 'Anca', s-a prezentat, la randul lui simplu, 'Francois' si m-a intrebat daca totul 'a mers bine'. Un alt gest de un firesc coplesitor".  De ce ati simtit nevoia sa plecati la Bruxelles? Ca sa va plangeti? Ca sa "parati"? Ca sa va faceti publicitate ca lideri de asociatii?  Ca sa transmitem un mesaj al carui sens a fost ignorat de cand am inceput sa protestam pentru prima data. Mesajul ca simtim cum politicul ne sufoca treptat, progresiv, de doi ani incoace, cum incearca sa ne conecteze independenta, ca pe un bolnav la reanimare, de fire pe care sa le poata taia el oricand.  Fara falsa modestie, cred ca Asociatia Forumul Judecatorilor din Romania nu mai avea nici cel mai mic motiv pentru a-si face publicitate in interiorul sistemului judiciar, intrucat de mai bine de doi ani de zile redacteaza constant zeci de memorii sustinute de sute, unele chiar de mii de colegi. Reamintim ca 4.000 de magistrati au sustinut memoriul AFJR pentru retragerea legilor justitiei.  AFJR a redactat cele trei cereri de sesizare a Comisiei de la Venetia, insusite ad litteram apoi de Adunarea Parlamentara a Consiliului Europei, care avea calitatea de a promova sesizarea, a intocmit puncte de vedere la toate conflictele juridice de natura constitutionala solutionate de CCR implicand autoritatea judecatoreasca, observatii la proiectele de modificare a legilor justitiei, CP, CPP, precum si multe altele. Faptul ca asociatia noastra a fost citata in avizele/rapoartele Comisiei de la Venetia, GRECO sau Comisiei Europene este notoriu.  Cum v-a venit ideea?  Ideea de a ne duce la Bruxelles s-a ivit pentru prima data anul trecut, dar a cazut in uitare, atat timp cat am mai crezut ca protestele magistratilor din toata tara pot duce la vreun rezultat.  Si, brusc, exact in data de 3 martie 2019, ideea a fost resuscitata si a creat un nou val de coeziune, caracterizat "nebunie" de unii. Ni s-a parut ca unicitatea demersului va contribui cu siguranta la propagarea mesajului.  La urma urmei, ce magistrati au mai recurs in istoria Uniunii Europene la radicalul gest de a se deplasa in inima acestei institutii pentru a se face auziti?  Ca urmasii cu multa scoala ai lui Badea Cartan.  Au fost colegi care, la trei dimineata au luat un bus spre Bucuresti, calatorind vreo 2-3 ore, avion catre Charleroi, bus catre Bruxelles, transport in comun, au participat la protestul de pe trepte, iar apoi au refacut traseul de mai sus, revenind acasa, in aceeasi zi.  Le multumim, lor si tuturor celor care ni s-au alaturat, pentru ca au plasat un principiu deasupra oboselii cronice pe care o resimtim fiecare dintre noi si au aratat ca atunci cand crezi in ceva nu exista bariere.  Si cumva asa a fost, pentru ca, in pofida faptului ca noi am procedat invers, alegand ziua in functie de posibilitatea anuntata de cei mai multi dintre colegi, iar in 4 aprilie, initial, Frans Timmermans era ocupat, destinul ne-a rasplatit eforturile si ne-a acordat o fereastra de 45-50 de minute din timpul lui.  Aceasta vizita este un semn ca nu va mai simtiti reprezentati de CSM, organismul care ar fi trebuit sa asigure comunicarea inclusiv cu institutiile europene?  CSM a reusit intr-un timp record sa fie cel mai criticat consiliu de la reglementarea constitutionala a acestui organism si pana in prezent. Nu poti sa te simti reprezentat de o institutie care astazi apara independenta intregului sistem judiciar fata de afirmatiile ministrului Justitiei in cazul dosarului Belina, cand acesta a aratat ca "procurorii nu pot verifica legalitatea hotararilor de guvern", dar acelasi Plen desfiinteaza hotararea "maine" (metaforic vorbind, procedural au trecut 4 luni) la cererea aceleiasi persoane fata de care stabilisera initial ca incalcase independenta sistemului, respectiv ministrul Justitiei.  Nu te poate evident reprezenta un organism care, pentru a-ti apara independenta si reputatia in raport de calificativul "sobolani" pe care niste politicieni il rostogolesc public, are nevoie de o cerere semnata de sapte sute de magistrati si nu o face din oficiu. Nu mai spun de criticarea publica a raportului MCV, de ignorarea avizului Comisiei de la Venetia...
Citiţi interviul integral peziare.com.
</doc>
<doc docid='dw_48113525' lang='ron' type='mono' source='https://www.dw.com/ro/ro/regimul-dragnea-trece-rubiconul-cu-şicanarea-laurei-kövesi/a-48113525' term='MERS'>
În 2016, Dragnea şi formaţiunea sa profitau de patriotismul şi de dorinţa de schimbare a româilor, promiţându-le, cu mult succes electoral, atât ”schimbarea”, cât şi împuternicirea românilor. Schimbarea chiar a venit. Sub forma distrugerii statului de drept. Şi a amplificării fără precedent a sfidării, a aroganţei, a insolenţei, a propagandei şi demagogiei de extracţie totalitară.
În schimb, putere PSD-ul n-a dat românilor, ci cleptocraţiei şi ideologiei mafiot-ultranaţionaliste care a înlocuit naţional-comunismul ceauşist. Cu alte cuvinte, partidul care e în toate s-a autoîmputernicit. Rezultatul? A distrus democraţia. A redevenit partid-stat.
În consecinţă, ţara s-a recontaminat cu morbul ciumei roşii. Iar recidiva a alungat alte sute de mii de români din propria ţară, şocată de un PSDragnea, care, omorându-i justiţia, i-a pus liber şi nesilit de nimeni pe grumaz cea mai gregară, ticăloasă şi neghioabă conducere de care a avut parte România de la Antonescu, legionari şi stalinişti încoace.
Ce promite PSD la europarlamentarele din 2019? Încă şi mai mult dezastru. Desăvârşirea catastrofei. Căci, nu-i aşa, ”România merită mai mult”, după cum, înşelător, susţine sloganul actual al principalei formaţiuni guvernamentale. Lozinca sugerează că extremistul, pro-penalul partid dragniot ar fi, culmea, chintesenţa patriotismului, nu a trădării naţionale. Că, deci, ar echivala, chipurile, cu ţara pe care, în realitate, Liviu Dragnea şi ai lui o fac de ruşine în occident.
Ce poate, deci, spera electoratul de la un vot pro-PSD-ist? Simplu. O veselă continuare a operei demolatoare de libertate, drepturi şi democraţie furnizată de partidul oligarhului infractor.
Imersată în ceaţa confuziei create prin dezinformare de conducătorii ei tot mai tiranici, prin perpetuarea argumentelor falacioase, de tipul "ad hominem" şi "al omului de paie" (ba tu eşti securist) ţara s-ar vedea tot mai dezbinată şi mai captivă. Miza escrocheriilor s-ar amplifica.
Ar spori îndoctrinarea şi manipularea printr-o presă aservită. Ar lua amploare samavolniciile politice, legislative şi judiciare. Lacheii liderului PSD ar continua să incrimineze un imaginar "stat paralel", spre a-l escamota pe cel alcătuit de cleptocraţi şi a sugera românilor cărora le sugrumă libertatea şi drepturile şi le distrug economia, furându-i din răsputeri, ideea falsă potrivit căreia nu penalii supremi şi clienţii lor sunt la putere. Că, deci, românii ar fi, chipurile, victimele altora.
Făptaşii cataclismicei metamorfoze s-ar disculpa tot mai lesne. Întrucât nici usturoi, n-au mâncat nici gura nu le miroase, liderii PSD-ALDE-UDMR  n-ar mai fi, pasămite, responsabili pentru mizeria către care au îndreptat ţara, pentru jaf, lichidarea independenţei magistraţilor şi uciderea democraţiei.
Şefii coruptibili ai justiţiei şi stăpânii lor politici, care i-au răpit justiţiei capacitatea de a fi imparţială şi nepolitizată, ar deplânge în continuare, cu lacrimi de crocodil, ca ai şefei CSM Savonea,”politizarea justiţiei”, politizate chiar de cleptocraţi. S-ar perpetua, în fine, şicanarea la sânge a magistraţilor realmente independenţi, ca Laura Kövesi, prin intermediul unor scule şi instrumente de tortură de forma unor inşi părând cu totul nedemni de o magistratură, de orice dregătorie, ca Adina Florea. Ori ca şeful SS, al secţiei speciale de investigare a magistraţilor, Gheorghe Stan.
Joi, Kövesi a fost audiată aproape 7 ceasuri de secţia de anchetă a magistraţilor. Nu mai e mult până la egalarea recordurilor anchetelor interminabile, derulate de Securitate în Gulagul românesc.
Şi, ca şi atunci, acuzatei i s-a vârât în gură un căluş, de vreme ce procurorul de caz i-a "interzis" inculpatei "să vorbească cu presa". "E o măsură de a-mi închide gura", a precizat Kövesi, pe drept. Mai grav, ea a fost plasată sub control judiciar de către procurorii Secţiei de anchetare a magistraţilor. Ceea ce echivalează cu interdicţia de a părăsi ţara.
Or, înzestrată cu o biografie ireproşabilă şi cu o competenţă recunoscută de experţi neutri, Kövesi e candidat la funcţia de procuror-şef european. Pare evident că se încearcă torpilarea cu orice mijloace, inclusiv prin "fabulaţii întocmite...în scopul denigrării", a izbânzii ei meritate, dacă nu şi previzibile, în cursa pentru şefia Parchetului European. Cu această infamie de proporţii fără precedent, prima nedreptăţire făţişă, flagrantă şi arogantă a unui magistrat independent pe bază de legi ale justiţiei strâmbate şi politizate, regimul Dragnea se pregăteşte, neîndoielnic, să treacă Rubiconul.
Nu contează prea mult dacă socialiştii europeni se alarmează, în fine, sau, spre paguba lor politico-electorală, se vor mai preface o dată c-au orbit, subminând durabil încrederea electoratului. Căci socialiştii sunt oricum pe ducă. Altele însă contează. De pildă, PSD efectuează o traversare fatală, părăsind definitiv consensul democratic al lumii libere. Alea iacta est!
E traversarea fatală prezisă încă din 2017 de observatori lucizi, îngrijoraţi de semnalele restauraţionismului fostului PCR. Şi de indiciile şocantei lui derive totalitare.
E acelaşi salt pe un drum fără întoarcere ca al naţional-socialiştilor venezueleni. Şi ei au început prin a răsturna adevărul. Prin a le promite cetăţenilor independenţa de SUA, de multinaţionale, de versiunea locală a ”statului paralel”. Şi ei şi-au clamat la tot pasul falsul patriotism înainte de a-şi înfometa şi ucide cu zile poporul. Şi ei au ajuns, ajutaţi de ruşii lui Putin, de comuniştii cubanezi şi chinezi şi de ayatolahi, să pună sub urmărire dregători perfect oneşti şi curajoşi, ca Juan Guaido, să-i plaseze sub control judiciar, să le interzică drepturi şi funcţii politice. Şi să tragă în poporul revoltat, dar paşnic.
Dar mai contează, oare, ceva? Desigur. Contează protestul masiv. Contează alarmarea Comunităţii Internaţionale. Contează solidarizarea în masă, pe faţă, cu omul nedreptăţit. Contează boicotarea aparatului de propagandă. Şi contează mersul la vot, atât la alegeri, cât şi la referendum.
</doc>
<doc docid='dw_48025064' lang='ron' type='mono' source='https://www.dw.com/ro/ro/cum-le-lasă-gabriela-firea-pe-femeile-abuzate-fără-singurul-centru-în-regim-de-urgență-din-bucurești/a-48025064' term='MERS'>
„Prima dată când a dat, mi-a fost rușine să cer ajutor. M-a bătut de Revelion și mi-a fost rușine să recunosc de față cu colegii mei de la muncă. A doua oară, nu mai era vorba de rușine, pentru că a fost mult mai rău decât prima oară“, își începe povestea Maria*, supraviețuitoare a violenței domestice. Bătăile au început la patru luni după nuntă, la sfârșitul lui 2018. În ianuarie 2019, tânăra de 29 de ani și-a luat inima în dinți și a mers la Poliție.
Cazul Mariei nu este singular în București. De la începutul anului până în 14 martie, polițiștii au emis 234 de ordine de protecție provizorii, a precizat Poliția Capitalei pentru Newsweek România.
Ordinul de protecție provizoriu, măsură intrată în vigoare la sfârșitul anului trecut, este dat pe loc, de către polițistul care constată că viața victimei violenței domestice este pusă în pericol, iar agresorul este scos din locuință, chiar dacă este proprietar. Ordinul este apoi confirmat de un procuror, iar instanța îl poate prelungi până la șase luni. În cazul Mariei, lucrurile nu s-au petrecut chiar așa.
Împinsă la prostituție și videochat
„La început, n-am vrut să merg la Poliție, pentru că mi-era frică. Cine să mă ajute? Eu sunt străină“, mi-a spus Maria.
A ajuns în România acum mai bine de zece ani, cu viză de studii. Acum, își face doctoratul în științe politice, lucrează cu jumătate de normă, pentru că atât îi permite legea, și și-a închiriat o garsonieră. Viața ei s-a schimbat complet în urmă cu trei luni, iar acum își împarte timpul între școală, muncă și ședințele de terapie.
Încă plânge când povestește cum l-a cunoscut pe el, cu mai bine de doi ani în urmă. Mi-a spus că nu plânge pentru că îi pare rău, dar că totul e foarte recent. „La Poliție m-au întrebat dacă era agresiv. Pentru mine, agresivitate era să dea în mine și asta n-a făcut, până la Revelion“, a adăugat Maria.
El n-o lăsa să iasă din casă, să vorbească cu nimeni și a crezut că e doar gelos când o controla fără încetare, când o jignea din orice. Odată, la câteva săptămâni după nuntă, a plecat să se întâlnească cu o colegă de muncă.
Era cinci după-amiaza. Îi spusese cu două zile înainte. A sunat-o de câteva sute de ori într-o oră, i-a spus să vină să-și ia hainele, iar când a intrat în casă, a găsit toate fotografiile de la nuntă tăiate. „Mi-a cerut scuze, mi-a spus că n-o să mai facă niciodată“, și-a șters tânăra lacrimile de la ochi.
După nuntă, i-a cerut să se prostitueze, ca „să aducă bani în casă“. Maria nu l-a refuzat direct, ci i-a adus banii pe care îi strângea pentru taxa de la facultate,  mințindu-l că sunt de la un client. Când s-au terminat banii, soțul i-a cerut să facă videochat. I-a spus că, dacă refuză, o să trimită tuturor o filmare cu ea, care o va compromite. „La Poliție, a spus că era o fantezie a mea“, a zâmbit amar.
Maria s-a temut că, dacă va vorbi, va fi expulzată din România. Tot el îi sugerase și asta. În ultima noapte când a bătut-o și a dat-o afară din casă, doar cu hainele de pe ea, Maria a sunat la Poliție. Așa a ajuns la Casa Invicta, adăpostul în regim de urgență pentru victimele violenței domestice.
Deși a avut ordin de protecție provizoriu, iar soțul ei a fost scos din casă, a doua zi, Maria a primit un telefon de la proprietar: i-a cerut să elibereze casa. A stat la Invicta două săptămâni, a primit îngrijiri, haine și siguranță.
A văzut că și alte femei trec prin ce a trecut ea și se recuperează. Spune că a prins încredere. Acum, se pregătește pentru divorț. Soțul ei a fost reținut pentru 24 de ore, în noaptea ultimei bătăi, și acum este urmărit penal pentru violență și șantaj.
*Maria nu este numele real al victimei. Identitatea ei este protejată, pentru a nu îi pune în pericol viața.
Nu e centrul, uite centrul
Centrul de adăpost pentru victimele violenței în regim de urgență – „Casa Invicta“ – a fost lansat în 2017, în parteneriat public-privat, și a fost considerat „model de bună practică în premieră la nivel național“, potrivit descrierii pe care a făcut-o, pe site, Agenția Națională pentru Egalitate de Șanse între Femei și Bărbați (ANES).
ANES a pus la dispoziție spațiul pentru centru și plătește utilitățile adăpostului, iar asociația Anais se ocupă de preluarea și îngrijirea victimelor, cu cei 24 de oameni pe care i-a angajat. Banii au venit, până acum, prin Direcția de Asistență Socială a Primăriei București (DGASMB), iar ultimul contract de finanțare, încheiat pentru șase luni (septembrie 2018-februarie 2019), a fost în valoare de 755.476 de lei.
Newsweek.ro cititi aici articolul integral pe Newsweek.ro
</doc>
<doc docid='dw_47855739' lang='ron' type='mono' source='https://www.dw.com/ro/ro/comentariu-decența-în-politică-nu-mai-e-o-valoare/a-47855739' term='MERS'>
Indiferent dacă se formează sau nu o coaliție, președintele Igor Dodon a anunțat că până la 25 martie va convoca prima ședință a Parlamentului nou ales. Liderii blocului pro-european ACUM își mențin poziția „de a nu negocia cu mafia”. Înainte de alegerile din 24 februarie 2019, candidații blocului ACUM au promis, prin semnătură, să nu participe „la crearea unei coaliții de guvernare, formale sau informale, cu Partidul Democrat, Partidul Socialiștilor sau cu Partidul Șor”.
PSRM - nu separat, dar en-gros?
Un angajament de a rămâne „un tot întreg” în noul legislativ au semnat, după alegeri și după revenirea lui Igor Dodon de la Moscova, și noii deputați socialiști, iar luni, 11 martie, PSRM a invitat blocul ACUM la un dialog. Socialistul Ion Ceban, care a citit o declarație în acest sens, a precizat că aceasta nu este o invitație la formarea unei coaliții, ci doar la „discuții preliminare”. El a enumerat câteva principii pe care PSRM le-ar pune la baza unei eventuale coaliții: garantarea neutralității, dialog cu Rusia și relații cu UE și SUA. Socialiștii nu au spus însă absolut nimic despre o eventuală înțelegere cu PDM.
Fără ACUM sau PSRM, Partidului Democrat, care controlează încă, prin interimat, puterea și care este dispus să facă alianță cu oricare din cele două forțe politice parlamentare, nu-i rămâne decât să spere că va reuși să repete „soluția anului 2016” – încropirea unei majorități din transfugi, o „soluție” prin care analiștii politici afiliați democraților încearcă să pună presiune pe ACUM și PSRM – sugerându-le că vor pierde deputați, deoarece „forța de convingere” a liderului PDM, Vlad Plahotniuc, este – spun ei - mare.
Coloana imoralității în politică
Pe de altă parte, mai mulți „binevoitori” din societatea civilă se chinuie insistent să acrediteze în spațiul public ideea că ACUM, contrar angajamentului asumat în ajunul alegerilor (de a nu se alia cu partidele oligarhice și anti-europene), ar trebui să accepte o combinație „tehnică” cu PSRM împotriva PDM, cu scopul eliberării din captivitate a instituțiilor statului. Argumentul acestora este că, în opoziție, din ACUM nu va fi nici un folos. Insistența cu care acest grup împinge, concertat, blocul ACUM (forță născută din protestele anti-oligarhice) spre sinucidere politică este cel puțin suspectă. Vrând-nevrând, aceștia se aliază în spațiul public contra onestității în politică. Dovezile de moralitate, decenţă și corectitudine în politică par a fi, în viziunea exponenților acestui grup, doar niște instrumente aducătoare de voturi, în timp ce o combinație „tehnică”, contrară firii și doctrinelor, cu PSRM-ul pro-rus ar însemna „maturitate politică” și „politicieni responsabili”.
Concomitent, liderul PDM Vlad Plahotniuc a dat start culpabilizării blocului ACUM. El a spus că dacă ACUM refuză o alianță cu PDM, „va fi direct responsabil dacă se va ajunge la alegeri anticipate și de o eventuală criză în care ar putea intra țara”. În paralel, portavocile guvernării lansează sperietori mediatice. Vorbesc despre adevărate „nenorociri” pe care le va provoca „ACUM” dacă nu-și asumă guvernarea (alături de PDM) și o cedează PSRM, deoarece alegerile anticipate, în opinia lor, nu ar rezolva nimic.
Anticipate nu înseamnă criză, ci soluția ieșirii din criză
Dar alegerile anticipate nu înseamnă neapărat criză. Monitorizate cu și mai multă atenție, ele ar putea însemna exact soluția ieșirii din criză, mai ales în condițiile în care apar tot mai multe probe video că alegerile din 24 februarie au fost trucate, influențate masiv de corupție, de frică, de legislația schimbată din mers și de factorul administrativ. În condițiile actuale, pentru ACUM trecerea în opoziție, până la anticipate, ar fi singura șansă de a rămâne o forță credibilă și pro-europeană.
Liderului PDM, Vlad Plahotniuc, i-ar conveni orice alianță cu participarea ACUM, pentru că asta ar însemna distrugerea acestei forțe care îi toacă nervii și îi amenință sistemul oligarhic la construcția căruia lucrează încă de pe vremea guvernării comuniștilor. Toți partenerii (PLDM, PL, PPEM) „îmbrățișați” până acum de PDM au eșuat politic. Sunt detestați pentru că și-au trădat alegătorii. La fel și partidul condus cândva de Iurie Roșca, cel care a votat, în 2005, pentru realegerea comunistului Vladimir Voronin în funcția de șef al statului.
Potrivit Misiunii OSCE de observare a alegerilor, scrutinul din 24 februarie din Republica Moldova „a fost umbrit de încălcări”. Observatorii au atenționat asupra „semnalelor puternice de cumpărare a voturilor și de utilizare abuzivă a resurselor administrative”.
</doc>
<doc docid='dw_47794146' lang='ron' type='mono' source='https://www.dw.com/ro/ro/vlad-lupan-pdm-îi-va-face-culpabili-pe-liderii-blocului-acum-de-alierea-sa-cu-psrm/a-47794146' term='MERS'>
Imediat după alegeri, președintele pro-rus Igor Dodon, liderul de facto al PSRM, „obosit de campania electorală”, a plecat într-o „vizită privată” la Moscova să se odihnească. La Chișinău, PDM a invitat la discuții blocul pro-european ACUM, dar s-a ciocnit de un refuz dur. În realitate, în opinia analiștilor politici, invitarea ACUM la negocieri a fost doar o mișcare tactică a PDM, menită să justifice o alianță aparent forțată cu PSRM - un concubinaj politic ce funcționează neoficial de mai mulți ani. Despre situația post-electorală din Republica Moldova, DW a discutat cu expertul independent Vlad Lupan, fost ambasador al Republicii Moldova la ONU.
DW: A trecut mai bine de o săptămână de la alegerile parlamentare. Deocamdată doar PDM și-a manifestat deschiderea pentru orice fel de alianțe, dar prima ofertă i-a fost adresată blocului ACUM. Dvs ce fel de coaliție vedeți? Ce credeți că se va întâmpla?
Vlad Lupan: În politică, teoretic, partidele merg în alegeri pentru a accede la guvernare și pentru a implementa promisiunile făcute în fața alegătorilor. La noi, această ecuație e diferită - realitățile depind de interesele unor lideri de partid. Aparent, avem partide declarate ideologice, dar care funcționează doar după principiul preluării sau menținerii puterii, fără nici o ideologie. Alte partide mai au, pe lângă ambiția de a deține puterea, și anumite influențe din exterior. Cred că am putea vorbi chiar de o dependență externă. Dar avem și partide care nu sunt dependente de forțe externe, ci au doar o interacțiune cu anumiți factori externi. Acestea încă nu au avut ocazia să guverneze în Republica Moldova. Concluzia generală, detașată de realitățile corupte din Moldova, este că, în competiția dintre trei centre politice de moment, un numitor comun ar putea fi atins, cel mai probabil, între socialiștii lui Igor Dodon și așa-numiții social-democrați ai lui Vlad Plahotniuc. În acest sens, trebuie luat în calcul comportamentul cvasi-sultanic al PDM - cum și-a tratat foștii parteneri, dar și istoria suportului tacit oferit, în ultimii ani, de președintele Dodon guvernării PDM.
Deci, deocamdată, în această ecuație post-electorală, avem următoarele date: PDM vrea alianță cu oricine și spune (Dumitru Diacov) că nu va admite anticipate; PSRM s-a angajat să nu cedeze deputați „la bucată”, iar Igor Dodon a spus că nu va desemna un candidat la funcția de prim-ministru înaintat de o majoritate formată din transfugi; blocul ACUM spune că nu va negocia niciodată cu mafia și că va fi cea mai dură opoziție care a existat vreodată în Moldova. După alegeri, Șor e invizibil. Cum descifrați aceste semnale?
Mesajele celor doi lideri PDM (Plahotniuc și Diacov) trebuie percepute ca o poziționare înainte de negocieri. O alianță cu PSRM ar dezamăgi o parte din electoratul PDM, dar, ținând cont cum s-a votat pentru acest partid, ar fi vorba de o felie relativ subțire de electorat. În schimb, mesajul comun PD+PSRM „Pro-Moldova” apropie cele două forțe. Să nu uităm și de ceea ce experții au numit „binom Plahotniuc-Dodon” care a însemnat inclusiv o metodă de partajare a puterii și responsabilităților într-o formă de coaliție-competiție, cu zone geografice externe - o construcție mult mai relaxată decât cea dintre PLDM și PD din perioada Alianței pentru Integrare Europeană.
În cazul PSRM vedem o poziționare mai dură, bazată pe realitate - având în vedere rezistența blocului ACUM, PDM-ului nu-i rămâne decât să negocieze realmente cu PSRM, evident, după un spectacol public. Și chiar dacă președintele Dodon repetă că este „actor politic neutru”, el a pus deja condiții în ceea ce privește formarea guvernului: fără o majoritate cu transfugi, ci partide reale. Dacă e să mergem pe raționamentul pur juridic, președintele nu are nici o prerogativă legală să pună asemenea condiții. Dodon știe asta. Prin urmare, condiția enunțată de el nu este decât o poziționare a PSRM înainte de negocieri. O coaliție PSRM+PDM nu ar fi percepută ca o tragedie de către electoratul socialiștilor și, posibil, nici de Moscova, care s-a poziționat public negativ față de Plahotniuc în aceste alegeri. Moscova ar fi criticat orice oponent al lui Dodon.
Da, dar am văzut că presa rusă îl critică pe Dodon pentru rezultatul sub așteptări înregistrat de PSRM...
Aceste critici ar putea fi parte a combinației - mesaje care, chipurile, îl îndepărtează un pic pe Dodon de Rusia și care i-ar permite să spună: „Vedeți, sunt criticat de ruși. Deci, nu sunt tare legat de ei”. Pe de altă parte, ar putea fi și un semnal că oricând poate rămâne fără sprijinul Kremlinul în cazul în care se va gândi să acționeze cumva independent. Este relevant faptul că, imediat după alegeri, președintele a mers la Moscova într-o vizită privată să-și „revină”, - a spus el, - din oboseala electorală. Asta deși ne asigură că este neutru și că nu s-a implicat în campanie. Marți, 5 martie, în interviul de la „N4”, el a reconfirmat „condițiile” sale și a mai adăugat că nu exclude anticipatele. Apropo: PSRM nu a contestat încă rezultatele alegerilor nici dintr-o circumscripție în care au învins candidații PDM deși amenința că vor face asemenea demersuri.
În ceea ce privește blocul ACUM, au existat diverse sugestii publice din partea unor experți în vederea creării unei coaliții „situative” cu PSRM... ACUM ar avea cel mai mult de pierdut de pe urma unei coaliții cu democrații sau socialiștii, iar PDM ar continua să guverneze, până la alegerile anticipate, prin interimat într-o formă său alta. O bună parte din votanții ACUM s-ar simți din nou trădați. Ar fi un suicid politic pentru ACUM. Deocamdată liderii blocului se țin la distanță mare de PDM și PSRM. Adică, între pierderea electoratului și plasarea în opoziție, ei aleg opoziția.
Ați vorbit despre interimatul guvernării exercitat de PDM „într-o formă sau alta” până la alegerile anticipate. Ce ați avut în vedere?
Mă refer la acea sesizare depusă la Curtea Constituțională de PDM în care îi cere să spună dacă guvernul PDM, învestit de fostul parlament, poate exercita interimatul până la numirea noului cabinet de miniștri. Constituția și Legea cu privire la Guvern stipulează clar că „Guvernul își exercită atribuțiile din ziua depunerii jurământului de către membrii lui în fața președintelui Republicii Moldova”, iar mandatul guvernului „încetează la data validării alegerilor parlamentare”. Sigur, PD nu va refuza exercitarea interimatului (descris în Art. 11 a Legii cu privire la Guvern). De aceea s-a adresat Curții Constituționale. Urmează să vedem dacă discuția va devia spre examinarea para-legală, lingvistică și, în final, „filosofică” a noțiunii de „mandat” de către Curtea Constituțională. Ar fi hazliu, dar caracteristic guvernării PDM. Adresarea PDM către Curtea Constituțională, după propulsarea în componența acesteia a unor persoane apropiate Partidului Democrat și liderului acestuia, este o probă care denotă controlul exercitat asupra sistemului judiciar. Având în vedere că Republica Moldova este tot mai des numita „stat capturat”, inclusiv în presa din SUA și Europa, acest gest cimentează acuzația. Dar să așteptăm decizia Curții. Cert este că un asemenea demers face parte dintr-un proces complex cu elemente de capturare a statului.
Conform practicii locale și internaționale, până la aprobarea noului guvern, precedentul executiv exercită funcții administrative. Chiar dacă Guvernul nu poate, în acest caz, să adopte decizii și alte acte, acestea, până la numirea unui nou guvern sau până la alegerile anticipate, nici nu sunt extrem de necesare într-un stat controlat de un oligarh. De facto, nu de jure, vom avea oricum un interimat. Deci, sesizarea transmisă de PDM Curții Constituționale este o încercare de a obține mai mult decât administrarea guvernului.
Ați spus că există o insistentă presiune din partea unui grup de analiști politici care încearcă să împingă blocul ACUM într-o combinație neoficială cu PSRM împotriva PDM, chipurile doar pentru a scoate instituțiile statului de sub controlul lui Plahotniuc cu provocarea ulterioară a alegerilor parlamentare. Cum vi se pare un astfel de scenariu?
Am menționat mai sus că guvernul PDM va exercita interimatul de jure său de facto până la numirea unui nou guvern. Deci argumentele pentru o combinație său chiar o coaliție „situativă” între ACUM și PSRM se lovesc de realitate. În primul rând, pentru a-l da jos pe Plahotniuc de la guvernare ar fi nevoie de un guvern PSRM-ACUM. Asta ar presupune o coaliție reală, nu „situativă”. Este unica modalitate legală de a implementa ideea acestui grup de sfătuitori, care se prezintă ca formatori de opinie. Deci, vorbim de un guvern comun care, așa cum am spus, va fi dezaprobat de mulți dintre alegatorii ACUM. În plus, o coaliție PSRM-ACUM nu poate genera schimbarea membrilor Comisiei Electorale Centrale, mandatul legal al cărora este de 5 ani. Același lucru este valabil în cazul membrilor Consiliului Audiovizualului. De asemenea, nimeni nu-i poate confisca domnului Plahotniuc televiziunile sale bine finanțate. Deci, o astfel de combinație va produce doar prejudicii de imagine blocului ACUM.
Și dacă PSRM și PDM acționează oricum în tandem, de ce nu-și oficializează relația?
Oficializarea relației PDM+PSRM ar elimina percepția firavă că PDM este partid pro-SUA, care vrea să rupă Republica Moldova din sfera de influență a Rusiei. PDM ar prefera o „ne-coaliție”, dacă așa ceva ar fi posibil. Dar nu văd cum ar putea fi justificată și „vândută” o asemenea „ne-coaliție” partenerilor externi. Prin faptul că le-a scris o scrisoare în primul rând celor din ACUM, liderul PDM vrea să-l credem că a rămas pro-occidental, pro-SUA. Refuzul blocului ACUM de a negocia o coaliție cu PDM îi oferă un argument pentru începerea discuțiilor cu PSRM. Acuzațiile că ACUM va fi responsabil pentru deturnarea cursului european al Moldovei nu vor întârzia să apară. Îi va face culpabili pe cei din ACUM de alierea sa cu PSRM. Adică, Plahotniuc vrea să folosească blocul ACUM ca țap ispășitor ca să amortizeze decepția simpatizanților săi de pe urma alianței cu PSRM. El speră să-și poată menține relația cu SUA, deoarece restabilirea relației cu UE e puțin probabilă. Plahotniuc înțelege asta.
Îmi amintesc cum, după adunarea democraților din Piața Marii Adunări Naționale, toată lumea se întreba de ce au renunțat democrații la sloganul pro-UE și de ce i-au furat lui Dodon sloganul „pro-Moldova”. Se întâmpla după ce democrații s-au supărat pe UE urmare a celor două rezoluții dure ale Parlamentului European, soldate cu suspendarea finanțării. Apoi democrații și-au amintit că și ei, ca și PSRM, pledează pentru neutralitate. Ce se întâmplă? Își sincronizează mesajele pentru a amortiza șocul viitoarei coaliții său e altceva la mijloc?
Sloganul „pro-Moldova” a existat în politica moldovenească și anterior - pe când domnul Plahotniuc era considerat finanțatorul Partidului Comuniștilor din Republica Moldova, iar domnul Dodon era ministru al Economiei al aceluiași PCRM. Președintele de atunci, Vladimir Voronin, vorbea despre o Moldovă neutră și prosperă ca Elveția. Ei tot timpul au fost pe aceeași lungime de undă. Doar nuanțările au fost diferite în funcție de perioadă.
Republica Moldova nu poate fi neutră din cauza poziționării sale în zona de interes a Rusiei. Avem de ales între cedarea în fața Kremlinului și intrarea, cu greu și mult efort, în aranjamente de securitate care să țină Rusia la distanță. În ceea ce privește axarea PSRM și PDM pe neutralitate - vă spun că Igor Dodon a pregătit un proiect de rezoluție pentru Consiliul de Securitate al ONU privind neutralitatea Republicii Moldova. Acest proiect ar completa volens-nolens Rezoluția privind retragerea parțială a trupelor ruse din Republica Moldova - document prin care guvernarea PDM a refuzat să ceară retragerea și așa-numiților pacificatori ruși, ei făcând parte și din acel „grup operativ” (GOTR) asupra evacuării cărora a insistat Chișinăul.
Cum vă imaginați relația cu Bucureștiul în cazul unei coaliții PDM-PSRM? Se știe că între PDM și regimul de la București e armonie totală… și când colo PDM face alianță cu pro-rușii din PSRM, care au rupt harta României în Parlament…
Nu aș folosi, probabil, termeni precum „armonie totală”, dar cu siguranță am văzut înțelegere și dialog. Dacă o asemenea înțelegere a funcționat până acum, probabil nu s-ar schimba dacă PSRM și PDM ar continua o „ne-coaliție”. Dacă PDM și PSRM ar forma o coaliție deschisă, ar interveni opțiunea dezvoltată de liderul democraților prin care ar blama blocul ACUM și ar justifica coaliția cu PSRM ca fiind o pârghie de a limita spațiul de manevră al socialiștilor lui Dodon, iar aceasta ar permite continuarea dialogului cu Bucureștiul și nu numai.
Va mirat accederea partidului „Șor” în Parlament? Care este rolul lor în toată acestă încrengătură a marilor „rechini”?
Nu m-a mirat. Cred că m-a dezamăgit. Ideea că cei care au furat se vor împărți cu săracii în schimbul imunizării lor prin alegeri a prins la cei aduși la sapă de lemn. Dar cred că trebuie să fim foarte atenți la un detaliu: o persoană care și-a recunoscut vina pentru un jaf din sistemul bancar a fost lăsată să meargă nestingherit în alegeri, nu a fost ținută în arest și chiar, pe alocuri, i s-a asigurat protecție. Concret, politic vorbind, acest personaj, Șor, are, în opinia mea, trei misiuni:
1.   Înclină balanța politică spre PDM, care, împreună cu Șor, adună 37 de mandate, aruncând PSRM-ul cu 35 de mandate pe locul doi. Astfel, prin conexiunea cu Șor, democrații au o mai mare pondere la negocieri.
2.   Partidul Șor este menit să atragă simpatii politice, prin programul său populist-comunist - de la restaurarea colhozurilor până la la preturi mici în magazinele sociale (deși împreună cu o serie de partide de dreapta sau extremă-dreapta face parte din Alianța Conservatorilor și Reformiștilor Europeni - ACRE).
3.   Să mențină presiunea publică și „juridică” pe liderul de facto al PSRM, așa cum a făcut-o atunci când a venit cu geanta la conferința de presă, spunând că i-a dus cu ea „ceva” lui Igor Dodon.
Nici PL-ul, nici vreun alt partid unionist nu a mai trecut pragul electoral. Cred că este prima dată când unioniștii rămân pe dinafară. Și asta în condițiile în care, conform sondajelor, numărul celor care se declară unioniști crește. Cum se explică acest fenomen?
Este o realitate - dezamăgirea electoratului PL după ce a pactizat cu PDM, dar este și o expresie a „votului util” acordat blocului pro-european ACUM, din motiv că evoluția PL sau a altor partide unioniste nu a fost percepută de către alegători ca fiind de succes.
Credeți că anticipatele ar fi o soluție? Pe cine ar avantaja?
Soluție pentru ce? În 2009 anticipatele au fost o soluție pentru formarea unui nou guvern. Dar, în condițiile actuale, totul va depinde de acea poziționare și de jocul politic post-alegeri dintre PDM, PSRM și ACUM. Cred ca PDM și PSRM vor încerca niște negocieri, dar în paralel își vor pregăti resursele pentru alegeri anticipate. ACUM va lovi în ambii. În consecință, pe de o parte va profita Kremlinul, iar pe de altă parte - corupții prin perpetuarea la guvernare. În funcție de reacția populației la argumentele care ar justifica mediatic o alianță PDM+PSRM și în funcție de modul cum vor fi distribuite funcțiile într-un eventual guvern, Plahotniuc și Dodon vor decide pe ce cale să meargă mai departe - coabitare sau alegeri anticipate. Constituția prevede posibilitatea de a organiza alegeri anticipate doar o singură dată pe an. Dar la noi totul este posibil. Cert este că ACUM nu-și poate permite coalizarea cu unul din cei doi. Rolul său este să stăvilească, pe cât e posibil, acțiunile ilicite și tentativele de deturnare a cursului pro-european de către o eventuală combinație PDM+PSRM.
Incertitudine totală după alegerile parlamentare desfăşurate pe 24 februarie în Republica Moldova. Nicio posibilă coaliție nu se prefigurează deocamdată. (28.02.2019)
Locuitorii din regiunea transnistreană au fost aduși la vot în mod organizat, cu autocarele, la secțiile de votare din partea dreaptă a Nistrului. (24.02.2019)
</doc>
<doc docid='dw_47775729' lang='ron' type='mono' source='https://www.dw.com/ro/ro/tinerii-evrei-germani-care-au-lăsat-totul-și-s-au-mutat-în-israel/a-47775729' term='MERS'>
Oamenii născuți și crescuți în Israel nu sunt obișnuiți să audă că stilul lor de viață poate atrage invidia. Țara se află într-un conflict sângeros cu palestinienii, serviciul militar este obligatoriu, iar rata inegalițății este printre cele mai mari în lumea occidentală. Israelienii sunt printre angajații care lucrează cele mai mult ore din țările membre ale Organizației pentru Cooperare și Dezvoltare Economică.
Aceste statistici nu fac din Israel neapărat o țară în care vrei să emigrezi. Mai ales dacă vii din Germania - un alt membru OECD care depășește Israelul în multe aspecte, înclusiv la salariul mediu sau la rezultatele PISA. Dar pentru unii evrei din Germania, statisticile sunt irelevante. Au decis să se mute în Israel și nu par să aibă regrete.
”Crezi că poți ieși din casă, ca evreu în Germania, fără să fii privit ca un exponat dintr-un muzeu? Nu întocmai”, spune Alon Kogan, un tânăr de 22 de ani, care s-a născut la Offenbach și s-a mutat în Israel în 2015. ”Întotdeauna m-am simțit ca și cum aș fi fost aproape o atracție turistică”, își amintește. ”Aici nu mă mai simt ca un outsider”.
Trăind lângă Frankfurt, Kogan a fost unul dintre cei peste 6.500 de evrei din zonă. Cu toate acestea, nu s-a simțit confortabil în regiunea unde a crescut. ”Oamenii își șopteau 'Uite! Aici sunt evrei! Uite cum se îmbracă!', dacă vedeau un grup de evrei ortodocși trecând pe stradă”. Ca și cum ar fi fost încă stupefiați că acolo trăiesc evrei.
Incidente antisemite se petreceau și în regiunea lui Kogan. ”Nu mi s-a întâmplat niciodată ceva grav, dar am auzit de diverse incidente pe ici-colo”, povestește tânărul. ”După terminarea liceului, un prieten mi-a povestit despre părțile pozitive ale emigrării sale în Israel. Am simțit că vreau să o fac și eu, că ar fi alegerea potrivită pentru mine”.
Străin în țara mea
Maya Rosenfeld s-a mutat din Germania în Israel în 2016
Maya Rosenfeld, o femeie de 22 de ani, s-a mutat în Israel în urmă cu trei ani. ”Am obosit să mă tot explic. Am obosit să explic lumii iudaismul”, povestește Rosenfeld. ”Oamenii mă tot întrebau de ce evreii își circumcid fiii sau mă puneau să le explic politica Israelului. Dar ce, e treaba mea? Învățați singuri”.
La școală, la Köln, cineva i-a scris un mesaj antisemit pe scaun. Altă dată, cineva i-a spus că evreii sunt responsabili pentru 9/11, adăugând, în mod fals, că niciun evreu nu a fost ucis în atacul terorist. ”Este pur și simplu neadevărat. Caută pe Google”, își amintește că a răspuns.
Alată dată, un coleg de la școală i-a adus un ziar, întrebând-o ce le face oamenilor din Gaza. ”În ochii lui, eu eram răspunzătoare pentru situația de acolo, pentru că sunt evreică”, spune Rosenfeld.
Faptul că era nevoită să explice mereu cine este, nu s-a oprit în liceu. ”Ai crede că la 30 și ceva de ani, oamenii știu mai multe despre evrei decât copiii. Dar și în timpul formării profesionale, am avut a face cu aceleași întrebări bizare.”
Rosenfeld spune că are mai mulți prieteni evrei în Germania, care își ascund identitatea, pentru a evita conflictul. Dar pentru ea, aceasta nu a fost o opțiune. Așa că, în 2016, a decis să se mute. ”N-am mai suportat să mă simt ca o străină în propria mea țară”.
Sentimentul apartenenței
Statisticile guvernamentale arată o creștere cu 10 la sută a delictelor antisemite în Germania în 2018 - anul trecut au fost 1.646 incidente la nivel național, față de anul precedent, când s-au înregistrat 1.504. A crescut și numărul atacurilor violente împotriva evreilor: 62 în 2018, față de 37 în 2017.
Pentru Lina, de 28 de ani, nu atât incidentele antisemite, cât sentimentul de înstrăinare a determinat-o să se mute în Israel în urmă cu cinci ani. A venit din Letonia la München cu familia, când avea șapte ani, dar spune că a avut sentimentul unui musafir, în ciuda faptului că a urmat școala și facultatea în Germania și că vorbește limba perfect.
”Întotdeauna am avut altă proveniență decât ceilalți. De aceea, prietenii mei apropiați au fost și ei din familii de imigranți”, explică Lina.
Noua sinagogă din München
După ce s-a implicat serios în comunitatea evreiască locală, a început să se gândească serios la mutarea în Israel. ”Israelienii pe care i-am întâlnit păreau să aibă vieți mai normale. Poveștile lor erau ceva ce doream și eu să trăiesc”. ”Am început să mă gândesc cum ar fi arătat viața mea dacă aș fi crescut în Israel. Dintotdeauna am căutat sentimentul de apartenență”.
Mersul la sinagogă sau celebrarea tradițiilor evreiești nu mai sunt considerate ciudate sau exotice, spune Roselnfeld. Dar, chiar dacă e fericită că s-a mutat, viața sa în Israel nu e lipsită de griji. ”Acum mă confrunt cu ignoranța venită din cealaltă parte”, povestește ea. ”Unii mi-au spus că nu s-ar duce niciodată în Germania din cauza holocaustului, ca și cum toți am fi naziști”.
”De multe ori mi-am reproșat că am lăsat viața mea confortabilă în Germania - mai ales în prima zi din armată”, spune Kogan râzând. ”Dar de câte ori am vizitat Israelul în trecut, m-am simțit ca acasă. Așa că mi-am urmat instinctul și a fost cea mai bună alegere.”
</doc>
<doc docid='dw_47692234' lang='ron' type='mono' source='https://www.dw.com/ro/ro/un-partid-croat-părăsește-ppe-din-cauza-lui-orban/a-47692234' term='MERS'>
Partidul Țărănist din Croația (HSS) intenționează să părăsească Partidul Popular European (PPE) din cauza lui Viktor Orban. Declarația succintă a HSS a făcut valuri în Europa: "Când am intrat în Partidul Popular European, acest lucru reprezenta o opțiune plauzibilă. Cu timpul, această grupare s-a schimbat."
Orban a inițiat recent o campanie în Ungaria cu afișe care îl prezintă pe președintele Comisiei Europene, Jean-Claude Juncker, pe post de susținător al migrației ilegale. Afișele cu Juncker rânjind alături de miliardarul american George Soros au stârnit indignare în rândurile Partidului Popular European. S-au auzit tot mai multe solicitări de excludere a partidului naționalist de dreapta Fidesz din PPE.
Cancelara federală, creștin-democrata Angela Merkel, și liderul partidului conservator CSU din Bavaria, Markus Söder, s-au distanțat de Orban, iar conservatorii din Bundestag de la ambele formaţiuni - CDU și CSU (partide care fac parte din PPE)  - au pus chiar sub semnul întrebării apartenența partidului Fidesz la PPE. Merkel nu a vrut să meargă atât de departe, poziționându-se mai degrabă demonstrativ alături de Juncker. Liderul PPE, germanul Manfred Weber de la CSU, își dorește să devină succesorul lui Juncker după alegerile europene din mai, sperând, probabil, și să obțină voturi din partea partidului Fidesz
Țărăniștii croați vor să se despartă de "politicienii și partidele antieuropene și anticivilizatoare din PPE", a declarat liderul partidului, Kreso Beljak, în dialog cu DW. El spune că respectă poziția lui Merkel și a lui Söder, "dar nu înțelegem de ce acești politicieni influenți din familia PPE nu s-au distanțat mai mult de xenofobia lui Viktor Orban și a altora de felul său. Nu ne mai vedem în aceeași familie cu cei ca Orban, care vor o Europă retrogradă."
Kreso Beljak conduce partidul HSS din Croația
Beljak vrea să caute noi parteneri, care promovează o politică tolerantă, "pentru o Europă puternică și deschisă". Nu-i încă sigur dacă HSS va reuși să intre din nou în Parlamentul European în urma alegerilor din mai. În prezent, țărăniștii croați au un singur mandat în PE. Decizia de a părăsi Partidul Popular European trebuie să mai fie aprobată de conducerea HSS, dar acest acord e considerat o simplă formalitate.
Partidul HSS și-a motivat decizia și prin faptul că niște oameni de afaceri din cercurile lui Orban au cumpărat instituții media din Croația, care au ajuns "să răspândească ura". În plus, țărăniștii croați s-au plâns că în PPE se face auzită doar vocea celui mai mare partid conservator din Croația, HDZ, aflat la guvernare.
Beljak îi reproșează acestui partid că nu luptă suficient pentru interesele Croației în UE, poziționându-se în același timp ca lider al opoziției și rival politic al premierului croat Andrej Plenković de la HDZ. Printre altele, politicianul țărănist critică în dialog cu DW atitudinea prea împăciuitoare a conducerii croate față de președintele Serbiei, Aleksandar Vučić, pe care Beljak îl numește "un fost susținător al politicii naționaliste sârbe și fasciste". În plus, Beljak consideră că guvernul croat nu a reacționat adecvat la declarațiile controversate ale președintelui Parlamentului European, Antonio Tajani, care au stârnit indignare în Croația și Slovenia. În apropiere de granița cu Slovenia, în fața unui monument ridicat în cinstea italienilor omorâți între 1943 și 1945 de partizani iugoslavi, italianul Tajani a spus: "Trăiască Trieste, trăiască Istria italiană, trăiască Dalmația italiană!"
În timp ce conducerea slovenă a vorbit despre "un revizionism istoric fără precedent", cea croată s-a arătat mai reținută, mulțumindu-se cu scuzele lui Tajani. Președintele PE a transmis că îi pare rău dacă cineva se simte ofensat. De altfel, Tajani vine din partidul conservator Forza Italia, care face parte din PPE, iar SNS, partidul președintelui Serbiei, are statutul de membru asociativ al PPE.
Faptul că partidul țărănist croat HSS a cochetat de mai multă vreme cu ieșirea din PPE e o consecință logică a dezvoltării sale programatice, tendința fiind liberalizarea. Declarațiile controversate ale lui Tajani și campania lui Orban i-au venit în ajutor lui Beljak, care a obținut multă atenție din partea presei când și-a prezentat planurile.
Decizia partidului HSS creează un precedent în UE, consideră politologul croat Žarko Puhovski: "Partidul croat a stabilit un fel de standard pentru abordarea lui Orban și a partidului Fidesz. PPE va fi nevoit să dezbată această poziție, chiar dacă nu dă afară formațiunea Fidesz."
Beljak a dat dovadă de instinct politic: deciziile unui partid relativ mic au fost urmărite cu mult interes în întreaga Europă. Dacă vor exista consecințe concrete la nivel european, nu se știe încă - nici Beljak însuși nu susține acest lucru: "Pasul nostru nu va dăuna marelui Partid Popular European. Le dorim celorlalți mult succes, dar nu vrem să mai avem nimic de a face cu această trupă colorată."
Campania pentru europarlamentare este în toi. După ce Parlamentul de la Strasbourg va fi reajustat de alegători, una din chestiuni va fi cât "Orbanism" a reuşit să se instaleze la Bruxelles, consideră Volker Wagener. (11.02.2019)
Cu trei luni înaintea alegerilor europene, politicieni conservatori importanţi critică partidul Fidesz care guvernează în Ungaria. Şeful Fidesz Orban l-a atacat pe preşedintele Comisiei Europene Juncker. (22.02.2019)
</doc>
<doc docid='dw_47690199' lang='ron' type='mono' source='https://www.dw.com/ro/ro/tari-ca-romania-cad-primele-ce-e-statul-frankenstein-si-cum-tine-locul-propagandei-rusesti-interviu-ziarecom/a-47690199' term='MERS'>
De multe ori, insa, cum e cazul Romaniei - pe care regimul politic o transforma intr-un stat Frankestein - fake news-urile sunt creatii de laborator intern si numai norocul ca e membra UE o opreste sa ajunga repede in situatia Venezuelei.  Corneliu Bjola, profesor de studii diplomatice la Universitatea Oxford si director al Oxford Digital Diplomacy Research Group, este extrem de metodic atunci cand vine vorba despre propaganda digitala si puterea Rusiei de a se amesteca in procesele electorale din Occident: "Societatile occidentale trec prin mari transformari, care au si nu au legatura cu Rusia. Deci in momentul in care tragem concluzia ca Rusia amplifica unele probleme, se creeaza si o imagine de Superman, care nu e foarte corecta".  Pe langa masinaria de propaganda a Kremlinului, mai eficienta azi ca oricand, mai ales pentru ca vulnerabilitatile si faliile societatilor vestice au crescut, au aparut servicii specializate de fake news, incat e greu sa stii unde duc conturile false din Venezuela, extrem de interesate de autonomia catalana, de pilda.  Si peste toate, mai sunt si regimurile politice populiste, inconstiente, de tipul celui de la Bucuresti, care a depasit orice punct de intoarcere si care nu are nevoie de propaganda Moscovei, pentru a degrada situatia sociala.  Corneliu Bjola a venit la Bucuresti pentru a vorbi in cadrul Conferintelor "Despre lumea in care traim", organizate de Fundatia Humanitas Aqua Forte, prilej pentru a-l intalni, in acest interviu acordat Ziare.com.  Corneliu Bjola, suntem in plin Razboi Rece, e campanie electorala in SUA, iar departamentul de masuri active al KGB-ului lanseaza teza ca un nou mandat pentru Reagan inseamna razboi. Dar americanii nu s-au lasat deloc pacaliti si au votat cu Reagan. Nu au cazut in capcana. Cum se face ca decenii mai tarziu - si suntem in ultima campanie pentru alegerile prezidentiale din SUA, capcanele Moscovei par a fi functionat? Evident, nu Moscova a castigat alegerile la Washington, dar i-au convenit rezultatele. Ce s-a schimbat?  Comparatia este foarte buna, arata in ce masura propaganda a devenit mult mai virulenta in ultimii 30 de ani si ce canale servesc acest lucru mult mai eficient. Mersul putin in spate ne ajuta sa intelegem contextul.  Ancheta Muller este inca in desfasurare si vom afla putin mai multe despre ce a fost online si ce a fost offline. In momentul de fata, patternul, metoda folosita nu este chiar unica - modul in care s-au dus campaniile digitale, prin exploatarea de tensiuni dintr-o societate, deoarece fiecare societate are clivaje politice, economice. Campania digitala apasa pe aceste butoane cat mai mult, amplificand aceste disensiuni.
Cititi interviul integral pe Ziare.com accesand linkul de mai jos.
</doc>
<doc docid='dw_47665308' lang='ron' type='mono' source='https://www.dw.com/ro/ro/răzvan-theodorescu-nu-avem-oameni-politici-nu-vezi-decât-ghiolbani/a-47665308' term='MERS'>
Românii sunt un popor "foarte puţin iubitor de democraţie (...) nu avem ce căuta în Europa Centrală”, a spus, zilele acestea, fostul ministru al Culturii, academicianul Răzvan Theodorescu, într-o dezbatere organizată la Fundația Nicolae Titulescu, patronată de ex-premierul Adrian Năstase.
Vorbele istoricului au stârnit indignare în spațiul public, fiind interpretate ca un alt instrument de banalizare a influenței unor puteri străine, deloc democratice, asupra politicilor de la București.
Cea mai tranșantă reacție a venit din partea profesorului clujean Emil Aluaș, președintele fundației ”Pro West”: ”Stimate domnule academician, aveți perfectă dreptate. Aparținem unei cu totul alte Culturi, Istorii și Valori. Lăsati-ne să ne continuăm drumul nostru în istoria Europei Centrale și de Vest”, i-a scris Aluaș academicianului.
Am stat de vorbă cu Răzvan Theodorescu pentru a încerca să înțelegem ce a vrut, de fapt, să spună.
Deutsche Welle: Ați afirmat că poporul român e "foarte puțin iubitor de democrație”. Ce înseamnă acest "foarte puțin”? Cât de puțin?
Răzvan Theodorescu: Cu Rusia trebuie să ai relații reci și corecte. Reci și corecte. Cu Turcia dimpotrivă: calde.
Răzvan Theodorescu: Înseamnă că poporul român se rânduiește în tipologia popoarelor orientale, din Europa Răsăriteană, unde autocrațiile, dictaturile, totalitarismele și-au avut un rol foarte important. Cât de puțin? Sigur, e greu de drămuit. Am spus că nu suntem la nivelul Rusiei, care nu a avut nici un moment democratic. Nu suntem la nivelul Turciei, care n-a avut nici un moment democratic. Suntem într-o istorie în care am avut, în vremea domniei lui Carol I, un început de democratizare. Un început. Poporul român, după părerea mea, oriental și latin în același timp, este iubitor de autoritarisme, iubitor de lideri autoritari. Dacă se poate să poarte și uniformă cu atât mai bine - de la Alexandru Ioan Cuza la Carol al II-lea și de la Carol al II-lea la Traian Băsescu.
Ce anume din democrație repugnă acestei lumi răsăritene pe care ați descris-o aici? Ce nu ne place la democrație?
Îi repugnă formula reprezentativă, formula parlamentară. De aceea, parlamentele noastre au fost întotdeauna, dar întotdeauna slabe. Sigur, în perioada interbelică și în perioada de sfârșit de secol XIX, această slăbiciune a fost salvată prin câțiva lideri, câțiva oameni de stat. Dar România, de la moartea lui Iuliu Maniu, de 70 de ani, nu mai are nici un om de stat.
De ce nu se mai nasc?
Din cauza totalitarismelor succesive. Ultimii oameni de stat au fost unul asasinat în 1940, în pădurea de la Strejnicu, celălalt asasinat la Sighet. Românii au o aplecare specială pentru autoritarisme și dictaturi. Suntem exemplul poate cel mai eclatant al continuităților totalitare. La noi a început în februarie 1938 cu dictatura regală și s-a terminat în 1989, o perioadă destul de lungă fără nici un respiro sau, dacă vreți, cu ușorul respiro dintre august 1944 și plecarea regelui.
Au fost mereu aduse de șenilele unor puteri cărora nu le puteam face față...
A făcut parte din aplecarea cu totul și cu totul specific românească și care vine din ceea ce numesc eu "menatlitatea tranzacțională a românilor”: faptul că românii au avut mereu nevoie de Înalte Porți. Momentul Carol I a fost un moment fericit, care nu s-a repetat. Șenilele de care spuneți, metaforic, au venit întotdeauna - și cu iataganul turcesc, și cu puternica influență a Puterilor Centrale, cu ce s-a întâmplat în interbelic, nu mai spun de Moscova.
Le e frică românilor să-și ia destinul în propriile mâini?
Românii au avut o mare calitate, aceea de a salva statalitatea românească, alături de latinitate, atunci când toți - sârbi, greci, unguri, albanezi - și-au pierdut-o.
Când asta?
Odată cu imperiul turcesc, timp de 400 de ani noi ne-am negociat. Cronicarul Neculce povestește că Ștefan cel Mare și-a sfătuit urmașul să facă pace cu turcii. Ei, tranzacția asta cu turcii ne-a lăsat autonomia, ne-a lăsat stat, ne-a lăsat dinastii, ne-a lăsat biserică, dar ne-a și făcut să fim mereu doritori de tranzacții, căutând cu ochii în toate orizonturile Înalta Poartă. Și astăzi avem nevoie de sfaturile din afară.
Dacă tragem linie, suntem mai câștigați noi care am negociat decât polonezii care au luptat pentru statul lor?
Din punctul de vedere al istoriei suntem câștigați. Din punctul de vedere al moralei, nu. Pentru că românul este un strălucit oportunist care din când în când, ca să citez un clasic, iubește trădarea, dacă ea este făcută înspre nevoile țării.
Ce atrage la această autocrație? Și de ce?
Este greu de spus. Este o moștenire orientală, incontestabil vine din moștenirea noastră orientală. Iar civilizația românească, fundamental ortodoxă, este iubitoare de autocrație, încă din Bizanț. Ortodoxia este cea în care biserica este condusă de împărat - de voievod, de kral, de cneaz sau de cum se va fi numit el. Ortodoxia noastră latină este un amestec de individualism cu nevoie de gregarism oriental. Pe românește, deloc flatant: spiritul de turmă. Asta dă culoarea culturii românești, inclusiv a culturii politice românești.
Credeți că omul singur sau în comunitate, în turmă, cum spuneați mai devreme, are o predestinare și nu există opțiunea progresului?
Există incontestabil progresul individual. Dar la nivel comunitar, nu. La nivelul gregarismului este foarte slab sau absolut inexistent. De aceea avem personalități eclatante, dar singulare. Personalitățile interbelice care au contat la un moment dat au fost acoperite cu lături, în tradiția noastră. Sau au fost făcute legionare, sau au antisemite...
În cazul multora, aceste acuzații nu au venit din senin.
Nu, dar au venit neținându-se seama de o anumită împrejurare istorică. Fiecare tânăr, la un moment dat, aspiră și are niște orizonturi. Într-o vreme în care unii erau sătui de structurile burgheze și liberale sau conservatoare, au mers către ceva ce eu personal detest - idealurile legionare.
Poate că nu au fost nici bine îndrumați, poate le-a lipsit o cultură adecvată.
Era un moment european al acelor tendințe.
”Un liberalism cu coloratură locală”
Revenind la dezbaterea de la Fundația Titulescu: spuneați că România a trăit în autocrație. Dar să nu uităm: o bună parte din țară a trăit în ceea ce numiți ”austrocrație”. E o falie acolo?
Austocrația a fost, și după ce n-a mai existat, un vis, un ideal. Foarte mulți visau lumea central europeană, de care noi nu suntem legați...
La sud de Carpați, căci la nord de Carpați, Europa Centrală coboară până la Brașov!
Lumea aceasta este o lume cu o altă structură. Austrocrația, de la politică la cultură, este lumea lui Zweig, Kundera, Kafka. Lumea germană și-a avut foarte bine reperele când a numit Südosteuropa o zonă specială, iar Ostmitteleuropa o altă zona. Transilvania, ca și Croația sau Slovenia, fac parte din Ostmitteleuropa, Europa Centrală de Est, care avea un picior în austocrație și un altul în tradițiile locale slave, respectiv românești.
Românii din Transilvania au gustat un alt fel de administrație.
Și o gustă în continuare. Să nu ne facem iluzii. Trebuie să fii total lipsit de cultură istorică și politică - și am avantajul că nu sunt om politic și pot să o spun - atunci când îi acuzi pe cei patru primari din acea zonă pentru alianța pe care o propun. E absolut de interes. Există o Landesgeschichte, o istorie regională, care e esențială. În momentul de față, și Transilvania, și Banatul, de la cultură la atitudinea electorală, au o altă coloratură decât restul spațiului românesc. Asta e frumusețea României: combină tradiția Orientului balcanic cu lumea de Ostmitteleuropa. Pe de altă parte, aici vine și ingenuitatea politicienilor de toate culorile de a crede că noi putem să facem parte din Europa Centrală. Vișegradul nu ne-a vrut, nu avea ce să facă cu noi. Nu au nimic comun cu noi, nici politic, nici istoric, nici confesional. Noi aparținem altei zone.
În măsura în care asocierile cu spațiul de securitate nord-atlantic și, apoi, cu structurile europene au însemnat generatoare de evoluție, de democratizare, credeți că asocierea la acel moment cu țările din grupul de la Vișegrad nu ar fi putut să motorizeze...
Nu. Asocierea nu. O cooperare, da. Vedeți, nu există un Nordwesteuropa, un Nordosteuropa, există doar această Südosteuropa. Sud-estul Europei este o unitate specială care cuprinde spațiul dintre punctul cel mai nordic al Adriaticii, Trieste, și punctul cel mai nordic al Mării Negre, Odessa. Aici este o unitate, foarte frământată, desigur. Lumea aceasta trebuie să aibă un leadership al ei, ca și cea de la Vișegrad, dar separată de aceasta.
Și atunci soluția este un iliberalism, fie el și ”original”, cum spunea despre democrația românească, la începuturile ei, prietenul dumneavoastră, Ion Iliescu.
”Original” spunea, și nu era foarte greșit.
Și, totuși, care ar fi propunerea? Un iliberalism ca nouă formă comodă de societate?
Nu. Nu cred. Ar fi de fapt un liberalism care ar avea culoarea sa sud-est europeană, cum a avut-o Iugoslavia lui Tito, pe care a avut-o cândva Grecia, pe care a avut-o cândva România și care suna, știm bine, „prin noi înșine”.
În cazul Greciei, s-a văzut, a dus la faliment.
Ca și în cazul României, în cazul Greciei, liberalismul și belșugul pot ușor duce la faliment. Sunt cele două națiuni care, după știința mea, consumă mai mult decât produc. Face parte din formula de democrație economică. Ortodocșii noștri care sunt mai puțin productivi, conform legii de fier a sociologiei lui Max Weber: un calvin este mai bogat decât un luteran, un luteran decât un catolic, un catolic decât un ortodox.
”Noua generația va ști să exploateze locul României în UE”
La această conduită specifică a poporului român contează și faptul că biserica merge mână în mână cu statul și acum, în secolul 21?
Hotărât. Este faptul fundamental. Eu sunt un partizan al celor două Europe și al lipsei de unitate europeană. Cezaropatismul răsăritului - statul mână în mână cu biserica - este opus papocezarismului occidental, care are o altă formulă politică și socială.
Și e bine?
Nu am a comenta. Este o lege care vine din Bizanț, din codexul lui Iustinian. Este un dat al răsăritului. Întotdeauna statul a fost predominant: împăratul, bazileul, cneazul, voievodul, primul secretar al Partidului Comunist, președintele post-decembrist, toți au avut un rol fundamental, biserica a mers după ei, iar electoratul a mers după biserică. De ce este Transilvania altfel? Pentru că acolo există și o biserică unitariană, și una calvină, și una luterană, și una greco-catolică...
Și nu se trag reciproc în jos, statul și biserica? Nu se opun acestea occidentalizării?
Orice occidentalizare a lumii ortodoxe are limitele ei. Lumea a fost șocată de ceea ce am spus pentru că la noi se dezbate foarte puțin. Așa cum a fost șocată acum 15 ani, atunci când am emis teza mentalității tranzacționale a românilor și când am spus că românii sunt, din fericire pentru ei, niște admirabili oportuniști politici.
Niște neguțători de șanse?
Da, neguțători de șanse. Există și alți jucători esențiali, care nu-s democrații deloc - Turcia și Rusia.
Dar sunt doi poli de pericol...
Dacă ai lipsa de inteligență să ai relații dușmănoase. Cu Rusia trebuie să ai relații reci și corecte. Reci și corecte. Cu Turcia dimpotrivă: calde.
Corectitudinea implică doi actori.
Un măscărici sigur nu poate să știe cu dibăcie să-și ducă barca. Eu sunt plin de speranțe pentru 2024. Anul 2019 va fi un an pierdut. Sper în noua generație care va ști să exploateze locul nostru admirabil în Uniunea Europeană, la marginea ei și deschis spre o lume care se ridică. Ne irosim total forțele, nu contăm politic.
Dar de ce nu au apărut oamenii noi în acești 30 de ani?
Nu aveau cum să apară. Treizeci de ani sunt prea puțini. După o epocă totalitară nu puteau să apară, mai ales că în vremea comunismului, lumea intelectuală nu a avut nici un fel de atitudine anti-establishment. Suntem singura țară din fostul sistem comunist unde oamenii de cultură nu au jucat nici un rol politic. Am fost câțiva miniștri, dar asta nu înseamnă nimic. Există însă tineri care-și pun întrebări despre o țară în care vor să rămână. Îmi pun speranța. Niciodată România nu a fost ca astăzi lipsită de lideri politici. Până și în epoca comunistă au existat un Pătrășcanu, un Groza. În epoca postdecembristă au fost un Băsescu, un Iliescu, un Năstase. În momentul de față - iertați-mă, nu pot să spun decât cu un cuvânt neacademic - nu vezi decât ghiolbani.
Nici Europa, în mare, nu are....
Așa e. Așa e. I-am văzut când au venit la București pe liderii Uniunii Europene. M-am speriat de cât de oarecare sunt. Cât de oarecare! E un fenomen de generație, nu-mi dau seama. Eu rămân cu speranța în noua generație.
</doc>
<doc docid='dw_47613808' lang='ron' type='mono' source='https://www.dw.com/ro/ro/blocajele-in-justitie-deja-au-aparut-de-ce-nu-reactioneaza-magistratii-interviu-cu-augustin-zegrean-ziarecom/a-47613808' term='MERS'>
Cu totii ar crede, la fel ca la venirea comunistilor la putere, ca lucrurile se vor opri si vom ramane un stat de drept, asa cum scrie in Constitutie, comenteaza Augustin Zegrean, fost presedinte al Curtii Constitutionale.
De ce si-a permis Tudorel Toader sa schimbe Legile Justitiei, recent adoptate de Parlament, prin ordonanta de urgenta, in loc sa dea, dimpotriva, OUG pentru implementarea recomandarilor MCV si Comisiei de la Venetia? Mai poate opri Uniunea Europeana regimul Dragnea, asa cum s-a intamplat cu Polonia sau Ungaria? De ce nu reactioneaza magistratii la bulversarea intregului sistem de justitie prin schimbarea imprevizibila, in interese obscure, a legislatiei?  Sunt doar cateva dintre intrebarile la care a acceptat sa ne raspunda Augustin Zegrean, fost parlamentar si presedinte al Curtii Constitutionale, intr-un interviu acordat Ziare.com.  Dupa OUG 13, oprita doar dupa ce sute de mii de romani au iesit in strada, au urmat doi ani plini de lovituri pentru Justitie, desi toata lumea credea ca alianta PSD-ALDE se va potoli. Ne-ar fi fost greu sa anticipam acum doi ani ce va urma?  Da, asa au crezut romanii si in 1947 - ca se vor opri intr-un an, doi, si nu s-au mai oprit. Asa au crezut si atunci, nimeni nu i-a luat in serios pe comunisti in '45-'46, nimeni, si vedeti unde am ajuns. Nici Maniu nu s-a temut, saracul, si a murit in inchisoare ...  Totusi, atunci comunistii au avut sprijin si din exteriorul tarii. Nu e cazul acum.  Si daca nu aveau? Au fost si rusii pe aici, dar doar ca sa supravegheze, romanii au facut toate nenorocirile alea. Nu au fost rusii gardieni in inchisori, ca sa ii chinuie pe detinutii politici, au fost romani toti. Ba chiar s-au chinuit ei intre ei la Pitesti.  Vreti sa spuneti ca situatiile sunt similare?  Nu, pentru ca e clar ca nu ne ducem tot intr-acolo, dar ne ducem tot intr-o directie rea, spre un stat autarhic, spre o putere discretionara. Nu vedeti ca nu ii intereseaza nimic din ce se intampla, nu ii intereseaza ce zice lumea despre ei?  Ce vi se pare cel mai grav in legatura cu aceasta noua OUG pe Justitie?  Din 2003, de cand s-a modificat Constitutia, tot am sperat cu totii ca se va renunta la ordonantele de urgenta sau macar nu se va mai abuza de ele. Dar asta nu s-a intamplat. S-a ajuns sa se dea chiar si 200, 280 de ordonante intr-un an! Ar insemna ca Romania este mereu intr-un dezastru, un cutremur, o inundatie, pentru ca doar atunci dai ordonanta de urgenta.  Ordonanta de urgenta se da in domenii care sunt nereglementate si care necesita o reglementare urgenta. Or, in domeniul organizarii judecatoresti avem recent trei legi modificate si remodificate. Culmea, acum este a treia remodificare!  Nimic nu justifica adoptarea acestor modificari prin ordonanta de urgenta. Poate doar spaima ca, daca le pun in dezbatere publica, vor fi cumva oprite.  De ce credeti ca ministrul Toader, reprezentantul Romaniei in Comisia de la Venetia, nu s-a batut ca sa dea ordonanta de urgenta pentru implementarea recomandarilor acelei comisii, ale GRECO sau ale rapoartelor MCV, ceea ce putea fi inteles si acceptat?  Dar ei nu vor sa respecte acele recomandari! Nu vedeti ca nu ii intereseaza? Ei spun mereu: "Cine e ambasadorul SUA? Sa ne lase in pace, sa plece! Cine mai e si Timmermans ala? Sa ne lase in pace!"  Dar, pe de alta parte, atunci cand facem bugetul de stat, avem in vedere si banii de la UE. Deci, cand e sa dea bani, e buna Europa, dar cand ne spune "Lasati-o mai moale cu abuzurile!", nu mai e buna.  Sunt mai multe avertismente conform carora vor aparea blocaje in Justitie, mai ales in activitatea DNA, si asta dupa ce s-au incercat si alte tertipuri, cum ar fi taierea finantarii. La ce credeti ca se va ajunge?  Dar deja blocajele au aparut. Luni, de exemplu, la Inalta Curte s-au amanat cauzele pentru ca nu se stia cine intra in instanta, cine reprezinta Parchetul, asa ca au facut cerere la completul de dezlegare a problemelor de drept ca sa le spuna ei.  Plus ca mai este si povestea aceasta ca nu mai pot fi numiti sefi interimari la Parchete. Si asta nu e gluma, pentru ca la Parchet seful ierarhic semneaza actele.  Cu alte cuvinte, e din ce in ce mai rau.  Pentru "ei" este din ce in ce mai bine.  Si e din ce in ce mai rau pentru cine?  Pentru sistemul de justitie, in general. Si pentru poporul care apeleaza la justitie. Eu lucrez in justitie, fac avocatura. Asa de greu ca acum nu a mers niciodata justitia. Dureaza procesele de nu se mai termina. Cand primesti sentinta, deja nu mai ai nevoie de ea, poti s-o pui in cui.
Cititi interviul integral pe ziare,.com accesand linkul de mai jos.
</doc>
<doc docid='dw_47596036' lang='ron' type='mono' source='https://www.dw.com/ro/ro/tudorel-toader-si-liviu-dragnea-pot-fi-intorsi-din-drum-lumea-nu-are-nevoie-de-eroi-dar-nici-de-ticalosi-ziarecom/a-47596036' term='MERS'>
Dar ministrul Tudorel Toader a luat avant, pentru ca numai cei care il pot opri nu se incumeta sa o faca.
Toader a luat avant, pentru ca numai cei care il pot opri nu se incumeta sa o faca.  Ordonantele lui Tudorel Toader ii privesc in primul rand pe magistrati si pe profesionistii din Justitie. Odata cu salvarea lui Liviu Dragnea si crearea conditiilor de posibilitate pentru o putere discretionara si abuziva, sunt amputati chiar magistratii.  E nedrept si deloc comod sa profesezi intr-un regim politic care iti pune la incercare integritatea profesionala si, mai mult chiar, constiinta.  S-a mai intamplat si nici atunci nu a fost atat de simplu pentru individ sa iasa din zona de confort, sa refuze umilinta si frica si nu devina partas al raului.  Care e limita pana unde iti permiti sa iti fie frica, inainte de a deveni tu insuti complice? Le-am pus Ludmilei Ulitkaia, lui Evgheni Vodolazkin si lui Ion Vianu aceasta intrebare.  Raspunsurile li se intalnesc: pana acolo unde devii ticalos. Nu trebuie sa fii erou, spune Vodolazkin, trebuie doar sa nu treci in lichea. Toti trei mi-au spus cate o istorie personala despre frica infranta, inainte de a deveni complice sau instrument al raului. Iata-le povestile:  Ludmila Ulitkaia, scriitoare rusa care nu se sfiieste, astazi, sa i se opuna lui Vladimir Putin: "Limita mea este destul de rationala, am un instinct puternic de autoconservare.  Limita s-a declansat insa atunci cand prietena mea, Natalia Gorbanevskaia, in 1968, momentul in care trupele sovietice au intrat in Praga, a mers in Piata Rosie. In toata tara au fost doar sapte persoane capabile sa-si exprime dezacordul. Nu am fost atunci alaturi de prietena mea, eu nu am fost in piata, nici nu am stiut ca ea va merge, desi vedeam cum zboara avioanele. Limita mea de suportabilitate si de frica nu era acolo unde era a Natasei. I-am fost intotdeauna recunoscatoare Natasei.  Limita mea a fost atunci cand m-au chemat la Institut si mi-au zis sa votez impotriva celor care s-au opus intrarii trupelor sovietice in Praga. Atunci a fost momentul in care m-am ridicat si am iesit din sala. Am fost data afara atunci. Pentru fiecare, limita este personala. Fiecare om trebuie sa inteleaga, in constiinta lui, ca exista un echilibru intre demnitate si acest sentiment de frica".  Ion Vianu, scriitor si psihiatru roman exilat in Elvetia, fiul lui Tudor Vianu: Cand ti se intampla ceva de bine, te intrebai cine este in spatele acestui bine si de ce ti s-a intamplat un lucru bun. Ceea ce te facea sa te mentii, totusi, era cercul de prieteni.  Eu am resimtit ca un lucru extraordinar de puternic in viata mea spectacolul pe care l-a montat Lucian Pintilie, "Revizorul" de Gogol. A montat un spectacol care era voluntar provocator si anti-totalitar, intr-un mod genial. Spectacolul a avut patru reprezentatii, dupa care a fost interzis.  Pentru mine, faptul ca unul dintre ai nostri a avut curajul sa faca acest act, care era un act de independenta, m-a schimbat, mi-a dat ideea si a fost aproape ca un imperativ categoric, ca intr-o zi va trebui si eu sa ies pe scena, nu in felul briliant, artistic, al lui Pintilie, dar intr-un fel.  Frica este ca veninul unui sarpe, care te paralizeaza. Frica face sa nu mai poti pasi intr-un loc intunecat, fara ideea ca s-ar putea gasi o gaura foarte adanca, in care sa cazi cu totul. Frica este, de fapt, frica de intuneric, frica primara a copilului, in care pierzi controlul vizual. Era esenta fricii in totalitarism.  Eu imi aduc aminte, si nu e usor sa marturisesti asta, pentru ca sunt marturii de lasitate, dar mai apaream la televiziune, la emisiuni stiintifice si veneam cu note pe care le tineam sub masa, pe genunchi, ca sa nu fac o gafa politica.  In totalitarism esti mereu vinovat si mereu te temi sa nu spui ceva nepotrivit. Putin cate putin, ajutandu-ne intre noi, spunandu-ne ca nu trebuie sa ne fie atat de frica, am ajuns sa putem vorbi, sa fim mai mult sau mai putin critici. Dar acesta a fost un proces, un proces pe care multi nu au putut sa il depaseasca si nu le fac un repros din asta. Asta era conditia normala a cetateanului roman.  Scriitorul rus Evgheni Vodolazkin: "Profesorul meu a fost marele savant rus Dmitri Serghei Lihaciov. El a fost la fel de renumit in Rusia, cum sunt Soljenitin si Saharov.  El nu a fost disident, insa era o linie peste care el nu trecea. De exemplu, cand l-au sunat si i-au propus sa semneze o scrisoare impotriva lui Saharov, a refuzat. In dimineata urmatoare, cand iesea din casa, a fost batut de doi tineri. Avea 70 de ani, i-au rupt doua coaste.  Acest om nu a vrut sa fie erou, insa l-au facut erou vremurile. Fiecare isi pune o limita. Cand l-au inmormantat pe academicianul Saharov, trebuia sa fie inmormantat de Academia de Stiinte, pentru ca era academician, a reiesit ca toti academicienii semnasera acea scrisoare.  Vaduva lui le-a spus ca nu au niciun drept sa spuna ceva la inmormantare si l-a rugat pe Lihaciov sa vina de la Petersburg, pentru ca numai el avea dreptul sa ia cuvantul la aceste funeralii. Asa ca un om care nu este erou are limitele sale, care il fac cu adevarat erou. Eu nu prea cred in acei oameni care, cu sabia in mana, lupta".  Nici Comisia Europeana, nici Frans Timmermans, nici Partidul Popularilor Europeni si nici presedintele Klaus Iohannis, care asteapta mereu sa vada ce spun institutiile europene inainte de a denunta el insusi abuzul Guvernului PSD/ALDE, nu au la dispozitie o formula magica, pentru ca raul facut de Tudorel Toader, in slujba lui Liviu Dragnea, sa nu devina ireversibil.
Cititi articolul integral pe ziare.com accesand linkul de mai jos.
</doc>
<doc docid='dw_47523275' lang='ron' type='mono' source='https://www.dw.com/ro/ro/coordonatoarea-ppe-din-comisia-libe-tactica-guvernului-roman-in-cazul-kovesi-este-de-neacceptat-ziarecom/a-47523275' term='MERS'>
Roberta Metsola a primit si ea, ca toti membrii Comisiei LIBE, un mesaj care o indeamna sa respinga candidatura lui Kovesi, venit chiar de la un europarlamentar roman, din PSD.  Iata interviul acordat la Strasbourg:  Au trecut aproape trei luni de cand in Parlamentul European, aici, la Strasbourg, a fost dezbatuta Rezolutia privind statul de drept in Romania. Cum vi se par raspunsurile pe care autoritatile de la Bucuresti le-au dat pana acum?  Eu m-as fi asteptat sa fi primit deja un numar de raspunsuri chiar in aceste zile, in care toate reflectoarele sunt pe Romania, al carei guvern detine presedintia rotativa. M-as fi asteptat sa le fi primit, de pilda, in timpul dezbaterilor din comisia LIBE, unde au participat ministrul Justitiei si cel de Interne.  La intrebarile mele, cei doi au raspuns ca este vorba despre probleme interne ale Romaniei si trebuie lasate asa. Mai mult, am auzit cum un alt ministru sustinea ca persoanele condamnate pentru coruptie trebuie eliberate pentru ca inchisorile sunt prea pline. Acestea sunt reactiile pe care le-am auzit, nu stiu sa fi fost si altele.  Premierul roman a spus atunci si a reluat zilele acestea ca europarlamentarii sunt dezinformati in ceea ce priveste Romania. Considerati ca ati fost dezinformata, in vreun fel?  Cred ca nu ma insel spunand ca prim-ministrul a fost europarlamentar pana in urma cu cateva luni. Probabil ca ea se considera dezinformata, din moment ce a fost europarlamentar. Trebuie sa admit insa ca nu o cunosc personal, nu am remarcat-o inainte. Eu lucrez in diverse cercuri politice, cred ca sunt destul de activa in aceasta instutitie, dar nu am intalnit-o vreodata.  Dar, pana la urma, de ce conteaza pentru Parlamentul European starea democratiei din Romania?  Nu este vorba aici doar despre Parlamentul European, ci despre Uniunea Europeana. Eu vin din Malta, tara al carui popor a luptat foarte mult pentru a fi primit in Uniunea Europeana, la fel ca si in cazul Romaniei. Eu vad Uniunea Europeana ca un grup de state cu valori si principii comune, iar atunci cand un guvern le arunca la o parte, mesajul nostru trebuie sa fie ca vom continua sa luptam pentru acele valori si principii, in interesul oamenilor simpli.  De cele mai multe ori este vorba de lideri populisti care invinovatesc Bruxelles-ul pentru orice, dupa care vin si ne acuza ca suntem dezinformati. Insa nu ei sunt cei care sufera, nici macar Parlamentul European nu este vizat direct, ci este vorba aici despre oamenii care protesteaza in strada, ei sufera, ei sunt tintele represiunii, ei sunt cei al caror mesaj este: "Vreau ca tara mea sa arate mai bine".  Tot premierul roman a acuzat, recent, ca Uniunea Europeana ar avea un dublu standard si ca ar judeca cu masuri diferite tarile din Est si pe cele mai puternice, din Vest. Se referea mai precis la Franta, la miscarea vestelor galbene. Credeti ca suntem intr-o Europa cu doua viteze?  Democratia nu are mai multe viteze. Principiile sunt aceleasi peste tot. Ma astept de la prim-ministrul Romaniei ca, in loc sa se planga de fostii sai colegi, sa incerce sa dialogheze cu ei, sa rezolve problemele.  Noi dorim realmente ca presedintia romana sa ne demonstreze tuturor ca ne inselam, sa fie rezolvate aceste dosare foarte importante pentru Romania si pentru cetatenii romani, iar apoi guvernul roman se va putea baza pe sprijinul nostru pentru a ridica mecanismul MCV si Romania sa intre in sfarsit in Schengen. Eu asta m-as astepta sa faca autoritatile romane in timpul presedintiei rotative.  Credeti ca Romania are sanse sa fie admisa in Schengen in acest an?  Ar trebui sa-si convinga partenerii, precum guvernul olandez, care se opune. Ar trebui ca guvernul roman sa dovedeasca faptul ca respecta institutiile, ca nu reprima prin forta protestele pasnice la adresa sa.  Ar trebui sa nu procedeze cum face acum, opunandu-se deschis si prin toate mijloacele ca un candidat roman sa devina primul procuror european, transmitandu-ne astfel mesajul ca personalitatile din Romania care sunt binecunoscute, oameni seriosi, muncitori, inteligenti, pro-europeni, nu sunt sustinute de catre guvernul actual.  Romania a anuntat, intr-adevar, ca nu o va sustine pe Laura Codruta Kovesi, fostul sef al DNA, pentru postul de sef al Parchetului European. Este o practica des intalnita ca un guvern sa se opuna unui candidat din propria tara?  Eu astept audierile care vor avea loc saptamana viitoare. Voi vedea daca se confirma evaluarea pe care a facut-o pentru noi un grup de experti independenti. Aceste evaluari sunt foarte importante pentru ca aduc o nota de obiectivitate unui proces de selectie. Insa pana acum nu am vazut niciun motiv pentru care aceste evaluari sa fie invalidate.  In cazul in care se va confirma ca acel candidat are merite deosebite in domeniul sau, noi il vom sustine fara rezerve, si astept atunci sa-l vad pe ministrul roman al Justitiei, persoana care ocupa locul rezervat presedintiei rotative, cum il va felicita pe candidat, pe compatriotul sau, pentru alegerea in aceasta importanta pozitie.  Daca un candidat care nu este sustinut de guvernul sau va fi totusi ales, nu inseamna asta un vot de blam din partea Uniunii Europene la adresa Guvernului de la Bucuresti?  Exact acest argument este unul dintre cele folosite de catre cei care vor sa-i submineze candidatura. Am primit tot felul de mailuri din partea reprezentatilor guvernului socialist de la Bucuresti, cu diverse motive pentru care nu o sustin pe candidata din Romania. O voi lasa pe ea sa raspunda la aceste intrebari, dar pana la urma ceea ce astept este obiectivitate. Mai ales atunci cand un guvern are un comportament anti-democratic, din orice tara ar fi, trebuie sa fie ascultate cu atentie toate partile.  In legatura cu mailurile despre care vorbeati, e cel trimis chiar zilele acestea de un eurodeputat PSD, este o practica obisnuita sa primiti astfel de mailuri de la colegii dumneavoastra?  Nu, am fost surprinsa. Dar, repet, sa asteptam audierile. Ce pot sa va spun, insa, este ca atunci cand un reprezentant al unui guvern se refera la o persoana, la cineva care s-a manifestat critic la adresa Puterii - asa cum ar trebui sa fie permis in orice societate democratica-, folosind etichete de genul "tradator" sau "dusman al statului", aceasta este o tactica de tip fascist, de neacceptat. Orice mesaj, orice mail care incearca sa transmita acest mesaj este, pentru mine, de neacceptat.  Ati fost vreodata in Romania? Va intreb pentru ca v-am auzit vorbind foarte frumos despre poporul roman.  Am fost in vizita, cand eram foarte tanara. Dar am si foarte multi prieteni romani. Exista o comunitate numeroasa de cetateni romani care traiesc in Malta.  Seara trecuta l-am auzit pe prim-ministrul italian vorbind in fata Parlamentului, aici, in Strasbourg, criticand UE. Este Uniunea Europeana pregatita sa se lupte cu populismul?  Asta trebuie sa vina in primul rand din partea liderilor politici. Politicienii au responsabilitatea de a nu propaga frica, de a nu manipula prin discursuri, pana la urma, de a nu minti. Eu, cel putin, cred in aceste responsabilitati si voi continua sa fac asta, chiar daca voi ramane ultimul politician care crede in ele.  In Malta exista probleme legate de populism, de fake news sau de coruptie? Acestea sunt teme in aceasta campanie.  Da, si in tara mea exista numeroase astfel de critici la adresa Guvernului. Din nou, cred ca fiecare politician are responsabilitatea de a avea un mesaj responsabil, daca dorim intr-adevar sa dam ceva inapoi celor carora le cerem votul si sa contribuim la mersul inainte al tarii.
AICI cititi interviul integral pe Ziare.com
</doc>
<doc docid='dw_47435684' lang='ron' type='mono' source='https://www.dw.com/ro/ro/klaus-iohannis-pune-toate-cartile-pe-un-al-doilea-mandat-repara-putine-risca-la-fel-de-putin-ziarecom/a-47435684' term='MERS'>
Klaus Iohannis face asta, la capatul a doi ani in care functia prezidentiala a fost trimisa in minorat, ridiculizata sau pur si simplu deturnata de la atributiile constitutionale. De ce acum si, mai ales, ce obtine presedintele pentru sine si ce pentru tara?
Democratia in Romania s-a degradat constant in ultimii ani, in ceea ce priveste indicatorul cel mai important, reprezentativitatea.
Parlamentul a fost confiscat intr-un sens cat de precis se poate de o majoritate politica al carei mandat este pus in slujba unei minoritati de clan si, in pofida actelor de rezistenta ale USR, a facut cam tot ce i s-a trasat dinspre grupul Dragnea/Valcov, cu toate protestele de strada si criticile europene.
Guvernul a devenit, si el, o cazarma de aparare a intereselor oligarhice si, acolo unde nu a procedat de-a dreptul autarhic, strecurand in taina ordonante si Memorandumuri de politica de externa, si-a scos la iveala impostura care le va lasa romanilor - cei care nu au emigrat - o nota de plata greu de acoperit de guvernele care vor veni.
Presedintia in guvernarea PSD
Nici Presedintia nu iese insa mai bine din anii de guvernare PSD/ALDE, cu toate ca Klaus Iohannis a candidat pe platforma liberala, invingandu-l pe candidatul social-democrat Victor Ponta, cel care astazi arboreaza steagul Opozitiei.
Presedintele ales, care are cea mai inalta reprezentativitate, raportat la legitimarea populara, a acceptat si numit trei prim-ministri trimisi de Liviu Dragnea: Sorin Grindeanu, Mihai Tudose (trecut si el in pseudo-Opozitia Ponta) si, beneficiind de a treia sansa, Viorica Dancila. In acest fel, PSD-ul lui Dragnea a transmis cat se poate de fara echivoc ca Presedintia are un rol formal, decorativ, un fel de organizator de ceremonie.
Iar strategia de deturnare a functiei prezidentiale nu s-a oprit odata ce Dragnea s-a asigurat ca Guvernul ii va sta la dispozitie, pe semnatura presedintelui.
A urmat decredibilizarea unui atribut esential al Presedintelui, reprezentarea in politica externa. Memorandumul secret prin care Guvernul Dancila a incercat relocarea ambasadei Romaniei de la Tel Aviv la Ierusalim, fara ca Iohannis sa fi fost macar instiintat, a fost o demonstratie de forta greu de acceptat, venind din partea unui politician ca Viorica Dancila, ale carei cunostinte geopolitice sunt cronic absente si imposibil de recuperat.
De altfel, relatia diplomatica cu Israelul a fost complet confiscata de Liviu Dragnea si ai lui: Viorica Dancila a mers in Israel fara ca macar sa-si fi trecut vizita pe agenda oficiala, si si-a asumat acolo, prin tacere, ca in mandatul la presedintia Consiliului UE, Romania sa devina agent de lobby pentru ca statele europene sa isi transfere ambasadele la Ierusalim, incalcand astfel unul dintre angajamentele majore ale UE, asa-numita two-state solution pentru conflictul israelo-palestinian.
O paranteza care trebuie facuta: demersul Israelului este unul indreptatit, dar, trebuie spus, mediocritatea si servilismul Guvernului de la Bucuresti mai degraba deservesc Israelului, iar Benjamin Netanyahu o stie, cu siguranta.
Mai mult chiar, aceasta legitimare a lui Liviu Dragnea care vine dinspre guvernul israelian ofenseaza atat societatea romaneasca in ansamblul ei, cat si comunitatea evreiasca de la Bucuresti, oricat de inalt ar fi scopul. Nu e o speculatie, ci una dintre concluziile desprinse de la o dezbatere chiar la Bucuresti, in vara acestui an, organizata de comunitatea evreiasca, in care, din sala, s-a pus chiar aceasta problema a limitelor cautionarii unui regim politic condus de un politician condamnat si contestat de toti liderii democratici ai Europei. Pentru ca tocmai asta ar putea vulnerabiliza dezideratul Israelului, de a-i fi recunoscuta capitala la Ierusalim, prin relocarea reprezentantelor diplomatice.
Dar putea presedintele Klaus Iohannis sa prevada ce va face Guvernul, pentru a servi intereselor lui Liviu Dragnea? In fond, Memorandumul nici astazi nu a fost desecretizat, iar prim-ministrul tarii a mers pe furis in Israel.
In primul rand, problema este prost pusa. Nu ar cantari atat de greu - si nu numai in tara, intre noi, ci si in ochii si atentia partenerilor externi - viteza de reactie a presedintelui la nazbatiile Guvernului, daca Klaus Iohannis si-ar exercita pe deplin si cu o agenda bine definita competentele de politica externa.
De pilda, un exemplu la zi: ce pozitie are Romania in chestiunea venezueleana, in conditiile in care statele democratice au recunoscut legitimitatea lui Juan Guaido de a-l inlocui pe dictatorul Maduro? Era dreptul presedintelui Iohannis sa anunte si asume pozitia Romaniei, sa o comunice el Guvernului. Cum insa de la Cotroceni nu s-a auzit nimic, am putea crede ca exista consens intre Presedinte/MAE/Guvern ca Romania sa taca, desi tacerea in acest caz nu inseamna neutralitate, ci alinierea la pozitia Moscovei si a Ankarei, care il sustin pe Maduro.
(In problema venezueleana, tacerea Romaniei este cu atat mai bizara cu cat Guvernul Dancila si-a asumat la scena deschisa chestiunea israeliana, pozitionandu-se de partea SUA. Or, SUA au fost primul stat care a condamnat regimul lui Maduro).
UPDATE 11:40 - Administratia Prezidentiala a anuntat ca Romania il recunoaste pe presedintele interimar al Venezuelei. Klaus Iohannis sugereaza ca intarzierea in reactie ar fi cauzata de MAE, el cerand analiza ministerului pe acest caz pe 4 februarie.
"Indeosebi in contextul in care tara noastra exercita Presedintia Consiliului Uniunii Europene si tinand cont de dinamica crescuta a evolutiilor internationale, Romania trebuie sa aiba in dosarele de politica externa reactii rapide, bine fundamentate si ferme, in acord cu prioritatile majore de politica externa pe care le-a urmarit consecvent pe termen lung", sustine presedintele.
Cititi articolul integral pe ziare.com accesand linkul de mai jos.
</doc>
<doc docid='dw_47426495' lang='ron' type='mono' source='https://www.dw.com/ro/ro/boris-volosatâi-unioniștii-pot-crea-un-grup-parlamentar-puternic-după-alegerile-din-24-februarie/a-47426495' term='MERS'>
Pe parcursul istoriei Republicii Moldova, partidele unioniste n-au reușit să obțină victorii convingătoare în alegeri, cu toate acestea cel puțin trei formațiuni politice și mai mulți candidați independenți și-au pus la temelia platformei electorale obiectivul reunificării cu România. Nici astăzi, la 100 de ani de la marea Unire, aceste formațiuni nu sunt în topul sondajelor, mai mult ca atât, nici de această dată forțele pro-unioniste din Moldova nu vor merge în alegeri într-un bloc comun și, spre deosebire de partidele de stânga, acestea rămân cele mai dispersate. DW a realizat un interviu cu Boris Volosatâi, directorul liceului francez-român „Gheorghe Asachi” din Chișinău și candidat independent cu viziuni pro-unioniste, cu care a discutat despre șansele forțelor unioniste de a ajunge în Parlament.
DW: Dle Volosatâi vă poziționați ca un adept al unionismului, curent care de la independență și până astăzi a aprins multe discuții contradictorii în societate. De ce totuși ideea unirii nu mai este atât de populară?
Boris Volosatâi: Eu nu sunt de acord că această idee este mai puțin susținută decât în anii 90. Eu cred că noi avem o situație exact inversă. Dacă, în anii 90, sondajele indirecte aratau că români se considerau doar 2%, astăzi avem mai bine de 20%, iar unii chiar se arată mai optimiști, susținând că sunt 28%. Este foarte clar că trendul este în favoarea unionismului și vrem noi sau nu - sunt realități istorice, iar mai devreme sau mai târziu, într-o Europă unitară, nu pot exista națiuni dezbinate. Eu nu văd impedimente pentru unire, chiar dacă cineva spune că acum nu este timpul, că nu sunt condiții, că mai întâi să soluționăm anumite probleme, iar pe urmă să o facem și pe asta. Este o trișare, rău voitoare sau din ignoranță. Dar eu cred că niciodată nu a fost un timp mai prielnic ca astăzi. Noi astăzi deschis vorbim despre acest lucru, ceea ce în 1918 nu era posibil. Doar condițiile externe au favorizat unificarea României.
Dacă facem o comparație cu partidele de stânga, vedem că sunt mult mai puține și mai reprezentative. Am în vedere comuniștii, care au fost la putere opt ani și socialiștii, care astăzi stau bine pe primele poziții în sondaje. De ce forțele unioniste sunt atât de dispersate?
Din mai multe considerente. Aceasta este cauzată atât de neînțelegerea pe interior, cât și de interesele din exterior. Partidele de stânga nu doar la noi sunt mai ușor acceptate de populație pentru că ele sunt populiste, fac foarte multe promisiuni, dar în cazul R. Moldova mai sunt și idei nostalgice ale unei situații care a existat în trecut. Astfel, chiar dacă ideologii acestor partide își dau foarte bine seama că nu se poate restabili nimic din ceea ce a fost, nici realitățile statale și nici relațiile dintre preț-marfă, oricum speculează pe aceste nostalgii. În al doilea rând, există interesul unor anumite forțe din afară, de la Răsărit, cum este Rusia, întru a alimenta această nostalgie, această situație, mai ales că avem și un număr considerabil de vorbitori de limbă rusă, care sunt de fapt purtătorii acestor convingeri.
Da, aveți dreptate, tot aceleași forțe anti-unioniste și în interesul păstrării acestei dominante socialiste duc la dezbinarea în primul rând a partidelor unioniste. De asemenea, mai există o realitate simplă, nu avem un lider, un Moise, în personalitatea căruia ar putea fi întruchipată ideea Unirii. Dar, după aceste alegeri, în perioada imediat următoare, se simte apariția unui asemenea lider, pentru a unifica toate forțele unioniste. Noi am încercat prin crearea Convenției Euro-Unioniste să facem acest lucru. Aproape ne-a reușit să aducem 14 entități într-o singură platformă, dar, în ultimul moment, subliniez din nou, cred că este vorba de anti-unioniști, cei care au alte interese decât adevărul istoric, au băgat bețe în roate și această Convenție nu a putut să meargă în aceste alegeri.
În această campanie sunteți independent. Totuși, istoria arată că cei care nu fac parte din nici un partid nu au prea mari șanse, iar din exemplul primarilor vedem că aceștia câștigă alegerile ca și independenți, ca mai apoi să devină membri de partid. Dacă veți ajunge în Parlament vă veți alătura unui partid sau veți rămâne independent?
Există un avantaj atunci când există o voce independentă, necesară într-o democrație autentică. Astăzi avem o situație inedită, dar nu excepțională. Până acum nu au avut succes cei care au mers independenți pentru că erau doar pe liste de partid, dar astăzi, când jumătate din deputați vor fi aleși pe circumscripții uninominale, candidații independenți au șanse egale, pentru că vor fi unul la unul cu alegătorul. În plus, cred că se va întâmpla exact ca în anii 90, atunci când am avut un Parlament pe circumscripții uninominale, când s-au format grupuri, fracțiuni. Sper că în următorul Parlament să intre 3-5 unioniști, din diferite colțuri ale țării, și să creeze un grup parlamentar, care ar aduce ideea unionismului la tribuna Parlamentului. Astfel, se va ridica importanța acestui mesaj nu doar în rândul societății civile, dar și la nivel politic.
Mergeți pe o circumscripție cu unul din liderii partidelor de opoziție - Andrei Năstase. Mulți vă acuză că ați face jocul partidelor de guvernare și că astfel ați fura din șansele blocului „ACUM”? Ați putea să vă retrageți din campanie în favoarea acestui bloc?
Eu aș fi luat în considerație chemarea acestui bloc „ACUM” de a nu participa în alegeri dacă el m-ar reprezenta nu doar pe mine, dar și pe această latură unionistă. Dacă m-aș retrage aș face-o doar în favoarea unui unionist. Dacă blocul „ACUM” ar fi înregimentat aceste idei ale noastre în programul său, am fi putut discuta. Însă noi nu excludem că acesta este unicul nostru aliat în următorul Parlament. În conferința mea de lansare i-am propus lui Andrei Năstase, care și așa este deputat pe liste de partid, să cedeze locul pe circumscripție unui unionist. Analiza noastră pe parcursul a multor alegeri locale arată că pe această circumscripție (numărul 33, Chișinău, Suburbii Sud) poate câștiga un unionist. În această circumscripție alegătorii mereu au dat câștig partidelor de dreapta și nicidecum de centru-stânga.
Deci să înțeleg că nu sunteți „o creatură” a partidului de guvernământ?
Nici nu poate fi. În toți acești ani de la independență încoace eu nu mi-am schimbat mesajul. Puteți urmări. La toate începuturile de an școlar, la luări de cuvânt, la radio sau TV, eu niciodată nu mi-am schimbat mesajul pro-românesc. Chiar și atunci când comuniștii au fost la putere, când liceul a fost declarat „zonă liberă de comunism” foarte conștient și în condiții mult mai complicate, nu am fost creatura nimănui. Sunt educat de părinții mei, profesori de istorie și română, iar aceasta este creatura mea, ceea ce mi-au spus părinții și buneii, atunci când în manuale nu se spunea.
Socialiștii au declarat de mai multe ori că unioniștii ar dori distrugerea de fapt a statului R. Moldova. Pe de altă parte, țara se află într-o situație complicată, iar mulți zic că este un stat eșuat. Avem capacitatea necesară să rezolvăm singuri acele probleme sistemice sau Unirea ar fi o soluție?
Nu sunt anti-statalist, ci sunt istoric și cunosc realitățile istorice. Doar că rezolvarea acestor probleme socio-economice este și una din preocupările mele. Astfel, cea mai scurtă cale spre soluționarea acestor probleme este unirea cu România. Dintr-o dată vom avea pensii, salarii sau subsidii de trei ori mai mari față de cum le avem aici. Dintr-o dată vom avea o deschidere la toate fondurile europene și la tot ce se numește susținere din partea UE. Este mult mai ușor să te unești cu o locomotivă, care atât de repede se dezvoltă. Nu va pierde nici un cetățean din R. Moldova, vorbitor de orice limbă, pentru că economia nu face diferențiere lingvistică. Ceea ce vor socialiștii, adică restabilirea Uniunii Sovietice sau a relațiilor de atunci, este absolut imposibil. Nu mai poți restabili nimic, mai ales că avem între noi Ucraina, care este în război cu Rusia. Eu propun concret ca Unirea să aibă loc fără lichidarea statului de astăzi, dar prin etapizarea acestui proces foarte pașnic. Noi deja suntem uniți virtual. Noi vorbim aceeași limbă, noi avem aceeași credință, suntem creștini ortodocși. Prin autostrada Unirii vom uni drumurile, iar gazul românesc deja a trecut Prutul. Astfel, prin omogenizarea legislației și integrarea economică a țărilor noastre vom putea avea același sistem de sănătate sau de educație. Știu că mulți se tem, dar viitorul copiilor noștri va fi acesta.
</doc>
<doc docid='dw_47353976' lang='ron' type='mono' source='https://www.dw.com/ro/ro/dorin-chirtoacă-moldova-se-transformă-într-o-ascunzătoare-pentru-bandiți/a-47353976' term='MERS'>
DW: Ați avut un start de campanie zgomotos, cu acuzații la stânga și la dreapta...
Dorin Chirtoacă: De fapt, startul campaniei a fost atunci când Plahotniuc, în cârdășie cu Dodon, au decis să schimbe sistemul electoral. Atunci s-au developat că sunt împreună. PL a fost forțat, în felul acesta, să se retragă de la guvernare. Și atunci au început arestările. Astfel, ceea ce a mai rămas din Alianța pentru Integrare Europeană s-a transformat într-un regim dictatorial pe care îl vedem acum în toată splendoarea. A avut loc curățarea terenului ca să rămână un singur partid: Filat – la pușcărie; PLDM – bucățele; Leancă – subordonat. În Parlament au curățat tot ce au putut curăța, în teritoriu primarii au fost forțați să treacă la PDM. Mai rămânea Partidul Liberal, așa că au decis să ne aresteze. A rămas să împartă ei (democrații – n.n.) mai departe totul cu Dodon, iar mai nou și cu Șor. Sunt toți împreună.
Vorbeați de Filat, de distrugerea PLDM, de presiuni asupra PL... De ce își devorează Plahotniuc partenerii?
Pentru că este incapabil să urce el la nivelul lor. Și atunci îi coboară pe toți mai jos de nivelul lui. Frustrarea lui e că a conștientizat că nu va fi iubit niciodată de oameni. La Nisporeni, acolo unde candidează pe circumscripție uninominală, a „omorât” tot ce i se putea opune. L-a băgat sub el și pe primarul Robu, care era de la PL, și a monopolizat acolo absolut tot. Se chinuie să devină erou național la Nisporeni ca să-și justifice în continuare aflarea în fruntea partidului.
PL a fost partidul care a votat în 2016 acest guvern controlat de Vlad Plahotniuc... L-ați ajutat. Acum vreți să ștergeți acel episod? Să uităm de el.
Nu cred că se poate șterge, dar se poate explica. Ar fi absurd să ștergem. Asta ar însemna să spunem că nu am fost conștienți de ceea ce facem. Mă refer la partid, pentru că personal am fost împotrivă și m-am opus inclusiv la Biroul Politic și la Consiliul partidului. Eu și domnul Lilian Carp am fost împotrivă. Votul a fost în favoarea majorității parlamentare. Argumentul a fost că, în caz contrar, vor fi alegeri anticipate pe care le va câștiga partidul pro-rusului Dodon. Dodon simula opoziția – era în stradă cu Andrei Năstase și Maia Sandu. Ideea de a schimba PDM cu Partidul Socialiștilor, care să preia în totalitate majoritatea în Parlament și să aibă toată puterea, nu era o soluție. Asta ar fi însemnat să aruncăm în brațele Rusiei tot ce a mai rămas din Moldova. Prin urmare, s-a mers la limită în acea alianță chiar dacă se știa că vor fi consecințe negative pentru partid. Între timp, acel gest a permis developarea lui Dodon – am reușit să demonstrăm că el nu este deloc în opoziție față de Plahotniuc, ci în cârdășie. Și asta s-a văzut când au împărțit funcțiile de ambasadori, la „MoldovaGaz”, iar faptul că au votat împreună trecerea la sistemul mixt a pus capacul. Deci, sacrificarea ratingului PL de atunci, din ianuarie 2016, a permis developarea cârdășiei dintre ei.
Deci, recunoașteți că a fost sacrificat ratingul partidului prin alianța cu PD... Și acum ce faceți – mergeți în campanie cu un rating sacrificat?
Da.
Foarte ciudat. Și pe ce mizați?
Poate vom fi înțeleși mai târziu. Developarea cârdășiei dintre Dodon și Plahotniuc trebuia făcută. Acum problema e că electoratul pro-rus acceptă această cârdășie. Speră că Dodon îi va putea lua locul lui Plahotniuc. Dar Plahotniuc îl are agățat de toate celulele corpului pe Dodon încă de când era ministru al Economiei. Privatizările frauduloase de care a beneficiat Plahotniuc: „La Izvor” – restaurantul și jumătate de hectar de pământ, privatizare făcută cu Dodon; „Grădina Moldovei” – 10 hectare de pământ la Calea Basarabiei, privatizate de Plahotniuc când Dodon era ministru; Hotelul „Codru”, „Hotelul Național”... Dodon este dator-vândut pe trei vieți înainte lui Plahotniuc...
Știți, sacrificiul acela pe care spuneți că l-a făcut PL-ul în 2016, intrând în combinația lui Plahotniuc, mie mi se pare suspect de mare, iar argumentul că ați vrut să-l developați pe Dodon, care se dădea drept opozant, prea mic. Amintiți-vă de acele proteste foarte fierbinți de sub pereții Parlamentului în noaptea învestirii Guvernului Filip... Dl Ghimpu a fost bătut atunci și numit „Iuda” de către protestatari. Nu v-ați gândit atunci că omorâți partidul care coagula unioniștii?
În stradă era Maia Sandu, Andrei Năstase (lideri pro-europeni) și Usatîi și Dodon (lideri pro-ruși). Raportul de forțe arăta că în cazul unor alegeri anticipate – câștiga Dodon. A schimba un hârb pe o oală spartă nu este o soluție. Adică, ce am fi câștigat dacă venea Dodon cu majoritate în Parlament cu alură de opozant al lui Plahotniuc? Nu am fi câștigat nimic. Da, este riscant. Am avut discuții fierbinți și la partid. Deci, atunci s-a considerat că alegerile anticipate trebuie evitate. Și așa s-a ajuns la acel vot pentru guvernul Filip.
Vă amintiți declarația lui Andrian Candu conform căreia, după votul liberalilor pentru Guvernul Filip, PDM va renunța, în favoarea acestuia, la funcția de președinte al Parlamentului? Nu v-a mai cedat până la urmă nimic și nici nu v-am auzit vreodată să vă indignați...
Acesta a fost subiect de contradicție în alianță, dar a căzut destul de repede pe planul doi-trei, pentru că au apărut alte probleme care țineau deja de presiunile făcute de PDM asupra membrilor noștri din teritoriu, asupra Primăriei Chișinău unde eram primar, asupra colegilor din ministere, urmăririle ilegale, camere ascunse montate prin birouri...
Dar acesta nu este un motiv să nu mai cereți funcția de președinte al Parlamentului care vă aferea posibilitatea să blocați anumite abuzuri.
Dar ele veneau în cascadă – aici o problemă, dincolo o problemă... La fiecare ședință erau contradicții pe majoritatea inițiativelor pe care ei încercau să le împingă.
Și nici în spațiul public nu v-ați revoltat că nu mai primiți funcția promisă...
Păi atunci când ești în alianță, încerci să rezolvi problemele în alianță. Așa este un cod deontologic.
Da, îmi amintesc - spunea des domnul Ghimpu: „Tac ca să existe alianța!”...
Spunea asta din bun simț. Dar până la urmă tot el era cel care dezvăluia marea parte a informațiilor din interiorul alianței. N-ar fi vrut să spele rufele în public, dar a fost deschis și cu presa, și cu societatea civilă. Cu timpul, gesturile lui vor fi înțelese. Închipuiți-vă că astăzi Dodon avea majoritate în Parlament și mai avea și funcția de președinte al republicii, plus toată susținerea pe care o are de la Putin. Nu eram noi deja un fel de Crimeea?
Nu avem nici o garanție că lucrul acesta nu se va întâmpla după 24 februarie...
Da, nu avem, dar măcar am amânat această tragedie cu doi ani.
Ne-am chinuit în această perioadă.
Da, ne-am chinuit, pentru că asta facem de 30 de ani în Moldova.
Liderul PL, Dorin Chirtoacă, în dialog cu Vitalie Călugăreanu
Haideți să ne amintim cum a început, de fapt, capturarea statului. Dvs știți cum a fost vândută funcția de procuror în 2009?
O să vă spun tot ce știu.
Cunoașteți discuțiile despre faptul că această funcție a fost vândută cu 2 milioane de euro...
Da. Un apropiat al lui Urechean (fostul lider al Alianței Moldova Noastră), Gheorghe Mihai, a ajuns la SIS, iar Zubco (ex-procurorul general Valeriu Zubco – n.n.), care era un apropiat al lui Plahotniuc, a ajuns procuror general în condițiile în care Procuratura urma să-i fie partajată politic partidului condus de Urechean.
De acolo au pornit toate relele. Povestiți-ne filmul acelei presupuse tranzacții.
E vorba de prima alianță PL-PLDM-AMN și PD din 2009 și de modul cum au fost partajate principalele funcții în stat între aceste partide – funcțiile de șef al statului, președinte al Parlamentului și prim-ministru. Respectiv, astea trei au fost repartizate PL, PLDM, PDM, iar AMN a rămas fără funcție și a cerut Procuratura Generală. Punând lucrurile cap la cap, presupun că această chestiune cu procurorul a fost din start convenită între Urechean și Plahotniuc, pentru a se face ulterior acea rocadă. Pentru că imediat după aceea, fără mari discuții, a ajuns Zubco la Procuratură și, respectiv, Gheorghe Mihai la SIS, fiind neclar pentru noi toți cum s-a întâmplat asta. În orice caz, nu a existat nici un fel de opoziție din partea lui Urechean. Dacă s-a plătit sau nu – nu am probe și nu vă pot spune.
Apoi a fost un alt episod când Marian Lupu (ex-lider PDM) a venit și a spus că PDM nu participă la Alianța pentru Integrare Europeană dacă nu primește conducerea Centrului Național Anticorupție. Și atunci Mihai Ghimpu a cerut ca instituțiile abilitate cu urmărirea penală (MAI, Procuratura și CNA) să fie repartizate echilibrat partidelor componente ale alianței. Democrații au refuzat. Pe atunci legislația nu prevedea concursuri pentru ocuparea acestor funcții. Când a venit Lupu și a insistat să li se dea CNA-ul, eu, la ședința Biroului PL, am spus că nu este în regulă, pentru că mi-am amintit că acolo este Zumbreanu și toată întâmplarea cu „Victoriabank”, Plahotniuc, Țopa, Năstase din 2005. Eu cunoșteam despre abuzurile care au avut loc atunci din prima sursă, chiar de la Dl Țurcanu (Victor Țurcanu, fondatorul băncii – n.n.). Am mers cu el o noapte în tren la București și chiar mi-a dat o mapă cu documente. Deci eu știam foarte bine cine și cu ce se ocupă la Centrul Național Anticorupție.
Urmărind toate lucrurile care s-au întâmplat: schimbarea sistemului electoral, trasarea circumscripțiilor uninominale așa cum au vrut ei, democrații, vedeți vreo posibilitate ca PDM-ul să rămână pe dinafara guvernării după alegeri?
Da. La o asemenea configurație trebuie ajuns. Cert e că la aceste alegeri trebuie să scăpăm de cei care au făcut din Moldova o „Cosa Nostra” – un paravan sub care își gestionează hoțiile.
Am văzut acele dezvăluiri pe care le-ați făcut, legate de conexiunile și proprietățile externe nedeclarate ale lui Plahotniuc și spuneați că de la ele ar putea porni o investigație internațională care l-ar pune în dificultate.
Vorbim despre faptul că Plahotniuc nu și-a declarat averile și, în acest caz, apare răspunderea penală. Automat, după alegeri, trebuie să apară o investigație pentru a vedea câtă avere nu a declarat Plahotniuc. Deci, încălcarea legii este constatată și conexiunile sunt în Cipru, Bulgaria, Belgia, care pot investiga de unde au luat acei interpuși sumele acelea uriașe pentru Aeroport și acele bunuri în valoare de câteva sute de milioane de euro.
Credeți că sunt bani din miliardul de dolari furat în 2014 din băncile moldovenești?
Inclusiv.
Ați spus atunci când ați postat probele pe rețelele de socializare că veți cere scoaterea lui Plahotniuc din cursa electorală în baza acestor documente pe care le-ați obținut. Ați făcut deja demersul la Comisia Electorală Centrală?
Este sesizarea pregătită și o vom depune în următoarele zile. Vorbim de nedeclararea averii – bani pentru Aeroport, vilele din Elveția, așa-numita „casă albă” din sectorul Telecentru, cele 4 posturi TV pe care le deține, hotelurile din Chișinău...
Pe 6 decembrie, la o emisiune TV ați vorbit apăsat despre necesitatea coagulării opoziției pro-europene, pentru ca nici un vot să nu fie irosit. Vă reamintesc doar câteva citate: „Sper să atingem numitorul comun cu blocul ACUM. Dacă nu – chiar cred că putem găsi o soluție ca să nu ne lovim unii pe alții în această campanie”. Apoi, la conferința de presă din 31 ianuarie l-ați atacat dur pe Andrei Năstase pentru că a obținut o hotărâre de condamnare a Moldovei la CEDO. O altă declarație făcută pe 6 decembrie:„Plahotniuc și Dodon asta vor – să fim o puzderie de partide pe dreapta, iar ei, pe stânga să iasă învingători. (...) La mijloc de februarie va fi clar. (...) E mai bine să participăm la alegeri și nu excludem ca, în ultima săptămână care precede data de 24 februarie, să ne retragem în demnitate și spunem: Oameni buni, susțineți-i! Ei sunt cei care vor rezolva problema de data aceasta”. Așa ați spus.
Da.
Deci, o să vă retrageți în favoarea blocului ACUM sau nu?
Nu.
Decizie definitivă?
Decizia rezultă din ceea ce s-a întâmplat în ultima lună. (PL și-a exprimat nemulțumirea față de împărțeala care a avut loc în blocul ACUM, liberalilor fiindu-le oferite doar 7 circumscripții din cele 51 – Briceni, Fălești, Orhei, Taraclia, Comrat, Transnistria, Europa de Est și Asia. – n.n.). Trebuie spus că chestiunea aceasta a fost discutată și cu partenerii internaționali – PPE și ALDE – care știau că noi o să găsim numitor comun, dar ACUM i-au dus de nas și pe cei de la PPE, și pe noi.
Înțeleg că e vorba de o supărare, o neînțelegere... Și vreau să înțeleg pe ce puneți Dvs accent. Să admitem și faptul că ei aveau interesul să vă scoată din joc... Să înțeleg că, din cauza acelei supărări, interesul Dvs pentru neadmiterea risipirii voturilor a scăzut? Ce este mai important în momentul acesta pentru Dvs?
După ce ei au procedat cu noi așa cum au procedat, partidul a luat decizia demnă, cam pe la sfârșit de decembrie, să participe la alegeri. Am chemat partidele unioniste să se unească în jurul PL. La sfârșit de decembrie am spus că voi colecta semnături pe circumscripția 32, dar nu mă voi înregistra în calitate de candidat. Adică tot am întins o mână blocului ACUM. Am propus să vedem care este persoana susținută mai mult de cetățeni – eu sau candidatul ACUM și așa să facem în toate circumscripțiile. Am făcut această ultimă tentativă ca să mai discutăm odată. Dar și aceasta a fost ignorată. Apoi am discutat pe 17 ianuarie, când a fost întâlnirea cu ministrul de Externe al României, Teodor Meleșcanu... Și atunci Andrei Năstase, care a întârziat la acea întâlnire, a recunoscut că ei nici nu aveau de gând să discute cu noi, pentru că nu văd finalitatea unor astfel de discuții. Și atunci cine sacrifică unitatea opoziției? Îi interesează doar ca ei să ajungă în Parlament și să-i sacrifice pe toți ceilalți. Să nu luăm împreună 40-45 sau 50 la sută, ci să ia ei singuri 25-30% și mai mult nimeni.
Chiar și așa, vă bazați argumentarea pe niște contradicții și pe niște supărări între partide, iar eu mă refeream la interesul național, la salvarea statului.
De acord. Până la 17 ianuarie au fost contradicții între partide, nu supărări. În această situație noi spunem: pe circumscripțiile uninominale hadeți să ne susținem reciproc, iar cu lista națională vedem spre finele campaniei. Acestea au fost discuțiile inclusiv la masă cu Dl. Meleșcanu. Noi și acum ne putem uni – pe circumscripții câte un singur candidat pro-european și vedem ce soluție găsim cu lista. Dar ei nu vor.
Și după 17 ianuarie ce s-a schimbat?
Apoi au intervenit investigațiile pe care le-am prezentat. Când Andrei Năstase a spus că este onorabil să câștigi la CEDO 7 milioane de euro, mie mi s-a aprins becul. El a criticat privatizarea companiei „Air Moldova” de către interpușii lui Plahotniuc. Da, este o șmecherie. Dar în 2001 la fel au procedat Victor Țopa și Andrei Năstase – Năstase fiind vicedirector la „Air Moldova” și finul lui Țopa. Și el a spus că este onorabil să câștigi la CEDO. Cum poți să te pretinzi salvatorul națiunii când ai 7 milioane de euro furate din buget, chipurile prejudiciu stabilit de CEDO, pentru o companie germană? Companie din Germania înseamnă bani germani pe care i-a adus în Moldova în anul 2000, pentru a-i investi în „Air Moldova”, au luat 49% din acțiuni, apoi Voronin (ex-președinte al Republicii Moldova – n.n.) a anulat contractul, banii au rămas în Moldova, iar compania germană a rămas cu prejudiciul pe care îl recuperează prin CEDO. Dar Curții Europene nu i s-a spus că acei bani investiți de compania din Germania în Moldova aveau proveniența tot din Moldova. Deci nu erau ai unor investitori germani, ci ai unor moldoveni - Victor și Viorel Țopa, iar primul milion de euro este de la „Banca de Economii” – bani furați. Banii au fost duși în Germania, acolo i-au investit ca și cum din partea companiei germane cu director german, dar fondatoare figurează Ana Țopa, soția lui Victor Țopa, nașa lui Andrei Năstase, iar Andrei Năstase era vicedirector la „Air Moldova”, care din interior, a facilitat această privatizare. Iar când Voronin a anulat contractul cu Unistar Ventures GMBH, el a plecat de la „Air Moldova” și s-a făcut avocat al acestei companii, a mers ca avocat la CEDO după care a ajuns să lucreze la Unistar Ventures GMBH (acum firma se numește German Aviation Capital GmbH). Deci, nu erau nemți cei care au privatizat, în 2001, „Air Moldova”! În aceste condiții, Năstase se descalifică, iar ca să susținem mai departe blocul ACUM, Năstase trebuie să se retragă și din blocul ACUM, și din partidul pe care îl conduce.
Dar vă dați seama că ceea ce numiți Dvs dezvăluiri sunt percepute acum, în campanie și mai ales după afișarea neînțelegerilor Dvs cu cei din blocul ACUM, ca niște instrumente de luptă politică și nimic mai mult? Mai ales că este vorba de o hotărâre a CEDO.
Dar ce să fac dacă acum am dat de această schemă? Ce vină am eu că până acum nu au fost făcute investigații? Da, eu înțeleg că sunt percepute electoral și nu am nicio problemă cu asta.
Deci Dvs nu sunteți ca dl Ghimpu care spunea că tace ca să existe alianța?
Păi ce, am trecut prin aceste experiențe negative ca să idolatrizăm persoane care au furat și să ne pomenim peste câțiva ani că se întâmplă la fel? Nu e normal să taci când se fură.
Pe 29 noiembrie 2018, instanța v-a anulat toate restricțiile de a ieși din Republica Moldova în legătură cu cele două dosare pe care le aveți, iar peste două zile ați fost ales președinte al PL. Așa i-a abătut justiției, despre care spuneți că e controlată de Plahotniuc, să vă facă un cadou în ajunul acelui eveniment?
Din nou este vorba de stereotipuri. Informația că voi fi ales președinte al PL a ieșit din sediul PL înainte ca evenimentul să se întâmple. Și atunci mi-au scos restricțiile ca să mă compromită – să se creadă că Plahotniuc mi-a făcut un cadou. Eu de la ei am primit amenințări de câteva ori. În ianuarie-februarie 2018 mi-au cerut să nu-mi dau demisia din funcția de primar de Chișinău, ca să nu provoc alegeri locale noi. Atunci, la solicitarea procurorilor, am fost suspendat, iar ei și-au pus omul lor, pe Silvia Radu, primar interimar. Mi-au transmis așa: Punctul unu...
Cine v-a spus?
Mi-au transmis prin intermediari – persoane de la PDM au transmis persoanelor de la PL. Persoanelor de la PDM nu le știu numele, iar celor de la PL nu le pot divulga numele,  pentru că mi-au solicitat să nu fac asta, deoarece au copii. Mi-au transmis următoarele mesaje: Ar fi bine să nu-ți dai demisia, pentru că, unu, alegeri nu vor avea loc oricum... – „Noi avem juriști buni” (este citatul care i-ar fi fost transmis în limba rusă – n.n.). Doi: „Vom considera demisia ta drept șantaj la adresa noastră”. Adică chipurile eu aș șantaja PDM-ul. În schimb, dacă nu-mi dădeam demisia mi s-a promis că „totul o să fie în regulă cu dosarele”. Aceasta a fost prima amenințare. Am rugat să li se transmită că niciodată nu am șantajat pe nimeni și nici nu aș încerca. Trei: "Ceea ce faceți voi este mârșav!" Am informat partenerii europeni în legătură cu aceste amenințări. A urmat conferința de presă la care am anunțat că renunț la funcția de primar și am generat alegeri anticipate. Și în instanță am declarat și este imprimat asta - că am fost amenințat de oamenii lui Plahotniuc.
A doua oară m-au amenințat în noiembrie 2018, înainte de congresul PL, când se știa că voi candida. Mesajul transmis a fost: „Renunță! Nu candida nici pentru președinția partidului, nici pentru Parlament, ca să nu ai probleme cu dosarele”.
Noi vrem să putem verifica aceste acuzații. În acest caz ne puteți spune cine v-a amenințat
Informația mi-a fost transmisă prin aceleași persoane. Cred că la un moment dat colegii de partid vor povesti singuri despre asta. De data aceasta nu le-am mai răspuns, dar după ce am fost ales președinte, pe la mijloc de decembrie, am primit o reacție din partea lor la alegerea în funcția de președinte al PL, care suna cam în felul următor: „Noi am vrut doar să te dăm jos de la Primărie, pentru că ne-ai blocat proiectele imobiliare. Acum ți-am anulat restricțiile ca să poți fugi”.
Dar anularea restricțiilor poate fi percepută și altfel...
Da, înțeleg – sugerați că eu și Plahotniuc jucăm la o mână.
Da, în sensul acesta mă gândeam.
Eu știu că lor le-ar conveni o astfel de percepție. Dar dacă timp 10 ani, cât am fost primar, Plahotniuc nu a obținut nimic din terenurile și edificiile pe care și le-a dorit în Chișinău, iar apoi am fost arestat, mi-au batjocorit familia, partidul – cam de ce ar trebui să merg eu la o înțelegere cu Plahotniuc?
Ca să rămâneți în libertate. Deci vreți să spuneți că nu v-a sugerat nimeni, prin mesaje de la PDM, să vă supărați pe blocul ACUM și să-i faceți concurență pe segment la alegerile din 24 februarie?
Păi dacă Andrei Năstase are 7 milioane de euro furate... Și dacă ne-au respins și nu au dorit să discute cu noi...
Dvs spuneați pe 6 decembrie la TV că dacă sunt măcar doi pe segmentul pro-european – nu mai are rost, deoarece candidatul lui Plahotniuc-Dodon va învinge pe seama fărâmițării electoratului pro-european. Și acum ce faceți?
Dacă cei din ACUM nu vor să discute cu noi și au 7 milioane de euro pe care le ascund... Asta e o bombă cu ceas pentru Năstase. El trebuie să se retragă. Nu o să se poată ascunde la nesfârșit în spatele deciziei CEDO. Demnitatea noastră este mai presus, demnitatea de oameni care au luptat cu regimul comunist din anii 1960-1970. De ce ar trebui să renunțăm acum la tot și să mergem...?
Erați gata să faceți asta pe 6 decembrie, când spuneați, la PRO-TV, că „nu trebuie să procedăm ca în junglă - fiecare pentru sine”...
Da. Și suntem gata să facem asta în fața unor oameni onești, dar nu în fața unor escroci. Nu le putem așterne la picioare acestor indivizi idealul unirii.
Credeți că mai prind mesajele unioniste și antioligarhice în această campanie electorală?
Mesajul antioligarhic este obligatoriu din moment ce oligarhia a capturat acest stat. În ceea ce privește mesajul unionist, acesta transcende alegerile din 24 februarie. Unirea este portița noastră de salvare. Inclusiv economic, în România prețurile la mărfuri și produse sunt mai mici, infrastructură există... Noi am falimentat în a construi acest stat, pentru că din start a fost totul artificial. Dacă avem certitudinea că Germania de Est s-a unit cu Germania de Vest și a rezolvat toate aceste probleme în câțiva ani, de ce noi nu facem același lucru, dar preferăm să trăim după regulile lui Hitler și Stalin? Nu există altă soluție pentru Moldova! Am avut 30 de ani la dispoziție. Mai departe lumea pleacă peste hotare, ceea ce înseamnă că Moldova se transformă într-o ascunzătoare pentru bandiți și pentru teroriștii politici ai secolului XXI, care speculează geopolitica: asta face Plahotniuc în relația cu SUA - scuipă pe UE și strânge pe toți de gât în Moldova... Speculează geopolitica - îl arată pe Dodon ca pe „bau-baul” lui Putin, Poroșenko îi este prieten, se înțeleg cu firmele americane de lobby că ar fi susținătorii intereselor SUA aici, adică nu permit ca Moldova să ajungă sută la sută pe mâna Rusiei. Numai că uită că înțelegerea cu SUA nu a fost să facă aici dictatură.
Plahotniuc a făcut un fel de negoț cu SUA. După înțelegerea cu SUA, sistemul financiar-bancar, care era conectat, cu ajutorul lui Plahotniuc la Rusia, a fost pus la adăpostul Vestului, inclusiv prin „Banca Transilvania” din România. E vorba de „Victoriabank” din Moldova. La „Moldova Agroindbank” s-a întâmplat ceva asemănător – fostele acțiuni ale lui Veaceslav Platon (deja în detenție în Moldova – n.n.) – 3-4 offshoruri dintre care unul din SUA, le-a mutat în Vest. Acțiunile unei alte bănci – „Moldindconbank” sunt mutate acum printr-o bancă din Bulgaria. Dar o bună parte din aceste acțiuni rămân în offshoruri și nu este exclus că mâine va decide să le treacă din nou în Rusia, așa cum a fost până în 2014.
Revenim la alegeri. Dvs cum credeți va fi sau nu lăsat blocul ACUM în competiție până la sfârșitul campaniei sau va fi scos?
Există riscul ca, în baza raportului comisiei parlamentare vizând cazul „Open Dialog”, să fie exclus.
V-a cerut cineva să vă înscrieți separat în aceste alegeri ca să asimilați electoratul blocului ACUM în cazul în care acesta va fi scos din competiție?
Nu. Niciodată. Le-am sugerat celor din ACUM că e mai înțelept să participăm la alegeri separat și, în funcție de cum stau lucrurile, dacă pe ei îi exclud - să-i luăm pe lista noastră. Deci avem și acest vehicul electoral. Ei au exclus categoric această posibilitate.
Personal, cu Plahotniuc, ați discutat vreodată?
Niciodată și nici nu am de gând să discut cu el. Acest individ trebuie să ajungă la coșul de gunoi al istoriei la fel cum au ajuns și alți dictatori – Gaddafi, Ceaușescu, Hussein, etc.
Ce ați vrea să-i transmiteți?
„Plahotniuc, nici nu știi cât de mic începi să fii”. Ți-ai bătut joc de noi toți, iar acum îți vine nota de plată.
Reacția liderului PPDA, Andrei Năstase: „Cariera lui în spațiul public a luat sfârșit!”
Este vizibil că tot mai mulți indivizi, astăzi în căutarea propriilor orizonturi (și aici mă refer la cei care au decis brusc să iasă în fața oamenilor și să le ceară votul) se împiedică în drumul lor spre desăvârșire personală și publică de numele meu. (...) Teama de schimbarea care plutește astăzi peste toată Moldova este una profundă, care provoacă cel puțin insomnii celor care vor cu orice preț să-și păstreze puterea, iar unii, își negociază, astfel libertatea lor penală și vremelnică. (...) Oamenii s-au obișnuit deja cu rețetele regimului de a demoniza pe toți cei care nu li se supun. Linșajul mediatic continuă, oamenii sunt din nou disprețuiți și luați de proști. (...) Fake news are întotdeauna nevoie de o sursă. Acum este Chirtoacă, mâine poate fi altcineva! Fake news conține informație trunchiată, falsă. Exact așa se întâmplă acum, iar nepotul, asemenea mentorului său Ghimpu, aflat în agonie politică, face tot ce este omenește posibil pentru a nu pierde definitiv atenția publică, atenția oamenilor. Va vedea că prețul pe care îl plătește astăzi este prea mare; cariera lui în spațiul public a luat sfârșit. Ce spune astăzi Chirtoacă, Plahotniuc spune de peste 10 ani. O spune de fiecare dată când simte că-i pleacă pământul de sub picioare. (...) Ce nu a spus niciodată Plahotniuc și nu spune nici astăzi Chirtoacă este faptul că asupra acestei povestiri romanțate, așa cum a fost și este prezentată de fiecare dată, s-a pronunțat cu multi ani in urma CEDO printr-o decizie definitivă care condamna regimul comunist. Care să fie motivul pentru care, despre un caz în care CEDO s-a pronunțat, acum foarte mulți ani, ar trebui ca și Chirtoacă să se pronunțe din nou? Motivul este miza uriașă pe care le au aceste alegeri și preţul mare pus de Plahotniuc pe libertatea lui penală. (...) Nimic, nici cea mai mare și halucinantă dezinformare de pe acest Pământ nu mai poate opri ceea ce se va întâmpla la finele lui februarie, în cabinele de vot!
Reacția purtătorului de cuvând al PDM, Vitalie Gamurari: Se victimizează în interes politic
În ceea ce privește acuzațiile ce țin de presupusa presiune cu dosarele penale – dacă el consideră că nu a avut probleme cu legea, nici nu trebuiau să apară asemenea complicații în activitatea sa. E straniu, totuși, că aceste învinuiri apar anume acum. Noi vedem tentația unor candidați implicați în această campanie electorală de a se victimiza și de a aduce acuzații Partidului Democrat, care este de guvernământ. Pur și simplu, în lipsa unor idei palpabile și a unor proiecte, în măsură să convingă electoratul să-i voteze, recurg la asemenea acțiuni de victimizare. Este evident că sunt declarații politice. Suntem în campanie electorală... Dacă ar fi fost în afara campaniei, probabil și reacția ar fi fost alta.
</doc>
<doc docid='dw_47350049' lang='ron' type='mono' source='https://www.dw.com/ro/ro/pentru-prima-dată-un-suveran-pontif-vizitează-peninsula-arabă/a-47350049' term='MERS'>
Pentru prima dată în istorie un şef al Bisercii Romano-Catolice vizitează Peninsula Arabă. Oficial, vizita de trei zile a Papei Francisc are o motivaţie religioasă. Dar ambele părţi - conducerea Emiratelor Arabe Unite (EAU) şi episcopul catolic al locului aşteaptă un mesaj cu implicaţii profunde pentru întreaga regiune.
"În numeroase cazuri domneşte impresia că în Arabia nu ar exista deloc creştini", a declarat Paul Hinder pentru DW. Episcopul catolic pentru partea sudică a Arabiei, de origine elveţiană, se ocupă împreună cu câteva zeci de preoţi de aproximativ un milion de creştini catolici. Dioceza sa este, ca întindere, una dintre cele mai mari din lume.
Câteodată episcopul celebrează opt, zece sau chiar mai multe misse la sfârşitul unei săptămâni. Şi bisericile sunt mereu pline. "Este o biserică a migranţilor plină de vitalitate", afirmă el. Ori sunt "expaţi", adică diplomaţi trimişi oficial la post sau responsabili din economie, ori sunt muncitori "cărora credinţa li se pare importantă". Aceştia din urmă provin din India şi Pakistan, Sri lanka sau Filipine. Episcopul subliniază de asemenea că nu are să se plângă din cauza libertăţii de exercitare a credinţei, fiindcă este respectată, mai ales în ceea ce priveşte celebrarea slujbelor.
"Loc de întâlnire a culturilor"
"Astăzi există mai bine de 70 de biserici, templuri şi sinagogi în EAU", a declarat pentru DW ambasadorul acestei ţări în Germania, Ali Abdulla Al Ahmed. "Pluralismul religios este foarte răspândit în ţara noastră, cu mult peste nivelul înregistrat în anii 50 şi 60 ai veacului trecut." Iar acest pluralism trebuie practicat, pur şi simplu, a adăugat diplomatul.
Fapt neobişnuit, şi Papa Francisc a abordat această temă într-un mesaj video, realizat înaintea vizitei sale. Suveranul Pontif a declarat că se bucură să poată vizita o ţară "care este un model de coabitare, de fraternitate între oameni şi care vrea să fie un loc de întâlnire a diverselor civilizaţii şi culturi, în care mulţi îşi găsesc un job sigur, unde pot munci şi trăi liberi, respectând diversitatea."
De ce este atât de importantă pentru Papă fraternitatea între oameni se poate înţelege aruncând o privire pe harta regiunii. În vest, EAU se învecinează cu Arabia Saudită, în nord se ajunge pe coasta Iranului după numai două ore de mers cu şalupa. Nici Pakistanul, Afganistanul sau Yemenul nu sunt prea departe. Iar acestea sunt state în care creştinii trebuie să se teamă pentru viaţa lor şi în care pluralismul religios este de neconceput.
EAU au mai bine de nouă milioane de locuitori. Dar numai fiecare al nouălea deţine şi cetăţenia ţării, o monarhie ereditară care a devenit foarte bogată graţie petrolului. Pentru a-şi menţine prosperitatea, EAU au nevoie de numeroşi muncitori din străinătate, de care, spre deosebire de alte state aflate în aceeaşi situaţie, au grijă şi pe termen lung, fiindcă ţara pune accent şi pe dezvoltarea socială. Pe de altă parte, EAU nu sunt o ţară-model, fapt demonstrat între altele, de tratamentul aplicat homosexualilor: dacă sunt prinşi, aceştia riscă pedeapsa capitală.
Vizită la Roma
Vaticanul şi EAU, care şi-au dobândit independenţa în 1971, întreţin relaţii diplomatice oficiale din 2007. Dar contactele bilaterale sunt mult mai vechi. Şeicul Shakhbut bin Sultan Al Nahyan, liderul din epocă de la Abu Dhabi, a vizitat deja în 1953 Vaticanul, în cursul unui turneu oficial în Europa.
În 2016, prinţul moştenitor, Muhammad bin Zayid, i-a prezentat Papei la Vatican o colecţie de fotografii înfăţişând diverse şantiere arheologice. Erau imagini realizate la Sir Bani Yas, o mănăstire creştină de pe o insulă aflată în faţa coastei EAU, care a existat între secolele VI -VIII d.H.
Prilejul propriu-zis al vizitei Papei în EAU este o "întâlnire inter-religioasă", la care va lua cuvântul şi Arhiepiscopul Romei. Înaintea zborului de reîntoarcere, Sancitatea Sa va celebra o missă în marele stadion din Abu Dhabi, la care sunt aşteptaţi mai bine de 120.000 de credincioşi. Dacă "Papa se va ruga şi pentru victimele războiului din Yemen (în care EAU sunt implicate), atunci acest lucru va fi respectat", a declarat ambasadorul Al Ahmed. "El este un om al păcii şi noi ştim asta", a adăugat el.
Dialog al religiilor
Întâlnirea inter-religioasă este urmărită atent la nivel internaţional. Ambasadorul Al Ahmed s-a declarat convins că vizita va avea o mare importanţă, dincolo de graniţele EAU. "Transmitem în lume un mesaj al păcii şi convieţuirii", a evidenţiat el.
Papa Francisc vorbeşte în schimb despre "o nouă pagină în istoria relaţiilor dintre religii". El a mulţumit de asemenea Marelui Imam al Universităţii Al-Azhar din Cairo, Ahmed Al-Tayeb, care îl va însoţi la întâlnirile din EAU. Egipteanul este privit ca autoritate religioasă supremă de către musulmanii suniţi. Cei doi lideri religioşi au subliniat că credinţa în Dumnezeu uneşte şi nu dezbină, îi apropie pe oameni unii de alţii, îi îndepărtează de duşmănie şi respingere.
</doc>
<doc docid='dw_47164668' lang='ron' type='mono' source='https://www.dw.com/ro/ro/chiar-daca-nu-mai-sunt-comunistii-reteaua-securitatii-inca-domina-tara-dar-e-o-retea-mafiota-interviu-cu-ana-blandiana-i-ziarecom/a-47164668' term='MERS'>
Si chiar daca cei de la putere nu mai au ideologia comunista, reteaua Securitatii care domina tara atunci o domina in continuare, uneori formata chiar din aceleasi persoane sau din copiii lor.
Poezia si memoria se intersecteaza in tot ceea ce face Ana Blandiana si atunci orice interviu cu scriitoarea, simbol al Pietei Universitatii, va trece dintr-un plan in altul, fara a fi fortat. Desi nu si-a propus sa scrie poezie politica, Ana Blandiana a denuntat in versuri raul comunist, raul din cotidian, pentru ca poetii, nu-i asa?, nu pot fi ticalosi. Este cazul poeziei Totul, care i-a adus, alaturi de alte trei publicate in Amfiteatru, o noua interzicere in comunism, si care a facut inconjurul planetei, fiind tradusa si publicata cu explicatii in cotidianul britanic "The Independent". Asa aflau vesticii de cozile, frigul, foamea si avorturile care ucideau femei in Romania.
Dar raul nu a luat sfarsit nici cand comunismul s-a prabusit. S-a transformat intr-o ura organizata politic, pe care partidul mamut PSD a stiut sa o speculeze si sa castige, in virtutea ei, alegeri dupa alegeri. Si chiar si atunci cand nu le-a castigat, s-a intors la putere.
Ziare.com va propune un interviu-eveniment, in doua parti, cu Ana Blandiana, in care analiza prezentului se va intersecta cu poezia, cel mai recent volum, aparut la Editura Humanitas, fiind un dialog cu Romulus Rusan, cel alaturi de care a mers umar la umar, atat in iubire, cat si in formidabilul proiect al Memorialului Sighet.
Ana Blandiana, pentru ca am vorbit inainte de a deschide reportofonul despre ce s-a intamplat la Gdansk, asasinarea primarului, motivata politic de criminal, de o politica a razbunarii, cum ati numit-o, voi incepe cu o intrebare neplanificata. Ce spuneati de gestionarea asta politica a urii mi-a amintit de o imagine foarte puternica din cartea dumneavoastra, Fals tratat de manipulare, si anume aceea a baietilor de pe Calea Victoriei, "fostii orfani", ale caror resentimente le speculase dictatura comunista.
Specularea resentimentului general uman, da, e o dovada de mare subtilitate a capacitatii de manipulare a comunismului, dupa cum multiplele forme de represiune exersate denota subtilitate si chiar perversitate. Comunistii au fost de-a dreptul savanti in specularea si organizarea raului.
M-am intrebat de multe ori daca asa au reusit comunistii sa pastreze puterea, manipuland fricile, resentimentele. Altfel, se poate raspunde la aceasta intrebare: cum de a ramas atata vreme o dictatura la putere?
Asta e o intrebare in acelasi timp indreptatita si aproape suprarealista, avand in vedere ca a fost vorba de o putere aproape neclintita jumatate de secol pe cateva continente: Uniunea Sovietica, China, Asia de Sud-Est, Europa de Est, ca sa nu mai vorbim de experientele africane si sud-americane. Totul s-a bazat pe un amestec de teroare, de mizerie si de exploatare a sufletului omenesc. Au fost exploatate toate defectele oamenilor, ba chiar si calitatile lor.
Este mecanismul prin care raul invinge in lume. De fapt, diavolul asta face, in toate religiile: degradeaza oamenii si ii transforma in demoni jalnici, victime si calai, in acelasi timp, vezi titlul lui Dostoievski.
Dupa Revolutie, spunea undeva chiar sotul dumneavoastra, Romulus Rusan, era alt popor.
Noi am avut foarte puternic, amandoi, acest sentiment, mai ales cand el, impreuna cu colegele noastre, au lucrat vreo trei ani pe tema "Comunismul si taranii" si au rezultat mai multe carti si o expozitie si au descoperit mai mult de 120 de rascoale impotriva colectivizarii. Intr-o tara si la un popor care obisnuia sa spuna, la modul cel mai colocvial, si tin minte ca asta ma umilea cel mai tare, "mamaliga nu explodeaza". Polonezii au facut Solidarnosc, ungurii au facut Revolutia din 1956, la noi, "mamaliga nu explodeaza".
Un fel de a rasuci cutitul in rana si parea ca nu e nimic de raspuns. Dar in timpul acesta fusesera 120 de rascoale, dintre care, de exemplu, una, intr-un sat de langa Arad, a fost reprimata inconjurandu-se satul, ca o cetate dusmana. S-a tras la intamplare pe strazi si au fost lasate cadavrele, ca sa ii inspaimante pe ceilalti.
Explodase mamaliga de atatea ori si noi nu stiam. Asta e o alta dovada a felului de o mare complexitate in care a functionat comunismul. Intre teroarea nazista, care isi trambita crimele si cea comunista, in care totul era secret, e o deosebire esentiala, care ii face pe nazisti, comparativ, aproape naivi. Se petreceau aceste grozavii si noi, sau parintii nostri, contemporani cu ele, nu aflam nimic. Nu stiau adevarul decat victimele.
Indeobste, romanii au pastrat o cultura a infrangerii in comunism. Stim foarte putine despre rezistenta anticomunista, ca si cum nu ar fi fost deloc.
Despre represiune stiu numai cei care au fost reprimati, daca au ramas in viata, despre rezistenta si mai putini, pentru ca nu au supravietuit. Cineva care nu a avut in familie pe cineva la inchisoare sau in munti nu afla, nu stia.
Ma intreb daca nu e aici si o cultura a tacerii. Daca cei care ieseau din inchisori nu taceau. Daca parintii nu au inceput sa taca, incat memoria sociala practic s-a rupt.
La iesirea din inchisoare, cei care erau eliberati au trebuit sa semneze ca nu vor spune nimic. Si nu au spus, pentru ca nu au avut incredere ca nu se va intoarce totul. Noi am inceput inregistrarile de istorie orala in 1993, cand am inceput Memorialul. Trecusera trei ani de la Revolutie si inca era foarte greu sa convingi un fost detinut politic sa povesteasca. Intrebarile noastre semanau cu intrebarile din ancheta: "Ce a fost, cum a fost, cine ai fost, cum ai rezistat?". E adevarat ca persistenta puterii postcomuniste favoriza tacerea.
Cititi interviul integral pe ziare.com accesand linkul de mai jos.
</doc>
<doc docid='dw_47137466' lang='ron' type='mono' source='https://www.dw.com/ro/ro/deutsche-bank-nicio-soluţie-la-orizont/a-47137466' term='MERS'>
În faţa acestor cifre, viitorul Deutsche Bank pare deosebit de sumbru. Bănci mari din SUA cum ar fi Citigroup, Wells Fargo, Bank of America, Goldman Sachs şi JP Morgan au putut prezenta în această săptămână profituri de aproape 110 miliarde de dolari, realizate în 2018. Numai liderul branşei, JP Morgan, şi-a majorat câştigul cu mai bine de o treime, ajungând la 31 de miliarde de dolari (27 de miliarde de euro). Spre comparaţie, valoarea de piaţă a Deutsche Bank abia însumează 15 miliarde de euro.
O ameliorare a situaţiei nu se arată la orizont. Analiştii aşteaptă ca profitul pe care cea mai mare bancă germană îl va prezenta peste două săptămâni, la şedinţa de bilanţ, să se ridice la numai 400 de milioane de euro. JP Morgan câştigă aceşti bani în numai cinci zile lucrătoare.
Perspective nefavorabile
Circumstanţele nu sunt favorabile pentru Deutsche Bank. Concurenţa americană a avut în ultima vreme dificultăţi majore în comerţul cu titluri de valoare, monede şi materii prime. În aceste domenii, în care şi Deutsche Bank realizează profit, afacerile au mers foarte prost în ultimul trimestru al anului trecut, la un nivel comparabil cu cel înregistrat în timpul crizei financiare.
Dar în ciuda acestor cifre şi a devalorizării acţiunilor sale, care s-au prăbuşit de la 100 de euro în 2006 la mai puţin de 10 euro în 2018, Deutsche Bank se numără între cele mai mari instituţii bancare din Europa. Preşedintele Consiliului de Administraţie al Deutsche Bank, Christian Sewing, a declarat recent că instituţia pe care o conduce dispune de rezerve însemnate şi menţine costurile sub control. În plus, riscurile de piaţă şi de credit se află la un nivel foarte coborât. Banca a reuşit în ultimul an să reducă simţitor şi riscurile de ordin juridic. Acesta este un domeniu în care Deutsche Bank a pierdut miliarde, din cauza încălcării unor norme şi a amenzilor şi despăgubirilor rezultate din asta.
Conducerea băncii se declară optimistă
"Vrem să spulberăm cât mai rapid orice bănuieli în contextul Panama Papers", a declarat Sewing şi a subliniat că nu există nici indicii cu privire la acţiuni incorecte ale instituţiei pe care o conduce în cazul Danske Bank, în care este vorba, ca şi în cazul Panama Papers, despre prezumtivă spălare de bani.
Un optimist: Christian Seving, şeful Deutsche Bank
"Suntem de departe cea mai mare bancă din cea mai puternică economie a Europei. Ne numărăm între primele patru bănci relevante pentru sistem la nivel mondial", a anunţat cu mândrie Sewing, trecând sub tăcere faptul că "relevanţa pentru sistem" nu este nici pe departe un criteriu de calitate. Mai degrabă poate fi interpretat ca o ameninţare: banca este prea mare pentru a putea fi lăsată să eşueze (too big to fail).
Valoarea acţiunilor creşte din cauza unor speculaţii de fuziune
Sewing nu s-a referit însă la speculaţiile privind o apropiată fuziune a Deutsche Bank cu Commerzbank, chiar dacă acestea au fost realimentate miercuri (16.01.2019). La bursa din Germania cele două bănci au stat în lumina reflectoarelor, deoarece ziarul "Handelsblatt" a relatat că guvernul de la Berlin, care deţine în continuare, ca o consecinţă a crizei financiare, 15 la sută din acţiunile Commerzbank, ar pregăti în culise o fuziune a celor două bănci.
Valoarea acţiunilor a început să crească razant în cursul după-amiezii, după ce postul tv Bloomberg a informat că Banca Centrală Europeană şi instituţia de supraveghere bancară BaFin din Germania ar favoriza fuziunea cu un institut de credit european. În consecinţă, acţiunile Deutsche Bank s-au scumpit cu 8,4 la sută şi cele ale Commerzbank cu 7,4 procente.
Dar în spatele acestor creşteri se află mai degrabă speranţa într-un câştig rapid, fiindcă depunătorii nu cred că o astfel de fuziune ar avea sens pe termen lung. "În principiu suntem de părere că o fuziune a Deutsche Bank şi Commerzbank nu este în prezent nici necesară şi nici nu are sens", a declarat pentru "Handelsblatt" un mare acţionar. După această declaraţie, valoarea acţiunilor a început cu promptitudine din nou să scadă în cursul zilei de joi.
Sindicatele sunt sceptice
Nici sindicatele nu cred că are sens o fuziune între principalele două bănci din Germania. Acestea se tem de o masivă reducere a locurilor de muncă şi nu anticipează o întărire a modelelor de afaceri. "Ambele instituţii au problemele lor proprii, foarte diverse", a afirmat Stephan Szukalski, şeful sindicatului DBV. Iar aceste probleme nu pot fi rezolvate printr-o fuziune. O asemenea măsură mai degrabă le potenţează, consideră liderul sindical. "O astfel de entitate ar avea de soluţionat vreme de mulţi ani propriile probleme, cu rezultat incert. Aceasta ar fi cea mai nefavorabilă soluţie pentru angajaţi, pentru clienţi, pentru acţionari şi chiar, în cele din urmă, pentru plătitorii de impozite", a conchis Szukalski.
Dat fiind că evoluţiile de pe pieţele financiare fac să crească puternic din decembrie costurile refinanţărilor pentru bănci şi concurenţa din SUA pare de-a dreptul zdrobitoare, experţii sunt de părere, bazându-se pe informaţii din interior, că la Deutsche Bank "trebuie să se petreacă ceva în următoarele 12 luni." Ce? Aceasta rămâne de văzut.
</doc>
<doc docid='dw_47079447' lang='ron' type='mono' source='https://www.dw.com/ro/ro/comentariu-o-zi-neagră-pentru-polonia/a-47079447' term='MERS'>
Este o zi neagră în istoria Poloniei. S-a întâmplat chiar la Gdansk, orașul în care a început revoluția pașnică împotriva comunismului în Europa. Și s-a întâmplat tocmai  în timpul unui eveniment caritabil, care era menit să unească oamenii de bine, dincolo de granițele partidelor.
Victima este un politician, care a condus orașul timp de 20 de ani și care fusese reales de curând. Crima s-a comis tocmai într-o țară, care se mândrea cu faptul că în istoria sa nu au prea existat regicide și în care singura crimă politică de acest gen a fost uciderea președintelui Gabriel Narutowicz în urmă cu aproximativ 100 de ani. Un coșmar.
Chiar dacă ucigașul avea antecedente penale și mai era și bolnav psihic, declarațiile sale de la locul faptei arată clar că această crimă a avut motivație politică. Iar responsabilitatea politică pentru această crimă o poartă toți cei care consideră că în politică trebuie mers pe divizare și conflict, în loc de compromisuri și dialog.
Urât de populiștii de dreapta
Bartosz Dudek, șeful redacției DW în limba poloneză
Pentru că Pawel Adamowicz era o figură de seamă a liberalilor și deci un ghimpe în ochii populiștilor de dreapta și ai naționaliștilor. A declarat deschis că dorește să primească refugiați și să le ofere un loc în orașul său. A fost primul primar din Polonia care a inițiat un consiliu al imigranților. Și când guvernul național-conservator a refuzat în 2016 să organizeze celebrarea Tribunalului Constituțional al Poloniei, Adamowicz a organizat pe loc o ceremonie la Gdansk.
Popularul politician (apartinic din 2015) a devenit ținta unei campanii de denigrare organizată de mediile apropiate puterii, care avea scopul de a demonstra că acesta ar fi corupt. Dar au eșuat: în 2018, Adamowicz a fost ales primar al Gdansk-ului pentru a șasea oară.
A fost pe semne o reacție tipică de sfidare a calomniilor din partea cetățenilor Gdansk-ului, un oraș liberal și deschis. Cu toate acestea, Adamowicz a continuat să fie ținta unor campanii denigratoare. Tragicul final al acestora tocmai a avut loc.
Moartea politicianului polonez este poate un ultim semnal de alarmă pentru Polonia și Europa. Divizarea și ura nu mai au voie să reprezinte baza politicii. Respectul pentru alte păreri politice și deschiderea către compromis trebuie să revină. Doliul național al polonezilor pentru Adamowicz ar trebui să-i trezească la realitate și pe populiștii polonezi.
</doc>
<doc docid='dw_47056604' lang='ron' type='mono' source='https://www.dw.com/ro/ro/același-salariu-minim-în-toată-europa/a-47056604' term='MERS'>
Inițiativa ministrului federal al muncii Hubertus Heil este justificată de faptul că Germania a profitat până acum enorm de pe urma unificării economice a Europei în paralel însă cu exploatarea constantă a forțelor de muncă, care beneficiază de libertatea de mișcare în cadrul UE. Prin urmare, Heil insistă asupra stabilirii unor standarde sociale minime în statele membre. În interviul acordat de oficialul german publicației "Neue Osnabrücker Zeitung" , el a dezvăluit că: "vom prezenta cadrul legal pentru salariul minim și sistemul de ajutor social".
Hubertus Heil
În plus, Hubertus Heil își propune să "transforme salariul minim și sistemul de ajutor social în puncte centrale ale președinției germane în termen a Uniunii Europene, de anul viitor". Berlinul va asigura bunul mers al afacerilor europene în cea de-a doua jumătate a anului 2020. Planurile acestuia ar trebui să îi bucure pe mulți dintre cetățenii comunitari, mai ales români și bulgari, care sunt deseori exploatați în vestul Uniunii Europene. "Doar dacă vom consolida sentimentul apartenenței comune la Europa vom menține Europa unită, pentru a ne asigura pacea și bunăstarea." Social-democratul german a mai invocat în interviul citat și adâncirea diferențelor dintre statele comunitare bogate și cele sărace. Heil este de părere că această tendință amenință "proiectul unificării europene".
Barley se concentrează pe Europa
Heil se alătură astfel ideii lansate de colega lui de Cabinet și tovarașă de partid, ministrul federal al justiției Katarina Barley, care a pledat deja în urmă cu o săptămână pentru introducerea unui salariu minim unitar în toată Comunitatea Europeană, în paralel cu majorarea salariului mimim din Germania. Venitul minim în Germania este relativ scăzut, în raport cu puterea performantului motor economic federal, a mai declarat candidata de top a social-democraților la alegerile euro-parlamentare de la sfârșitul lunii mai.
Katarina Barley
Un salariu minim european ar trebui clar definit pentru a obține și un sentiment realist asupra sistemului de ajutor social din fiecare stat membru. "Astfel va spori și la noi presiunea necesară majorării adecvate a salariului mimim.", a mai declarat Barley.
De altfel, șefa Ministerului Federal al Justiției, a mai anunțat în declarația publicată de "Welt am Sonntag" că sprijină propunerea ministrului de finanțe Olaf Scholz de a majora salariul minim din Germania de la  9,19 euro pe oră, cât este în prezent, la 12 euro, într-un viitor apropiat. "Cred că este corect", a afirmat Barley. În Germania, salariul minim a fost introdus de abia în urmă cu patru ani, în urma presiunilor social-democraților din SPD. De la 1 ianuarie 2019, salariul minim brut pe oră este de 9,19 euro, urmând ca din 2020 să ajungă la 9,35 de euro, dacă nu se vor decide alte majorări, pe care le susțin tot mai vocal social-democrații.
</doc>
<doc docid='dw_46868869' lang='ron' type='mono' source='https://www.dw.com/ro/ro/principalii-jucători-electorali-și-au-deschis-cărțile/a-46868869' term='MERS'>
Maia Sandu (președinta PAS) este prima în lista blocului ACUM, fiind urmată de liderul PPDA, Andrei Năstase, dar și de mai mulți exponenți ai societății civile. Vlad Plahotniuc (lider PDM) este cap de listă la PDM, iar Zinaida Greceanîi (lider PSRM) - la PSRM. Președintele Igor Dodon, care declara anterior că va fi primul pe lista sociailștilor, nu se regăsește printre candidați. Asta după ce, în luna octombrie 2018, unul dintre liderii PDM, Andrian Candu, declara franc: „Igor Dodon nu va candida la aceste alegeri. (...) Președintele nu este un jucător politic, ci unul instituţional. (…) Eu cred că noi o să lămurim acest subiect într-un fel sau altul astfel încât dumnealui (Igor Dodon – n.n.) să nu fie participant activ la alegerile parlamentare”, declara Candu. Miercuri, la anunțarea candidaților PSRM, Dodon a declarat că nu a luat încă o decizie în privința înaintării candidaturii sale la alegerile parlamentare și că lista PSRM este una provizorie, care, „în termeni legali, poate fi modificată”.
Surprizele lui Plahotniuc
Liderul democraților, Vlad Plahotniuc, este primul în lista națională a PDM, dar va candida și pe circumscripția uninominală Nisporeni (la baștină). El este urmat de premierul Pavel Filip, președintele Parlamentului, Andrian Candu (finul său) și de secretarul general al PDM, Constantin Botnari, cunoscut ca fiind „mâna dreaptă” a lui Plahotniuc. În lista democraților nu se regăsesc mai mulți fruntași ai formațiunii inclusiv fostul președinte al PDM, Marian Lupu. În schimb, au fost incluse Otilia Drăguțanu, soția ex-guvernatorului Băncii Naționale a Moldovei din perioada celebrei fraude bancare (Dorin Drăguțanu) și Silvia Radu, numită de Plahotniuc ministră a Sănătății în luna septembrie 2018. Aceasta din urmă declara, cu 6 zile în urmă, că nu va candida la alegerile parlamentare, deoarece „sunt prea multe reforme în proces” ca să-i rămână timp să se gândească „la faptul de a candida la parlamentare”.
Întrebată, miercuri, de ce a decis totuși să candideze, Silvia Radu a spus că-și dorește să continue reformele: „Nu fac parte din PDM, dar PDM mi-a făcut acum propunerea de a candida. (...) Am analizat oferta și am acceptat-o”, a explicat Silvia Radu. Presa de la Chișinău ironizează pe seama relației Silviei Radu cu guvernarea controlată de Plahotniuc, sugerând că liderul PDM nici măcar nu găsește de cuviință să o înștiințeze pe „apolitica” Silvia Radu cu privire la ceea ce urmează să i se întâmple. În 2018, ea a luptat, ca „independent”, pentru funcția de primar de Chișinău, dar nu a trecut nici în turul doi, chiar dacă holdingul mediatic al puterii a susținut-o masiv.
„Bomba” PL, dezamorsată „în zbor” spre blocul ACUM
În timp ce pe stânga pro-rusă și pe centrul oligarhic al eșichierului politic deciziile se iau într-o zonă opacă, fiind o surpriză chiar și pentru candidați, pe segmentul dreptei pro-europene au loc turbulențe. Liberalii, care își exprimaseră disponibilitatea de a intra în alegeri împreună cu blocul electoral ACUM (constituit din PAS și PPDA) au proferat critici dure la adresa acestuia. Asta după ce reprezentanții blocului ACUM le-au indicat liberalilor circumscripțiile în care pot să-și înainteze candidați. Este vorba de circumscripțiile Briceni, Fălești, Orhei, Taraclia, UTA Gagauz-Yeri, o circumscripție din regiunea transnistreană și una din diasporă. Președintele de onoare al PL, Mihai Ghimpu, a numit partidele din blocul ACUM „copii ai oligarhilor”, după care în polemică a intrat și noul lider al PL, Dorin Chirtoacă. Acesta a chemat liderii unioniști, inclusiv din societatea civilă, să-și unească forțele în jurul PL.
Cu câteva zile în urmă însă, la TV, Chirtoacă spunea că opoziția nu are nicio șansă „dacă nu-și va uni forțele într-un singur pumn” împotriva guvernării oligarhice: „Să nu procedăm ca în junglă – fiecare pentru el însuși, dar să găsim binele comun al celor care suntem împotriva regimului, pentru că regimul anume asta și vrea – Plahotniuc și Dodon asta vor - o puzderie de candidați pe centru-dreapta și, rupându-ne unii de la alții voturile, ei, pe stânga, să devină învingători – fie că e vorba de Partidul Socialiștilor, care e partidul de rezervă al lui Plahotniuc, fie că e vorba de PD+PSRM plus Partidul Șor și care mai sunt”.
În replică, Andrei Năstase, unul din liderii blocului electoral proaspăt înregistrat, a declarat că „ACUM este locul oamenilor necompromiși de modelul politic care a dus Moldova la faliment”.
Anterior, Dorin Chirtoacă declara că e mai bine ca PL să intre în această campanie electorală și, „în cazul în care vedem că nu sunt sorți de izbândă sub nicio formă, nu excludem că în ultima săptămână înainte de vot, înainte de 24 februarie, să ne retragem în demnitate și să spunem: Oameni buni, susțineți-i! Ei sunt cei care o să rezolve problema de data aceasta”.
Unii analiști politici au sesizat că, de fapt, Plahotniuc și Dodon acționează în tandem în vederea dispersării electoratului de dreapta, neadmiterii aderării acestuia la blocul pro-european ACUM, schimbând din mers proiectele politice menite să asimileze bucăți din electoratul unionist – un electorat rămas fără nucleu după eșuarea politică a PL pe fonul coaliției cu PDM condus de Plahotniuc.
PAS și PPDA, principalele partide extraparlamentare pro-europene din Republica Moldova, și-au unit oficial forțele împotriva corupției care a capturat statul. (17.12.2018)
</doc>
<doc docid='dw_46866884' lang='ron' type='mono' source='https://www.dw.com/ro/ro/eșecul-securității-de-stat-terorismul-din-bulgaria-și-cooperarea-dintre-ds-și-stasi/a-46866884' term='MERS'>
Atentatul asupra unui grup de turiști israelieni la aeroportul din Burgas, în 2012, sau atacul terorist de la Târgul de Crăciun din Strasbourg, de pe 11 decembrie 2018, care a avut loc cu o săptămână înaintea comemorării a doi ani de la atentatul comis la Târgul de Crăciun din Berlin, sunt doar câteva exemple mai recente ale acestei tradiții triste. Crăciunul, locurile publice, adunările de oameni, turismul – toate se numără printre țintele principale ale teroriștilor. Statul și serviciile de securitate răspund prin înăsprirea supravegherii video, prin sporirea prezenței poliției în spațiul public, prin colectarea la scară mare de informații și prin cooperarea între serviciile secrete din mai multe țări.
Autobuzul distrus în atentatul de la Burgas din 2012
Dacă privim înapoi în istorie, vedem că atât instrumentele teroriștilor, cât și cele ale autorităților de securitate au o lungă tradiție. Există o analogie în acest sens, care ne dă de gândit, un exemplu din istoria bulgară (bulgaro-germană).
Iluzia siguranței publice în comunism
Ne întoarcem în timp, la jumătatea anilor 1980. Socialismul este peste tot în Europa într-o ascunsă cădere liberă, dar temutele Securități de stat țin încă întregul Bloc Estic într-o strânsoare de fier. Nu există un pericol politic adevărat pentru comuniștii care conduc Bulgaria și pentru liderul de partid și de stat Todor Jivkov. Totuși, regimul de la Sofia luptă cu un dușman periculos: teroriștii.
În perioada de naștere a terorismului în Europa, țările socialiste s-au aflat inițial pe partea „sigură". Le legau simpatii ideologice de grupări teroriste precum RAF sau Brigăzile Roșii din Italia. Dar teroarea s-a internaționalizat rapid, în mai puțin de un deceniu existau deja conexiuni între teroriștii germani, italieni, francezi și irlandezi cu grupări palestiniene, algeriene sau arabe, precum și cu așa-ziși teroriști de profesie independenți. RDG, Iugoslavia și Bulgaria erau țări tranzitate regulat de acești teroriști în călătoriile lor între Orientul Apropiat și Europa de Vest. De la bun început, puternicele servicii naționale de securitate ale acestor țări au fost informate și au urmat mereu aceeași linie: i-au ținut pe teroriști sub observație, au strâns informații, au avut grijă ca actele de terorism să nu se petreacă pe teritoriile lor și s-au bucurat să vadă curgând sângele dușmanului ideologic din Occident. Cooperarea serviciilor secrete din Blocul Estic pe această temă a fost masiv extinsă. Atentatele teroriste în propriile țări erau ultimul lucru de care regimurile comuniste aveau nevoie. Iluzia siguranței depline, în toate domeniile vieții publice și sociale, era unul din ultimele aspecte de care se mai agățau aceste forțe aflate în decădere.
Atentate teroriste în Bulgaria comunistă
Și apoi s-a întâmplat. După o serie de accidente misterioase, rămase neclarificate, pe 30 august 1984 au explodat două bombe la aeroportul din Varna și la gara din Plovdiv. Incidentele au avut loc la doar câteva zile de la aniversarea a 40 de ani de la preluarea puterii de către regimul comunist, pe 9.09.1944. Atacurile s-au soldat cu doi morți și 50 de răniți, dintre care unii grav. Nici un an mai târziu, au urmat noi atentate. Din nou în mai multe locuri, aproape simultan. Ținte au fost adunări publice, transportul comun și centre turistice. În trenul de noapte care circula de la Burgas la Sofia a explodat o bombă pe 9 martie 1985, la ora 21.32, în dreptul localității Bunovo. Șapte persoane au fost ucise. O jumătate de oră mai târziu, o altă bombă a fost detonată în hotelul „Sliwen", în orașul cu același nume. Peste 20 de persoane au fost rănite. O a treia explozie la complexul turistic „Prietenia" din apropiere de Varna, pe coasta bulgărească a Mării Negre, nu a mai avut loc doar pentru că bomba fusese construită greșit, iar autoritățile au reușit să o găsească și să o neutralizeze. Până în 1987 au urmat alte mici asemenea atentate. Teroarea ajunsese și în Bulgaria. Dar ce fel de teroare?
Rezolvarea acestor cazuri a căpătat prioritate maximă în Ministerul de Interne de la Sofia, au fost puse în mișcare toate instrumentele disponibile. Serviciul de securitate bulgar DS era deja din august 1984 în contact cu instituția similară din RDG, „Stasi". Ambele servicii se cunoșteau de altfel bine, după ce lucraseră strâns împreună în ultimii 30 de ani. DS a cerut ajutor la cel mai înalt nivel, prezentând un raport și pistele pe care le avea până atunci.
Ancheta DS s-a concentrat pe o anume grupare, pe care o considera responsabilă pentru atacuri: este vorba de Bylgarska Ozvoboditelna Organizacija BOD (Mișcarea bulgară de eliberare). Acest grup anti-comunist își avea sediile principale la Paris, în Berlinul de Vest și în Speyer. Unele dintre atentate fuseseră revendicate prin niște scrisori neverificate în care apărea numele BOD. O pistă cu adevărat fierbinte pentru anchetatori?
Eșec total la cel mai înalt nivel
Stasi s-a pus pe treabă și a făcut ceea ce știa să facă mai bine: supraveghere de masă. „Aktion Balkan" s-a numit operațiunea în care au fost implicate toate departamentele giganticului Minister de Securitate din Berlinul de Est. Au fost marcați și puși sub observație toți bulgarii aflați în RDG, toți cetățenii care aveau legături cu Bulgaria sau cu bulgarii din Est și Vest, toți informatorii, toți agenții aflați neoficial în RFG, care puteau să dea cele mai vagi informații despre Bulgaria sau organizațiile bulgărești. Deja în ianuarie 1985, deci înainte de a doua serie de atentate, fuseseră întocmite liste cu nu mai puțin de 8000 de persoane, liste care sunt păstrate și azi în Arhiva din Berlin.
Dar lucrurile nu s-au oprit aici. Experții geniști ai Stasi au cercetat toate urmele, experții în grafologie, antrenați să recunoască persoane după scrisul lor, au analizat fiecare bucată de hârtie disponibilă. Specialiștii audio au ascultat toate înregistrările cu amenințări primite de ambasadele bulgare din străinătate. Iar informatorii au trimis nenumărate informații despre BOD. Colegii de la serviciul bulgăresc DS au fost recunoscători pentru tot acest sprijin.
Și care a fost rezultatul acestei masive supravegheri de masă? Un eșec total. Motivul principal a constat în faptul că ancheta a fost de la bun început orientată în direcția greșită. În 1987 a devenit clar că atentatorii erau parte dintr-o grupare a minorității turce din Bulgaria, cu numele „Tursko Nacionalno-Ozvoboditelno Dvizhenie v Bylgarija" (Mișcarea de eliberare națională turcă din Bulgaria). Protestele ei au urmat acțiunilor regimului comunist de la începutul anilor 1980 de „bulgarizare" a minorității turce. A fost vorba de niște acțiuni absurde, inclusiv ștergerea numelor turcești de pe pietrele de mormânt și înlocuirea lor cu caractere slave. A fost vorba de inițiative întreprinse cu toată forța aparatului de stat bulgăresc. Iar guvernul turc a reacționat pe măsură, nu doar la nivel diplomatic, ci inclusiv prin sprijinirea protestelor violente ale minorității turce din Bulgaria. Nici azi nu se știe de fapt cât de departe a mers acest sprijin al Ankarei.
Cum NU se combate terorismul
Cazul a evidențiat eșecul major al DS și Stasi, subliniind reflexul îndoctrinaților comuniști de a căuta autorul atacurilor în tabăra oponenților ideologici anti-socialiști. A fost o eroare politică de amploare, care a afectat major politica de securitate și a scos la iveală faptul că supravegherea de masă nu înseamnă neapărat un plus de securitate.
Penibilul situației a fost augmentat de faptul că doi dintre cei trei atentatori principali lucraseră ca informatori ai serviciului bulgar de securitate DS. Alzek Demirov Ciakyrov, Elin Demirev Majarov și Sava Rumenov Georgiev au fost arestați în 1987, condamnați la moarte și executați în 1988. Ei au putut fi identificați și arestați din cauza materialelor folosite la construirea bombelor. DS îi folosise anterior ca informatori pentru a afla date despre activitățile turcilor din Bulgaria. Dar ei au păcălit ani la rând serviciul DS, sub nasul căruia au pus la cale și comis cele mai grave atacuri teroriste din istoria recentă a Bulgariei. Nu este de mirare deci că au apărut apoi teorii ale conspirației, potrivit cărora chiar Securitatea bulgară ar fi comandat atentatele.
Nu s-au produs niciodată dovezi în acest sens, dar modul în care DS a răspuns la atacurile teroriste a scos la iveală eșecul enorm al autorităților de stat. Un amestec de teroare internă, cu sprijin extern, a fost interpretat total eronat din cauza încadrării strict ideologice. Instrumentul folosit de aparatul de securitate comunist a fost supravegherea de masă, prin informatori neoficiali, colectare de date și cooperări internaționale. Acest demers s-a dovedit nu doar o parte a problemei clarificării atentatelor de la 1984-1987, ci a contribuit major la discreditarea regimului comunist și, implicit, la prăbușirea acestuia. O lecție dură pentru ziua de azi, o învățătură care ne arată cum NU se rezolvă problema terorismului internațional.
Autorul acestui text, Dr. Christopher Nehring, născut în 1984, conduce departamentul de cercetare al Muzeului Spionajului German din Berlin.
</doc>
<doc docid='dw_46797951' lang='ron' type='mono' source='https://www.dw.com/ro/ro/comentariu-doar-o-scurtă-pauză-în-ostilitățile-din-polonia/a-46797951' term='MERS'>
Curtea Europeană de Justiție și-a confirmat verdictul dat în octombrie în procedură de urgență: pensionarea forțată a judecătorilor de la Curtea Supremă din Polonia nu este legală. Simultan, președintele polonez a semnat o variantă nouă a legii criticate de instanța europeană din Luxemburg. Polonia cedează. Pe moment.
Decizia judecătorilor din Luxemburg nu este nici acum definitivă, dar este o victorie de etapă a Comisiei Europene. Asta pentru că partidul național-conservator PiS, care guvernează Polonia din 2015, și președintele Andrzej Duda (tot din PiS) au fost nevoiți astfel să-și suspende o parte din planurile de reformare a Justiției. Este vorba de modificarea vârstei de pensionare a judecătorilor celei mai înalte instanțe poloneze, de la pragul de 70 de ani la cel de 65. Comisia de la Bruxelles consideră că este vorba de o încercare de a scăpa de judecătorii incomozi, printre care Malgorzata Gersdorf, președinta Curții Supreme poloneze. Președintele Poloniei crede însă că ar fi vorba doar de o "întinerire" a personalului judecătoresc și de o curățare a acestuia de vechile cadre comuniste.
Concentrare imensă a puterii
Opoziția se teme că este de fapt un plan ascuns, pentru că, potrivit Constituției poloneze, Curtea Supremă este autoritatea principală care confirmă rezultatele alegerilor. Dacă PiS ar reuși să-i schimbe pe actualii judecători cu alții loiali acestei formațiuni, s-ar realiza astfel o concentrare masivă a puterii în stat. PiS deține deja majoritatea absolută în ambele camere ale Parlamentului, președintele țării vine tot din acest partid, la fel ca și procurorul general, care este simultan și ministru al Justiției.
Bartosz Dudek conduce redacția poloneză la DW
Curtea Constituțională și presa publică sunt deja acaparate de oamenii PiS, Curtea Supremă fiind de fapt singura instituție poloneză cu adevărat independentă. De aceea, Comisia Europeană vede în pensionarea forțată a judecătorilor celei mai înalte instanțe un pericol la adresa statului de drept și a separării puterilor în stat. În plus, PiS este genul de partid în care un singur om are ultimul cuvânt: este vorba de fondatorul formațiunii și președintele ei, Jaroslaw Kaczynski, oficial doar un simplu deputat. O astfel de concentrare imensă a puterii în mâinile unui singur om nu se prea vede în lumea democratică. Și este și periculos.
Concesiile Varșoviei față de Bruxelles sunt însă doar o parte a strategiei electorale. În 2019 au loc în Polonia alegeri duble: în primăvară se desfăşoară alegerile europene, în toamnă este programat scrutinul parlamentar. După ce au reformat statul după bunul plac, preluând practic controlul aproape total asupra lui, guvernanții PiS folosesc acum brusc un ton mai moderat, mai pro-european, pentru a apela mai mult la centrul electoratului polonez. Nu-ţi vine să crezi când vezi care este motto-ul ultimului congres al PiS: "Polonia, inima Europei".
PiS, ca partid pro-european
Această tactică nu este defel una nouă. Deja în 2015, PiS s-a prezentat drept partid popular moderat, de centru. S-a mers până acolo încât formațiunea i-a "ascuns" de opinia publică pe membrii săi radicali, printre care Jaroslaw Kaczynski. PiS se teme și acum se pare că actualul conflict cu Bruxellesul și reproșurile opoziției, cum că ar avea în vedere un "Polexit", ar putea afecta negativ rezultatele partidului la alegerile de anul viitor. Căci Polonia este țara din UE care profită cel mai mult de pe urma banilor europeni. Și de aceea nu se poate pretinde nimeni surprins de faptul că poporul polonez are în continuare foarte mare simpatie pentru UE.
Anularea pe moment a pensionării forțate a judecătorilor de la Curtea Supremă nu trebuie să ne ducă de nas: dacă PiS câștigă iarăși alegerile, restructurarea radicală a statului va continua. Pe moment, avem deci o simplă pauză în care părțile implicate își trag doar sufletul.
</doc>
<doc docid='dw_46774509' lang='ron' type='mono' source='https://www.dw.com/ro/ro/puterea-a-identificat-pârghia-prin-care-ar-putea-scoate-opoziția-veritabilă-din-cursa-electorală/a-46774509' term='MERS'>
Blocul electoral constituit este susținut și de alte partide pro-europene și unioniste: PLDM, PL și PUN.
Liderii Platformei Demnitate și Adevăr, Andrei Năstase, și președinta Partidului Acțiune și Solidaritate, Maia Sandu, au semnat duminică acordul de constituire a blocului electoral ACUM pentru alegerile parlamentare din 24 februarie 2019, iar luni au depus actele pentru înregistrarea acestuia la Comisia Electorală Centrală.
Noua structură politică a cooptat mai mulți oameni cu reputație ireproșabilă din societatea civilă. Unul dintre aceștia este fostul ambasador al Republicii Moldova la Washington, Igor Munteanu. Potrivit lui, blocul ACUM „va deveni pilonul central al luptei tuturor cetățenilor onești pentru demontarea regimului cleptocratic, pentru recuperarea democratică și reinstalarea justiției și statului de drept în Moldova”. „Acest bloc electoral apare într-un moment de încercări fără precedent - represalii anti-democratice și fariseism ridicat la nivel de politică guvernamentală”, a argumentat Munteanu.
Instinct de autoconservare
Partidul Liberal, în care, cu o săptămână în urmă, au avut loc turbulențe din cauza poziției sale șovăielnice- până nu demult partid-partener al PDM la guvernare - a decis duminică să se alăture blocului ACUM. „În acest fel, consolidăm opoziția ca să avem un singur bloc democratic, pro-european şi unionist, pentru a putea demola regimul Plahotniuc-Dodon”, a declarat noul lider al formațiunii, Dorin Chirtoacă. „În alegerile parlamentare, în cadrul blocului ACUM, PL va continua să promoveze obiectivul reîntregirii neamului românesc - Unirea cu România, ca fiind cea mai bună soluţie şi unica de fapt, pentru a asigura securitatea şi prosperitatea cetăţenilor în cadrul NATO şi UE”, a mai adăugat el. Compromisul blocului ACUM cu PL înseamnă cooperarea în vederea înaintării candidaților comuni în circumscripțiile uninominale, dar și pe lista comună, alegerile din februarie 2019 urmând să se desfășoare pentru prima datăîn baza sistemului electoral mixt nerecomandat Moldovei de Comisia de la Veneția.
O decizie similară - de a susține blocul ACUM – a adoptat și Partidul Liberal Reformator, o „așchie” mai veche a PL.
Luni, o altă formațiune unionistă – Partidul Unității Naționale, al cărui președinte de onoare este fostul președinte român, Traian Băsescu, și-a anunțat sprijinul necondiționat pentru blocul ACUM. „Luând în calcul pericolul perpetuării unui regim hibrid Plahotniuc-Dodon, consiliul Politic al PUN a luat decizia de a nu participa la alegerile parlamentare din 2019 și de a sprijini blocul electoral ACUM”, a declarat președintele formațiunii Anatol Șalaru, precizând că PUN nu așteaptă nimic în schimb din partea blocului proaspăt creat.
Liderii ACUM au menționat că blocul este deschis pentru entitățile civice și pentru alte partide care pot să livreze oameni de calitate: „Noi optăm pentru unitate. Asta ne cer cetățenii. Suntem deschiși pentru această unitate cu condiția că cei care vin să facem această unitate, se bucură de încrederea cetățenilor, sunt oameni care au demonstrat în timp că au verticalitate, sunt onești și sunt cei mai buni din ce poate propune în prezent Moldova”, a reacționat președinta PAS, Maia Sandu.
„Opoziția” guvernării – oligarhul își plasează ouăle în coșuri diferite
Puterea pare să fi intuit consilidarea forțelor pro-europene în jurul PAS și PPDA și, potrivit unor analiști politici, și-a creat propria „opoziție”. Și-a trimis sateliți atât pe flancul drept al politicii moldovenești, ca să-l fragmenteze și să poată jongla post-electoral la formarea alianței, dar și pe flancul stâng, ca să împiedice socialiștii să obțină singuri majoritatea în viitorul Parlament. Regimul și-a creat sateliți inclusiv pe segmentul unionist, încercând să asimileze parțial electoratul care, tradițional, vota Partidul Liberal.
Luni, în momentul în care liderii blocului ACUM au mers la Comisia Electorală Centrală să depună dosarul pentru înregistrarea entității politice, guvernarea a încercat să înăbușe mediatic evenimentul cu desecretizarea și publicarea unui raport în baza căruia liderii opoziției ar putea fi învinuiți de trădare de patrie. O comisie de anchetă a Parlamentului, constituită din deputați aserviți PDM, a stabilit că Maia Sandu și Andrei Năstase ar fi zburat la Bruxelles, la Parlamentul European, cu bilete de avion achitate de Fundația „Open Dialog”. Acțiunile fundației conduse de Ludmila Kozlowska sunt calificate în raportul citat ca fiind „activități de inteligență diversionistă străină îndreptată împotriva Republicii Moldova”, documentul fiind transmis Procuraturii pentru Combaterea Criminalităţii Organizate şi Cauze Speciale.
În baza acestuia, liderii opoziției sau chiar blocul ACUM în totalitate ar putea fi scos din cursa electorală, iar în acest caz justiția controlată politic ar elibera eșichierul politic sateliților puterii oligarhice, care a capturat statul. Rolul acestora, la alegerile din februarie, ar fi de „răul mai mic”.
„Nu este altceva decât o încercare de a ne discredita și a pregăti terenul pentru a ne exclude din aceste alegeri”, a comentat Maia Sandu.
</doc>
<doc docid='dw_46693359' lang='ron' type='mono' source='https://www.dw.com/ro/ro/ziarecom-romania-in-ordinea-europeana-1918-2018/a-46693359' term='MERS'>
In ambele confruntari, SUA au fost factor decisiv in inclinarea balantei de partea pacii si democratiei.  Principiile declaratiei wilsoniene (a presedintelui SUA, Woodrow Wilson) au calauzit un mers al faptelor catre "neatarnare" pentru numeroase popoare, intre care si romanii care traiau in imperiul austro-ungar, in Transilvania. Unirea Transilvaniei cu Romania face parte din procesul de realizare a unitatii nationale.  Tratatele internationale de acum o suta de ani au modificat geografie statala in Europa anuntand ceea ce avea sa se intample de-a lungul secolului trecut in diverse regiuni ale globului - miscari de independenta nationala si politica, decolonizarea.  Dupa Primul Razboi Mondial  Marea Unire poate fi judecata avand in vedere istoria si contextul care au permis-o. Europa a fost ravasita secole in sir de neintelegeri intre statele mari, de rivalitati izvorate din ceea ce numim "balanta puterii".  De aceea, declaratia wilsoniana este relevanta si pentru ca a imaginat formarea unui sistem institutional (altfel decat Pacea Westfalica, Congresul de la Viena sau Congresul de la Berlin), care sa previna un nou conflict de amploarea Marelui Razboi (cum a fost numit Primul Razboi Mondial); este vorba de "Liga Natiunilor", de la tribuna careia a avut discursuri de mare elocinta minstrul de Externe roman Nicolae Titulescu.
Cititi articolul integral pe Ziare.com accesand linkul de mai jos.
</doc>
<doc docid='dw_46554395' lang='ron' type='mono' source='https://www.dw.com/ro/ro/germania-şi-europenii-în-cădere-liberă/a-46554395' term='MERS'>
Economia Germaniei duduie. La şomaj, Republica Federală stă mai bine decât oricând. Berlinul e la ani lumină de inept condusul Bucureşti, care tocmai e pe cale să se desprindă ireversibil de valorile europene, în timp ce se pregăteşte să aducă un ultim mare deserviciu Uniunii Europene, trecând cu analfabeta Dăncilă, marioneta infractorului lider al ţării, Dragnea, la butoanele comunităţii.
Şi totuşi, e futil pe moment ca românii să-şi aştepte salvarea din Germania. Sau din vest. America, al cărei preşedinte s-a impus deocamdată, cu politica sa dură, în G20 şi în conflictul comercial cu China comunistă, continuă să fie în clinci cu mulţi. Cu ea însăşi, înainte de orice. Dar şi cu UE, pe care o faultează prin industria germană de automobile, cu stânga vesteuropeană, cu terorismul islamist, precum şi cu tiraniile răsăritene, grupate în tabăra ruso-turco-iraniană.
Italia e, economic, pe dric. Iar Marea Britanie se zbate să facă faţă pedepsei vesteuropene. Corecţia aplicată englezilor s-a vândut sub eticheta de”acord pentru Brexit”, când, în realitate s-a vădit un "diktat" franco-german menit să împiedice separarea Regatului Unit de Comunitate, umilind Londra, astfel încât să nu-i mai dea nimănui prin cap să vrea să părăsească UE.
Dar, ca un făcut, departe de a profita, Franţa lui Macron a ajuns prada unei revoluţii. Iscată de cezarismul şi inepţia unui lider francez, care şi-a îngemănat timidele reforme cu explozia cheltuielii publice pe inutile proiecte de prestigiu, care l-a silit pe Macron să sporească până la insuportabil poverile fiscale, această revoluţie ameninţă să pună pe butuci motorul franco-german al Europei.
Iluzionându-se că-şi poate compensa impopularitatea fără precedent, ca preşedinte, cu periodice accese de antiamericanism, intens gustate de medii putinofile, comuniste, naziste şi islamiste Macron n-a arendat de unul singur superbia, lipsa apetenţei pentru dialog cu opoziţia şi incomprehensiunea adevăratelor probleme ale Europei. La fel de alăturea cu drumul e parte din elita politică a principalei aliate a Franţei. În rândul ei, Angela Merkel continuă să fie aplaudată la scenă deschisă, de parcă n-ar fi comis niciun fel de erori cruciale acasă şi în lume. Ba i se pregăteşte chiar perpetuarea la timonă prin alegerea în fruntea CDU a copiei ei politice, Annegret Kramp-Karrenbauer (AKK, cum i se mai spune), despre care prestigiosul săptămânal Der Spiegel afirma recent, pe drept, că e "femeia trecutului".
Aceeaşi publicaţie scotea în evidenţă în ce anume ar fi constat ”moştenirea lui Merkel”, pe care AKK tocmai se pregăteşte s-o preia. În politic destabilizanta dispariţie a partidului social-democrat german (SPD) ca mare partid popular, precum şi în ascensiunea, ca principală formaţiune a opoziţei, a Alternativei pentru Germania (AfD), o grupare frizând extrema dreaptă.
Or, Der Spiegel se arată excesiv de clement. Moştenirea cancelarei e, în fapt, net mai toxică decât o prezintă îngăduitoarea revista germană. În fond, Merkel a sugrumat în propriul ei partid orice dezbatere democratică privind deciziile pe care le-a luat şefa CDU în ultimele două decenii.
Amuţirea criticilor interni a mers mână în mână cu o politică favorizând, tactic, abandonul rapid şi radical al principiilor morale, creştine, ale CDU, în speţă al valorilor naţional-conservatoare, precum şi cu decizii care au sfârşit prin a schimba, treptat, faţa Germaniei, a Europei şi a vestului.
În siajul lor, cancelara şi-a consolidat puterea internă şi influenţa internaţională până când a părut să fie cum, în răspăr cu democraţia, s-a considerat şi s-a dat ea însăşi, ca fiind, în speţă, ”lipsită de alternativă”. Dacă n-ar fi sărit calul în 2015, crezând că, în ciuda revoluţiei islamiste şi a războiului antiterorist, îşi poate permite lejer menţinerea deschisă a graniţelor în faţa unui influx necontrolat al imigraţiei musulmane, care a suprasolicitat şi panicat bună parte din Europa, nu i s-ar fi plătit sec. Reacţiile ar mai fi întârziat, cacialmaua ar fi continuat, iar Merkel ar mai fi rămas poate, mult timp, un lider lipsit, aparent, de alternative. ”Unicul lider al democraţiilor liberale”, aşa cum, după alegerea lui Trump, a calificat-o Obama, tovarăşul de partid al candidatei înfrânte la prezidenţiale, Clinton.
Or, Merkel n-a condus Europa doar în epoca în care Comunitatea i-a pierdut pe britanici. Ea s-a situat şi la rădăcina eşecurilor teritoriale şi a dezastrelor militare ale Ucrainei, de vreme ce, împreună cu Obama, a blocat accesul salvator al Kievului în NATO, în 2008, pliindu-se împăciuitorist dorinţelor lui Vladimir Putin. Pe care, dezavuându-l indirect pe preşedintele american, l-a flatat în mod penibil şi la G-20, în Argentina. Căci a luat cu Putin micul dejun, un tete-a-tete pe care Trump, pe bună dreptate, i l-a refuzat omologului său rus în urma pirateriei capturării de nave ucrainene de către forţele Moscovei, în Marea de Azov, cea anexată, mai nou, de Kremlin.
Tot Merkel le-a refuzat ucrainenilor, precum şi aliaţilor polonezi şi estoni ai Germaniei cererea de înăsprire a sancţiunilor impuse Rusiei, a cărei politică belicoasă şi expansionistă a încurajat-o şi prin refuzul de a renunţa la controversatul proiect energetic, Nordstream 2.
Nepăsarea ei monumentală faţă de doleanţele aliaţilor externi nu e egalată decât de indiferenţa cancelarei faţă de interesele partenerilor ei interni. După repetate ”victorii a la Pirus”, care au înjumătăţit practic voturile CDU, cancelara a aruncat, formal, prosopul ca şefă a Uniunii.
Acum însă, dă semne că vrea să continue să conducă şi Germania şi partidul, prin interpuşi. În speţă prin copia ei politică. Or, dacă în CDU se va impune vineri ”Merkel doi”, cum i s-a spus lui Kramp-Karrenbauer, schimbarea imperativ reclamată, de ani buni, de electorat, va întârzia.
În consecinţă, degringolada CDU şi a Germaniei se vor prelungi, amplificând notabil extremismul şi clivajul transatlantic şi european, spre necazul şi dezavantajul tuturor apărătorilor democraţiei.
</doc>
<doc docid='dw_46411111' lang='ron' type='mono' source='https://www.dw.com/ro/ro/în-contrast-cu-semnalele-ue-românia-oblojește-rănile-guvernării-contestate-de-la-chișinău/a-46411111' term='MERS'>
Analiștii politici de pe cele două maluri ale Prutului susțin că reuniunea are un puternic substrat electoral, avantajând mai ales partidul oligarhic al puterii (Partidul Democrat din Moldova), care, în perspectiva alegerilor din februarie 2019, ar „vâna” votanți incusiv în tabăra dispersată a unioniștilor. Exponentul guvernării de la Chișinău, premierul Pavel Filip, a venit la București „să i se panseze rănile” după ultima rezoluție extrem de dură a Parlamentului European (https://www.dw.com/ro/au%C5%A1trevi%C4%8Dius-moldova-este-prima-%C5%A3ar%C4%83-c%C4%83reia-i-au-fost-impuse-condi%C5%A3ionalit%C4%83%C5%A3i-at%C3%A2t-de-importante/a-46288425?fbclid=IwAR0JrBZFIRnxIj9vyKJoE9k_ZyFvnMb7FhKqyWPPp0TQezweGWdCDh9zics ) vizând derapajele la care s-a dedat regimul de la Chișinău, susține analistul politic de la București, Dan Dungaciu. Potrivit lui, România manifestă un comportament cel puțin ciudat, care vine în contradicție cu semnalele pe care le transmite UE Moldovei.
Dodon (PSRM), pe stânga – Plahotniuc (PDM), pe centru-dreapta
Membrii Cabinetului de Miniștri de la Chișinău au mers la București a doua zi după discursul președintelui pro-rus al Republicii Moldova, ținut în Duma de Stat a Rusiei, în care a apărat limba rusă, a blamat NATO și a elogiat rolul armatei de ocupație a Rusiei în Moldova. În opinia analiștilor politici, Dodon și Plahotniuc ar încerca, de fapt, să-și împartă electoratul – Dodon și socialiștii concentrându-se pe flancul stâng, iar PDM-ul oligarhului Plahotniuc chinuindu-se să rupă maximum posibil de la partidele pro-europene veritabile (PAS și PPDA). În acest sens, reuniunea de la București se înscrie perfect în acest plan electoral al guvernării de la Chișinău, Bucureștiul acceptând jocul sub paravanul unor „proiecte concrete” de interconectare despre care se discută de ani de zile.
„La Chișinău a devenit un trend să pledezi pentru unirea cu România. Noi credem însă că abordările trebuie să fie pragmatice, iar adevărata apropiere dintre Republica Moldova și România se face prin proiecte concrete de interconectare a infrastructurii”, a menționat Pavel Filip. El a reiterat că parcursul european rămâne o prioritate pentru Guvernul de la Chișinău și a exprimat determinarea Moldovei de a profita de preluarea Președinției Consiliului UE de către România, pentru a dinamiza procesul de apropiere.
Dăncilă i-a vorbit lui Filip despre reforme
Prim-ministrul României, Viorica Dăncilă, a remarcat că întâlnirea are loc în an centenar, an în care România sărbătorește o sută de ani de la Marea Unire. Ea a spus că la ședința comună a celor două guverne s-a discutat inclusiv despre reformele pe care trebuie să le facă autoritățile de la Chișinău și a dat asigurări că România este dispusă să susțină Moldova cu toată expertiza necesară, „drumul european fiind singura șansă a Republicii Moldova și a cetățenilor ei”.
Acordurile bilaterale semnate joi la București se referă în special la interconectarea infrastructurii de comunicații electronice, a sistemelor energetice și de transport. În acest sens, s-a vorbit despre necesitatea demarării unei noi etape în ceea ce privește construcția magistralei de gaze Iași-Chișinău, în care UE a investit milioane de euro. Asta după ce, săptămâna aceasta, comisarul european Johannes Hahn a semnalat tergiversarea finalizării gazoductului de către Guvernul de la Chișinău: „Guvernul se târâie în urmă și nu face ceea ce am convenit, fiind în interesul cetățenilor să aibă o diversificare a aprovizionării cu energie și să nu depindă de o singură sursă (Gazprom – n.n.)”, a spus Hahn, într-un interviu pentru Radio Europa Liberă.
Unul din acordurile semnate de premierii celor două țări se referă la eliminarea tarifelor de roaming. Potrivit documentului, cetăţenii moldoveni care călătoresc în România vor putea vorbi la telefon la tarif local.
De asemenea, a fost semnat acordul privind constituirea echipelor mixte de patrulare la frontiera comună, nefiind vorba în acest sens de control comun a traficului prin punctele de frontieră. Celelalte acorduri se referă la cooperarea în domeniul turismului, culturii, asistenței și protecției consulare pentru persoanele cu dublă cetățenie, promovarea antreprenoriatului, etc.
</doc>
<doc docid='dw_46268057' lang='ron' type='mono' source='https://www.dw.com/ro/ro/macoveitot-ce-s-a-întâmplat-se-reflectă-în-mcv/a-46268057' term='MERS'>
Deutsche Welle: Cum se prezintă România în perspectiva Președinției Consiliului Uniunii Europene?
Monica Mcovei: O țară care nu respectă statul de drept, un Parlament care modifică legile repetând votul până iese, care nu respectă regulile, regulamentele, principiile democrației numai ca să treacă ce vor aleșii majorității și cum vor ei nu are cum să inspire respect.
Cum am ajuns în acest punct? La un moment dat, lucrurile păreau așezate în făgașul statului de drept. După care au luat-o în sens invers.
Intraserăm de mult într-un făgaș normal. Legea era aceeași pentru toți, au fost mulți miniștri și parlamentari și primari și oameni de afaceri anchetați și condamnați. Media de condamnare este peste cea europeană: peste 70%. Am ajuns aici pentru că atunci când a preluat puterea PSD+ALDE, au decis că nu mai vor să fie judecați, nu mai vor să fie condamnați, nu mai vor să le fie confiscate averile. Și pentru asta distug tot. Au distrus justiția independentă și practic distrug țara. Să nu uităm că țara nu sunt partidele politice – pentru că tot aud că defăimăm țara. Nu. Noi vorbim aici, în Parlamentul European, despre coaliția toxică PSD+ALDE. Aceasta e cea care trădează țara și care o denigrează. Datorită acțiunilor membrilor acestei coaliții, țara are imaginea deteriorată. Dar nu numai atât: țara este distrusă. Și vor purta vina și pentru o Președinție care, o să vedeți, nu are cum să le iasă bine, în condițiile în care România nu va impune respect. Tu conduci toate statele membre ale Uniunii Europene. Cine te respectă, dintre statele membre, în condițiile acestea? Cum o să reușești să îți impui punctul de vedere?
Cum a putut ajunge un personaj ca Tudorel Toader să conducă Justiția?
Au câștigat alegerile și l-au numit. Cu ajutorul UDMR. Nu există alte mecanisme. Au zis că aduc un tehnocrat. Sigur, un ministru trebuie să răspundă pentru ceea ce face. Dar vedem că nu răspunde, pentru că, de fapt, este sluga coaliției toxice Tăriceanu – Dragnea – Iordache „Altă Întrebare” și așa mai departe. Face ce i se spune.
Care ar fi calea de întoarcere?
Trebuie să scăpăm de ei. Trebuie să plece.
Prin vot...
Votul masiv anti. Dar dacă așteptăm doi ani de zile nu mai rămâne nici un tânăr în țara asta. Cred că ar trebui mai repede. Până una alta, să facă bine să pună în aplicare recomandările exprimate de Comisia Europeană. Vine și MCV-ul, acuma. Să le pună în aplicare pe toate, întocmai, înainte de a prelua Președinția. Ar fi un cât de cât semn de respect față de Uniunea Europeană și față de români.
Mesajele Comisiei și Parlamentului European s-au auzit și când a fost primul ministru la Strasbourg, și când a fost Președintele.
Dacă lor nu le pasă nu înseamnă că noi nu trebuie să facem nimic. Au ajuns la putere – cum au ajuns, asta e altă discuție. Trebuie să discutăm, la un moment dat, cum a plecat Guvernul PSD după Colectiv fără să deconteze Colectivul și Hexifarma și alte fărădelegi. Fac acum modificările codurilor și ale legilor justiției tocmai pentru a nu fi anchetați și condamnați și pentru a nu le fi sechestrate și confiscate averile. Poate că este efectul pervers al succesului luptei anticorupție, la nivel politic. Succesul a fost foarte mare, am fost dați exemplu peste tot în lume. Când au venit la putere PSD și ALDE, cu nerușinare și trădând țara, efectiv, au decis să termine justiția și codurile. Și cei din PNL au fost anchetați dar nu au distrus legislația. Și pe cine au pus să se ocupe de modificarea legilor? Pe Iordache „AltăÎntrebare”, din cauza căruia lumea a ieșit în stradă pentru că îl scăpa pe Dragnea! E atât de vizibil totul, ca și cum am trăi într-o bulă a absurdului. Și oamenii ăștia conduc în continuare țara. Vâlcov, celcondamnat la opt ani închisoare cu executare – cum să rămână consilierul pe probleme economice al premierului?
Au spus despre Comisia de la Veneția că a fost dezinformată.
De ei. Dacă i-a dezinformat cineva, tot ei au făcut-o. Au greșit la traduceri: le-au trimis niște texte altfel traduse. Doar că cei de la Comisia de la Veneția și-au dat seama. Comisia de la Veneția a luat modificările și le-a comparat cu textul original. Nu ai cum să-i influențezi. Ei se uită la texte. N-ai cum să faci asta, ca țară. N-ai onoare, tu ca Parlament. Și nu mă refer la oameni. Oamenii au arătat ce vor și au ieșit în stradă: „Vrem justiție, nu corupție!”. Și vine Iordache cu nerușinare, în continuare, și spune că nu trebuie să transcriem recomandările Comisiei de la Veneția chiar așa cum scrie acolo. Ba da. Trebuie să le transcriem chiar așa cum scrie acolo. Dacă vrem să preluăm Președinția în condiții ceva mai acceptabile, atunci trebuie să le transpunem. Tot ce s-a întâmplat se reflectă în MCV. Va fi critic.
La București, cei doi președinți ai Camerelor, mai ales Călin Popescu Tăriceanu, susțin insistent că nu mai avem nevoie de MCV.
De mult vor să scape de MCV.
Au vrut de la bun început.
Dar nu le-a mers. Și am avut nevoie de MCV. Dacă MCV nu exista, nici DNA nu exista. Imediat după aderare a vrut să-l desființeze Tăriceanu. Avea ordonanța de urgență pregătită.
Dar ce-o să facă de-acum DNA-ul, politizat?
DNA-ul o să-și vadă de treabă, cei ce lucrează acolo nu vor fi politizați. Pentru a lucra la DNA îți trebuie niște calități deosebite. Nu orice procuror poate. Trebuie să știi spălare de bani, trebuie să știi circuitele financiare, la fel evaziune fiscală. Trebuie să ai experiență. Acum avem procurori cu experiență. La început aveam mai puțini, în 2005, dar acum avem. Toate dosarele cu fraude pe fonduri europene sunt acolo - iarăși, se ocupă procurori cu experiență.
Iar angajările trebuie făcute pe bază de interviu. Vezi candidatul, te uiți în ochii perosanei, îi vezi limbajul trupului, îi asculți răspunsurile, tăria, puterea, integritatea. Toate se măsoară. Chiar și cu ajutorul unui psiholog, dacă nu te descurci singur. E altceva decât un concurs. La noi, concursurile au devenit un mod de a te instala definitiv pe un post fără să ai nici un fel de calitate. S-ar putea să fie date bilețele cu soluții. Nu am cum să nu îmi imaginez că PSD și ALDE nu își vor băga niște oameni acolo. Prin concurs. Pe noile criterii.
Și ce propunere avem acum la șefia DNA? O doamnă procuror care spune că nu este independentă? Serios... A auzit-o toată țara. Ea nu e independentă, e supusă controlului ierarhic. Dacă nu ești independentă nu ai ce căuta acolo. Nici măcar nu ai ce căuta în Parchet.
Sunt procurori și judecători care nu se vor lăsa călcați în picioare de această putere efemeră. Că orice putere e efemeră. Au ajuns independenți prin firea lor, prin spiritul lor. Și nu vor lăsa să se distrugă independența justiției, orice telefoane ar primi, orice amenințări ar primi. Mă întreabă uneori colega Ingeborg Grässle, președinta Comisiei pentru Control Bugetar din Parlamentul European, despre procurori români, profesioniști remarcabili pe care i-a cunoscut de-a lungul ultimilor ani. Și mă mai întreabă despre protestatari. Și m-a rugat să le transmit să nu cedeze, pentru că faza asta este ceva temporar. Este trecătoare. Și ei vor fi cei care se vor bucura, la sfârșit.
</doc>
<doc docid='dw_46255648' lang='ron' type='mono' source='https://www.dw.com/ro/ro/balkan-survey-filmul-ca-mijloc-de-apropiere/a-46255648' term='MERS'>
La prima proiecție a peliculei lui Radu Jude "Îmi este indiferent dacă în istorie vom intra ca barbari" biletele fuseseră deja epuizate. Filmul care durează aproape două ore și jumătate a fost una din cele 23 de producții din Balcani incluse anul acesta în programul Festivalului Internațional de Film de la Salonic. Radu Jude tematizează un tabu, abordând un capitol întunecat al istoriei României din timpul celui de-al Doilea Război Mondial. "În fiecare țară există teme ale trecutului cu care nu se dorește o confruntare. În România această temă e antisemitismul. Aici, în Grecia, probabil că e războiul civil", explică regizorul român după proiecția peliculei în cadrul secțiunii "Balkan Survey".
Radu Jude a fost în acest an și membru al juriului la Festivalul Internațional al Filmului de la Salonic
Un subiect care și aici, la Salonic, are dureroasă relevanță: 50.000 de evrei au fost deportați de naziști în lagărele morții. Abia de câțiva ani acest capitol întunecat este abordat la Salonic. Radu Jude arată cum confruntarea cu propria istorie se răsfrânge asupra identității culturale a unei țări. În ultimele scene de film este prezentat masacrul de la Odessa, în care armata română a ucis peste 20.000 de evrei. În această redare fictivă a evenimentelor de atunci, vedem militari români alături de cei ai armatei naziste. Mulțimea aplaudă încântată când soldații incediază simbolic o casă locuită de evrei. "Această fascinație pentru Hitler și asasinarea evreilor corespunde ea realității?" - întreabă o spectatoare după vizionarea peliculei. "Am filmat aceste scene într-o piață foarte animată din București, fără să fi blocat accesul pietonilor. În mulțime s-au amestecat și oameni care nu erau actori", răspunde regizorul.
Scenă din pelicula lui Radu Jude "Îmi este indiferent dacă în istorie vom intra ca barbari"
Cinematograful, ca loc de întâlnire
Întâlniri și discuții de acest gen conferă secțiunii "Balkan Survey" un loc central în cadrul Festivalului de Film de la Salonic. Cinematograful ca loc de întâlnire? În cele zece zile de festival acest lucru devine realitate. Salonic este și el un oraș din Balcani, chiar dacă mulți locuitori au destule rezerve față de statele vecine, după cum atrage atenția directorul secțiunii, Dimitris Kerkinos. Prin înființarea rubricii "Balkan Survey", cu un sfert de veac în urmă, s-a dorit prezentarea creațiilor unor cineaști din Balcani - și pentru a familiariza publicul elen cu situația din țările ex-iugoslave.
„În Grecia există multe prejudecăți cu privire la celelalte state balcanice și pentru că acestea fuseseră comuniste în trecut, iar după cea de-a doua conflagrație mondială Grecia s-a orientat spre vest. Aceasta deși, cultural, suntem foarte apropiați unii de alții", apreciază Kerkinos.
Mai ales în timpul războaielor din fosta Iugoslavie, grecii aveau un sentiment de superioritate față de țările vecine. Dar, adaugă Kerkinos, festivalul a contribuit la o mai bună înțelegere în regiune: "Prin intermediul acestor filme, oamenii au înțeles că aceste țări ne sunt mai aproape decât cele occidentale."
Turcia ca verigă de legătură
Orașul Salonic este considerat a fi o poartă a Balcanilor. Premierul elen, Alexis Tsipras, și-a propus îmbunătățirea relațiilor cu vecinii și propulsarea orașului ca centru economic al Balcanilor. Ideea nu e deloc nouă. Orașul este un important punct de interferență între Orient și Occident.
"Aceste țări au o istorie frământată comună. Ele sunt un amestec dintre diferite naționalități și etnii, reunite cândva în Imperiul Otoman și devenite, de la o zi la alta, state autonome", amintește, în context, Stere Gulea. În căutarea propriei identități, mai arată regizorul român, aceste țări sunt nevoite să constate cât de mult au ele în comun. Întreaga regiune pare cuprinsă de un cutremur de durată, fiind, în același timp, în căutarea stabilității, e de părere maestrul Stere Gulea.
Regizorul Stere Gulea, a cărui peliculă "Moromeții 2" a avut premiera mondială în cadrul Festivalului de la Salonic
De aceea, explică Dimitris Kerkinos, în secțiunea "Balkan Survey" sunt prezentate și producții turcești. Mulți nu includ Turcia în regiunea Balcanilor, dar aceasta nici nu contează. "Căci nu e atât vorba de chestiuni geografice, cât de identitatea culturală. De istoria comună, de rolul jucat de Istanbul în regiune. În fond, toate țările participante au tematizat filmic, într-o manieră sau alta, trecutul otoman. Așa s-a creat un cadru cultural, în care își are locul și Turcia", a conchis Kerkinos.
Istoria, văzută din cealaltă perspectivă
Totuși publicul secțiunii "Balkan Survey" este interesat înainte de toate de abordarea subiectelor actuale. De pildă în pelicula "Cold November" a regizorului kosovar Ismet Sijarina. Acțiunea filmului se petrece la Priștina în anii 1991 și 1992, când sârbii dețin controlul asupra orașului, asuprind sistematic populația albaneză. Cei care susțin deschis autonomia provinciei Kosovo își pierd locul de muncă. Filmul este o dramă socială, în centrul căreia se află o familie și dilema profundă a tatălui între integritatea morală și pura supraviețuire a soției și copiilor săi.
Filmul "Cold November" tematizează un conflict de conștiință al unui tată kosovar
Printre spectatori s-a aflat și un albanez kosovar, care la discuțiile cu publicul a ținut să precizeze: "Trăiesc de șapte ani deja în Salonic. Mulți aici nu știu nici măcar unde se află Kosovo. Mă bucur că este prezentat acest film în festival și că astfel oamenii au posibilitatea de a urmări istoria și din altă perspectivă". Și Fatmir Spahiu, producătorul peliculei și totodată interpretul rolului principal, speră ca dialogul bilateral și schimbul de idei să fie impulsionate: "Priștina se află la doar trei ore de mers cu mașina de aici. Noi venim des la Salonic pentru cumpărături. Îi invit pe toți să vină și ei la noi".
"Balkan Survey" oferă ceea ce între statele din Balcani se dovedește adesea a fi foarte dificil: un loc de întâlnire. Deși festivalul prezintă filme din întreaga lume, forța sa rezidă în regionalitate. Multe dintre pelicule incluse în festival sunt coproducții balcanice. E greu de crezut că numai filmul ar putea netezi abisurile adânci căscate între popoarele blacanice. Dar cel puțin pe durata Festivalului de la Salonic, aceste prăpastii lasă impresia a fi mai puțin adânci.
</doc>
<doc docid='dw_46216483' lang='ron' type='mono' source='https://www.dw.com/ro/ro/exclusiv-nicoleta-pene-tel-drum-către-un-polițist-dacă-mă-amendezi-ești-dat-afară-din-poliție-newsweekro/a-46216483' term='MERS'>
În timpul judecării dosarului, Inspectoratul Județean de Poliție Teleorman a susținut că, la momentul incidentului, Pene „a refuzat inițial să prezinte documentele pentru control, amenințând agentul de poliție că va fi dat afară din poliție dacă va lua vreo sancțiune, întrucât nu a făcut nimic, întrebând de mai multe ori agentul de poliție, din ce poliție face parte, afirmând că va apela la superiorii acestuia să nu i să rețină permisul de conducere, având o atitudine sfidătoare, recalcitrantă și totodată jignind polițistul care îi solicitase actele."
Versiunea polițiștilor - „s-a dat jos din autoturismul său, în care era singură, a mers în partea din stânga a autospecialei MAI unde a continuat cu amenințări la adresa polițistului, totodată trăgând de portiera autospecialei” - indică faptul că Pene ar fi comis infracțiuni de amenințare și ultraj.
Din sentință, însă, nu reiese că există un dosar penal pe numele ei.
Problemele penale n-ar fi ceva nou în anturajul Nicoletei Pene: doi fini ai săi au fost condamnați penal în trecut.
Recidivistă în trafic
Pe 11 iunie 2017, ora 11.45, Nicoleta Pene, care conducea un autoturism Mercedes, a fost oprită de un agent de poliție pe raza comunei Brânceni, pe DN51 care leagă Zimnicea de Alexandria.
Motivul: ar fi efectuat o manevră de depășire a unui autovehicul care se deplasa în fața sa, în același sens, în zona de acțiune a indicatorului „Depășirea interzisă".
Femeia a primit o amendă de 580 de lei și i s-a reținut permisul pentru 30 de zile.
Citiți articolul integral pe newsweek.ro accesând linkul de mai jos.
</doc>
<doc docid='dw_46175160' lang='ron' type='mono' source='https://www.dw.com/ro/ro/un-oraș-alimentat-exclusiv-cu-energie-solară/a-46175160' term='MERS'>
La prima vedere Babcock Ranch arată ca toate celelalte orășele din Florida. Cartiere îngrijite cu case în culori deschise, îmbrăcate în lemn, verande spațioase și palmieri în grădini. Însă dincolo de aceste fațade se ascunde tehnologie înaltă și sustenabilitate.
Pentru reducerea costurilor cu încălzirea sau răcorirea caselor, acoperișurile sunt din metal. În garaje există doze speciale pentru alimentarea mașinilor electrice. Gazonul reprezintă doar 30% din suprafața grădinii. În rest sunt plante care necesită puțină apă. Pentru grădini oamenii folosesc apă de ploaie și apa din rigole direcțioată către stația locală de epurare a apelor reziduale. Acest amalgam de tradițional și modern i-a convins pe soții Kinley să se mute în oraș.
Un oraș aprovizionat numai cu energie solară
Richard și Robin Kinley sunt printre primii locuitori care, în ianuarie 2018, s-au mutat în Babcock Ranch. De atunci încoace orașul continuă să se extindă. Pe o suprafață de 7200 de hectare ar urma să locuiască 50.000 de oameni în 19.500 de locuințe.
Până la finele acestui an vor mai fi vândute 250 de case. Dar a fost foarte greu să se ajungă la actalul stadiu, afirmă inițiatorul proiectului, Syd Kitson. Fostul sportiv de carieră este acum dezvoltator imobiliar. În ianuarie 2005 i-a venit ideea să construiscă un oraș aprovizionat exclusiv cu energie solară. Primul oraș de acest fel din SUA și poate și din lume, spune Kitson.
Inițial a investit în 36.800 de hectare de teren din așa-numitul "Sunshine State. Apoi a vândut statului american 29.500 de hectare. Terenul a devenit zonă naturală protejată.
Dar nu a mers totul ca pe roate. "Acum opt sau nouă ani nu ne-am dat seama cât de greu este să îi convingi pe oameni că facem ceea ce trebuie", își amintește Kitson. Nu și-a imaginat cât de tare îi sperie pe clienți cei 17.500 de euro necesari montării unei instalații solare pe casă. Kitson a venit cu ideea construirii unei așezări alimentate exclusiv pe bază de energie solară într-un stat dependent de combustibili fosili.
Orașul viitorului
Soluția lui Kitson a fost să îi cedeze 180 de hectare firmei Florida Power & Light (FPL) – compania de electricitate cu mai mult de 10 milioane de clienți. În contrapartidă, FPL a instalat pe acest teren 340.000 de module solare cu o capacitate de 75 de megawați, cea mai mare instalație de acest fel din istoria firmei. Până la finele anului viitor instalația își va dubla capacitatea. Orașul are acum mai multă energie solară decât consumă.
În plus, consumatorii nu mai sunt nevoiți neapărat să investească în module care să fie amplasate pe casele lor ci se aprovizionează de la FPL. Cel puțin teoretic, Babcock Ranch ar putea deveni în viitor și mai independent de propriul parc solar. Toate casele sunt astfel construite încât oricând pe acoperișurile acestora să poată fi montate instalații solare. Conceptul nu este nou. Însă pentru Kitson a fost important să se asocieze cu o companie de electricitate care are resursele necesare pentru a se adresa consumatorilor americani.
Nu numai pentru pensionari
Kitson speră ca viitorii proprietari de case din Babcock Ranch să aparțină tuturor categoriilor de vârstă. Pentru o structură a populației echilibrată, dezvoltatorul imobiliar a prevăzut în proiectul său piscine, trasee prin natură și lacuri unde se poate pescui sau plimba cu barca. Sala de fitness este dotată cu aparate care se încarcă automat în timpul folosirii.
Școala din oraș oferă progame adaptate noilor tendințe de protejare a mediului, iar locuitorii au la dispoziție o aplicație prin care pot comanda o mașină fără șofer. Autobuzele care transportă elevi sunt, de asemenea, electrice.
Autoare: Maria Bakkalapulo
</doc>
<doc docid='dw_46156376' lang='ron' type='mono' source='https://www.dw.com/ro/ro/siegfried-mureșan-acest-guvern-vede-președinția-consiliului-ue-ca-pe-o-povară/a-46156376' term='MERS'>
Cu mai puțin de două luni înainte de preluarea de către România a Președinției semestriale a Consiliului Uniunii Europene, eurodeputatul Siegfried Mureșan face un inventar al principalelor obiective pe care Guvernul de la București ar trebui să nu le rateze.
Deutsche Welle: Pe ce s-a bazat președintele Iohannis când a spus, în plenul Parlamentului European, pe 23 octombrie, că Președinția românească a Consiliului Uniunii Europene va fi un succes?
Siegfried Mureșan: Este clar că poporul român este pregătit să fie șase luni de zile la conducerea Uniunii Europene. Timp de șase luni de zile noi vom gestiona Uniunea Europeană. Vom gestiona ajungerea la un compromis pe marile teme europene. Va trebui, în al doilea rând, să punem teme românești pe harta Uniunii Europene. În al treilea rând, vom avea șansa să promovăm România mai mult ca de obicei. Pentru că în cele șase luni în care deții Președinția Consiliului UE lumea se uită mai mult spre tine decât de obicei. Și amprenta pe care ți-o poți pune asupra mersului Uniunii în cele șase luni este mai mare decât de obicei. Este firesc să fie așa. Cred că poporul român, care a ieșit în stradă cu drapelul Uniunii, pentru a apăra valori europene, pentru a cere bună guvernare, justiție, combaterea corupției și stat de drept este mai pregătit decât oricând să fie în mijlocul Uniunii Europene.
Pentru a avea o Președinție de succes ne trebuie însă și un Guvern capabil. Un Guvern credibil în Europa. Ingredientul principal de care ai nevoie pentru a deține Președinția Consiliului UE este credibilitatea. Trebuie ca celelalte 27 de state ale Uniunii Europene să aibă încredere în tine, când faci agenda Uniunii pentru șase luni, când conduci ședințele, în toate configurațiile ministeriale. Miniștrii Agriculturii, în următoarele șase luni, vor trebui să ia decizii importante pentru viitorul politicii agricole comune. Câte fonduri vom da fermierilor în următorii șapte ani? În capul mesei, pe timpul Președinției române, se va afla ministrul Petre Daea. Miniștrii de Interne vor trebui să ia decizii importante legate de combaterea terorismului, oprirea imigrației ilegale, controlul la frontiera externă. În capul mesei, pe perioada Președinției române, Carmen Dan. Miniștrii Muncii vor trebui să ia decizii legate de portabilitatea pensiilor în Europa și să le negocieze cu Parlamentul European. În capul mesei va fi Lia Olguța Vasilescu.
Ministrul Economiei...
Da, Andrușcă... Sau: miniștrii de Finanțe vor decide cu privire la înființarea unui fond monetar european. Nu cred că ministrul Teodorovici este capapil să stea în capul mesei și să conducă aceste decizii grele. Vedem că Guvernul României nu este capabil să obțină fonduri europene pentru combaterea pestei porcine în România. Au votat în Consiliul de Miniștri al Uniunii Europene o poziție care prevede reducerea cu 8,5 milioane de euro a fondurilor folosite pentru combatarea pestei porcine africane. Nici nu știu ce au făcut. Pentru a obține ceva pentru România nu știu unde să ceară. Nu sunt credibili și nu pot obține sprijin. Mi-e teamă că acești miniștri nu au încrederea Uniunii Europene, în momentul de față, datorită măsurilor pe care le generează România. Pentru o Președinție de succes ne trebuie un Guvern credibil și competent. Din păcate, mi-e teamă că dacă vom obține Președinția Consiliului cu acest Guvern, nu vom folosi pe deplin această șansă. Acest Guvern vede Președinția română ca pe o povară, de care încearcă să scape cât mai repede și cât mai ieftin, și nu ca pe o oportunitate.
Dacă nimic nu se întâmplă, însă, exact acest Guvern va prelua Președinția.
Dacă acesta este Guvernul pe care noi îl vom da Uniunii Europene pe perioada Președinției, atunci Uniunea va trebui să funcționeze cu acest Guvern, să coopereze cu el. Vom vedea acest Guvern în toată splendoarea sa, invitat la Bruxelles pentru o reuniune cu întreg colegiul comisarilor. Vom vedea întreg colegiul comisarilor venind într-o vizită oficială, pe 11-12 ianuarie, la București. Sunt curios să văd câți comisari vor gira acest Guvern cu prezența lor. Comisia Europeană va fi, instituțional, obligată să lucreze cu acest Guvern. Și mi-e teamă că acest Guvern va încerca să folosească în propriul interes această nevoie instituțională a Comisiei. Adică, dacă Guvernul va fi invitat la Bruxelles pentru o ședință cu colegiul comisarilor, așa cum este invitat fiecare Guvern care deține Președinția semestrială, mi-e teamă că doamna Dăncilă va spune „iată, Europa ne apreciază, ne iubește”, cum a spus și despre poporul român în plenul Parlamentului European. Și mi-e teamă că va încerca să folosească Președinția și fotografiile cu liderii europeni pentru a legitima măsuri pe care acum le planifică, împotriva interesului poporului român și care nu sunt cerute de români.
Se discută despre oportunitatea sancționării României, prin raportul Parlamentului European.
Sancționarea României nu este nicicând oportună, dar faptul că România este pe agenda Parlamentului European este un semn clar că Uniunea înțelege situația din România, că Uniunea estimează că măsurile luate de acest Guvern merg împotriva valorilor europene. Părerea nu este una politică, ci urmare a analizării inițiativelor legislative adoptate în România de către experți obiectivi ai Comisiei Europene, ca urmare a opiniei Comisiei de la Veneția. Atât în opinia preliminară cât și în cea consolidată s-a ajuns la concluzia că în România justiția este în pericol, că se încearcă politizarea justiției prin extinderea rolului ministrului în numirea și demiterea procurorilor și a judecătorilor.
Uniunea Europeană înțelege ce se întâmplă în România și este nevoie de o distincție foarte clară între poporul român care vrea valori europene și politicienii care vor să slăbească aceste valori și vor instituții slabe, la cheremul lor. Nu vreau o sancționare generalizată a României ca urmare a greșelilor făcute de unii politicieni, vreau ca Europa să îi arate cu degetul și să-i corecteze pe politicienii care greșesc. E regretabil că în pragul Președinției suntem conduși de un Guvern care ne plasează în afara Uniunii, un Guvern izolat în Uniune.
Și, totuși, de unde optimismul Președintelui, care le-a transmis eurodeputaților că autoritățile de la București vor îndeplini cu succes misiunea europeană?
Cum am spus, e justificat să fim optimiști în privința poporului român.
Dar nu poporul e la guvernare!
În ceea ce o privește pe Viorica Dăncilă, nu pot să fiu optimist. Trebuie să evaluăm acest Guvern în funcție de rezultate. Dacă în următoarele săptămâni acest Guvern vine cu priorități corecte pentru Președinția română a Consiliului UE, atunci voi avea și eu motive de optimism. Până în acest moment, acest Guvern nu și-a prezentat prioritățile și nu a dovedit că este capabil să gestioneze marile teme europene și nici să pună teme românești pe agenda europeană, nu a dovedit că este credibil, nu a dovedit că este competent, nu mi-a inspirat încredere că reușește în niște negocieri viitoare pe bugetul Uniunii Europene să se impună.
Nu cred că doamna Dăncilă poate negocia de la egal la egal cu Angela Merkel. Nu cred că miniștrii Cabinetului Dăncilă – Daea, Carmen Dan, Orlando Teodorovici, Olguța Vasilescu – sunt capabili să conducă reuniuni ministeriale la nivel european. Trebuie să vedem dacă au de gând să guverneze Uniunea Europeană pe agenda corectă. Dacă au de gând să o guverneze pe agenda infractorului recidivist Liviu Dragnea cu dublu limbaj, cum au făcut-o în ultimele săptămâni, atunci această Președinție va fi un eșec, din păcate.
Ce înseamnă, de fapt, să conduci reuniunile ministeriale?
În 2017 am negociat, ca raportor general al Parlamentului European, tot bugetul Uniunii Europene pe anul 2018 – în prima parte a anului cu Președinția malteză a Uniunii și, în a doua parte, cu cea estoniană. Estonia a deținut pentru prima oară, ca și România, Președinția. Este un stat mic, al cărui Minister de Externe are mai puțini diplomați decât cele din Franța. Marea Britanie sau Germania. La fel, fiecare minister are mai puțin experți decât ministerul unui stat mare. Toată lumea a înțeles că Estonia trebuie să fie ajutată. Și pentru că premierul Jüri Ratas – al cărui nume doamna Dăncilă l-a uitat – și Guvernul Estoniei au dovedit bună credință și că doresc să conducă Europa timp de șase luni pentru binele tuturor, această Președinție a fost ajutată. În afara Președinției estoniene am discutat bilateral, direct, cu statele membre, mai ales cu statele mari – am negociat la Berlin, am negociat cu francezii, cu italienii.
Ce riscăm? Vom fi o Președinție slabă, dacă nu avem priorități clare. Și, mai ales, vom fi o președinție slabă dacă nu avem un prim ministru capabil să dea direcția, să fie credibil și competent și în stare să ridice la nivel de prim miniștri negocierile eventual împotmolite la nivelul diverselor ministere, pentru a discuta dosarele grele cu omologii care te respectă și cu care poți vorbi direct limbi străine, căci vorbești engleză, franceză, spaniol. Agenda va fi făcută de funcționarii Consilului, care sunt aici de zeci de ani și vor continua să fie și în următorii zeci de ani. Aș prefera să nu ajungem în acest scenariu. Aș prefera să dăm dovadă că suntem lideri. Aș prefera ca toată lumea să știe că ne aflăm în Președinția română a Uniunii Europene iar deciziile privind Europa să fie discutate în primul rând cu Guvernul României. Nu vreau să dăm un Guvern pe care Europa va trebui să îl ocolească și să îl trateze minim, cât e nevoie de formal.
Ce am putea rata, de exemplu, în bugetul multianual dacă nu vom avea negociator bun și președinte de consiliu munisterial potrivit?
Vom rata miliarde de euro și aici eșecul va fi cuantificabil. Îl vor resimți fermierii români, comunele din România, studenții care așteaptă burse Erasmus, cercetătorii români. În momentul de față, Comisia a făcut o propunere de buget pentru următorii șapte ani iar României i-a propus aceeași sumă de bani pentru plăți directe în agricultură ca și până acum. Ne-a propus fonduri structurale și de coeziune plus 8%, pentru că încă nu ne-am construit autostrăzile, liniile ferate de mare viteză, Dunărea nu este pe deplin navigabilă și nu suntem eficienți energetic.
Dar în timp ce nouă ni se dă mai mult, altor state li s-a propus mai puțin – Ungariei și Poloniei, minus 23-24%, fiindcă ei și-au construit autostrăzile și nu mai au nevoie de aceleași fonduri. Aceasta este propunerea Comisiei. Dar urmează negocieri între statele membre și vor fi foarte dure. Ungaria și Polonia nu se vor da mulțumite cu aceste reduceri.
De capacitatea prim ministrului Guvernului României va depinde dacă în următorii șapte ani România va primi 27 de miliarde de euro fonduri comunitare sau 22 sau 32. În momentul în care deții Președinția Consiliului ești mai mult ascultat decât de obicei. E mai ușor să ajungi la un acord favorabil. În momentul de față, Guvernul României nu face nimic pentru a conduce spre succes aceste negocieri pe tema bugetului multianual.
Ar trebui să pună bugetul multianual al Uniunii pe agenda Președinției și să încercăm să definitivăm cât mai mult din el în aceste șase luni, fiindcă probabilitatea de a avea un acord favorabil e mult mai mare cât timp ne aflăm în capul mesei. Mi-e teamă că vom pierde oportunitatea, bugetul va fi negociat dur, după mandatul românesc și nu cred că Viorica Dăncilă va reuși să se impună față de premierii Poloniei, Ungariei sau ai altor state.
Ce alte negocieri importante sunt relevante în aceste șase luni?
Înainte de alegerile europene va avea loc finalizarea negocierilor privind ieșirea Marii Britanii din Uniunea Europeană. Interesul nostru este foarte clar: să existe un acord de ieșire, căci doar astfel sunt securizate drepturile celor 411.000 de cetățeni români care trăiesc în Marea Britanie. Acest lucru va trebui negociat chiar la începutul Președinției române. Dacă Marea Britanie iese fără vreun acord, nu știm ce va fi.
Cât de complicate vor fi alegerile europene? În ce măsură se vor discuta teme europene și nu va fi poluare populistă?
Cred că temele europene vor juca un rol mai mare în această campanie decât în trecut, pur și simplu fiindcă în ultimii ani Europa a fost lovită de două mari crize, cea economică și, apoi, cea a migrației și a refugiaților. Oamenii au așteptări de la Uniunea Europeană. Și Uniunea Europeană va trebui să arate în următorii ani că are soluții, mai ales în aceste două domenii prioritate, securitatea și prosperitatea. Există riscul să fie aduse în dezbatere și teme naționale. Vom avea discursul poluat de către populiștii naționaliști.
Acești politicieni nu au soluții la problemele cu care oamenii se confruntă. Peste tot unde au avut un cuvânt de spus în mersul țărilor lor a fost rău pentru oameni. Au scos Marea Britanie din Uniunea Europeană. Vedem acum că Marea Britanie a ajuns să aibă una dintre cele mai mici rate de creștere din grupul celor șapte state puternic industrializate. În Marea Britanie nu se mai investește iar investitorii se întorc pe continent. Lira a pierdut din valoare în raport cu euro. Lucrurile nu merg bine și va fi și mai rău în momentul în care vor părăsi, în 2019, Uniunea.
Populiștii nu au soluții. Am văzut-o și în Grecia, unde populistul vesel de stânga Alexis Tzipras a făcut un referendum legat de ieșirea din zona euro doar pentru a afla apoi cât de mari ar fi costurile. A acceptat apoi să rămână în zona euro după ce, însă, în 2015, a reușit să bage Grecia într-o nouă criză: în locul prognozatei creșeteri cu 2%, a încheiat anul cu o recesiune de 2,5%.
Va trebui să le spunem oamenilor adevărul: populiștii nu au soluții, spun în campanii multe lucruri neadevărate și sunt un risc pentru modul nostru de viață. Și trebuie să le spunem oamenilor că izolarea, așa cum vor naționaliștii întorși cu fața spre trecut, nu poate fi o soluție în Europa anului 2019. Gardurile și zidurile nu sunt o soluție. Am văzut asta în trecut, o știm din cartea de istorie. Izolarea duce la sărăcie materială și intelectuală. Trebuie să le spunem oamenilor că Europa este soluția, o Europă îmbunătățită, modernizată și reformată.
</doc>
<doc docid='dw_46144121' lang='ron' type='mono' source='https://www.dw.com/ro/ro/mini-merkel-anti-merkel-şi-rebelul/a-46144121' term='MERS'>
Relaţia cu SUA / Donald Trump
Annegret Kramp-Karrenbauer nu s-a remarcat până acum în mod deosebit în chestiuni de politică externă. Provenind din regiunea Saarland, ea este în mod firesc un expert în chestiuni franceze, în timp ce expertiza americană lasă de dorit. În calitate de secretar-general al CDU, liderul conservator a vizitat o dată SUA, a ţinut o cuvântare la întâlnirea anuală a guvernatorilor americani şi a vizitat o uzină BMW. Este un început, dar nimic mai mult. Presa americană o alintă "mini-Merkel". Sensibilitatea şi inteligenţa ei sunt trăsături care n-o vor ajuta să lege o prietenie cu vulcanicul Donald Trump.
În calitate de lider al organizaţiei pro-americane "Atlantik-Brücke", Friedrich Merz întreţine contacte bune în America de Nord şi o relaţie pozitivă cu Statele Unite. Pentru Merz, parteneriatul transatlantic este unul dintre pilonii esenţiali ai politicii externe germane. El nu este însă prietenul restricţiilor comerciale.
Jens Spahn s-ar descurca cel mai bine cu administraţia Trump. Considerat un rebel, ministrul federal al Sănătăţii a fost printre primii oameni care s-au întâlnit cu noul ambasador american la Berlin, Richard Grenell, fiind primit la scurt timp după aceea chiar și la Casa Albă de către consilierul american de securitate, John Bolton. Niciun ministru al sănăţii din Germania nu a primit vreodată o astfel de onoare. Pentru Trump și Co., Jens Spahn ar fi bun nu doar ca lider al CDU, ci şi în funcţia de cancelar.
Relaţia cu Rusia / Trump
Până acum, Rusia a fost ca o carte sigilată pentru Annegret Kramp-Karrenbauer. Cu toate acestea este posibil ca secretarul-general al CDU să se sfătuiască adesea cu Angela Merkel, bună cunoscătoare a problematicii ruseşti, despre relaţia cu liderul de la Kremlin. Până acum, tot ceea ce Karrenbauer a spus despre Rusia a fost o repetare a pozițiilor lui Merkel. La fel ca Merkel, ea îl va trata pe Putin cu prudență din cauza agresiunii asupra Ucrainei. În general, ea va urma linia cancelarei.
"Democraţiile occidentale sunt cei mai buni aliaţi ai Germaniei". Declaraţia îi aparţine lui Friedrich Merz şi a fost făcută joia trecută, când acesta s-a prezentat în faţa jurnaliştilor din capitala Berlin.
Acest lucru înseamnă, pe de altă parte, că Rusia cvasi-democratică se află pe locul al doilea. Prioritățile lui Merz sunt clare. În calitate de susţinător al înarmării și al NATO, el vede Rusia ca un adversar strategic. Pe de altă parte, el manifestă o oarecare înţelegere pentru Putin. Deşi îl numeşte pe acesta "risc serios pentru Occident", Merz afirmă că Occidentul nu a ţinut cont de sensibilitățile Rusiei.
Jens Spahn are o perspectivă similară: ancoraţi în Occident, critici cu Estul. El spune lucruri mai rigide decât Merz: "Uitaţi-vă la Rusia sau la terorismul islamic, vecinătatea noastră devine mai nesigură". Spahn a acuzat în mod repetat SPD şi Partidul Stângii de înțelegerile cu Putin, fără a indica modul în care ar trebui să arate relația cu Moscova.
Abordarea politicii privind migraţia a Angelei Merkel
În întregime pe linia Merkel este Annegret Kramp-Karrenbauer. Ea împărtășește abordarea integrării creștin-umanitare a lui Merkel, sprijinind în același timp toate activitățile guvernului. Doar o singură dată s-a remarcat cu o idee proprie, propunând ca refugiaţii să petreacă un an în slujba comunităţii. Iniţiativa a fost respinsă pe scară largă în partid. Afirmând că "politica privind refugiații a stârnit o controversă ale cărei efecte sunt încă resimțite astăzi", ea a analizat bine dilema Uniunii Creştin-Democrate. Numai că nu a găsit încă o cale de ieșire din criză.
Friedrich Merz nu este un adversar categoric al politicii Angelei Merkel vizând refugiaţii. Atâta timp cât fluxul de migranți rămâne la fel de scăzut ca în prezent, el nu vede nevoia unor măsuri speciale. Merz avertizează asupra "temerii de suprasolicitare și alienare" existentă în rândul populației germane, precum și în legătură cu evoluțiile în domeniul criminalității, care oferă motive de îngrijorare "selective, dar nu structurale". Merz acuză de asemenea formaţiunea naţionalistă Alternativa pentru Germania că agravează în mod artificial migraţia în percepția cetățenilor. Merz nu susţine un viraj politic spre dreapta în politica refugiaților.
Spre deosebire de Jens Spahn, neobosit critic al cancelarei germane. El o acuză pe Merkel între altele că nu s-a referit în campania electorală la migraţie. Într-un interviu acordat Bild, el a spus: "Cererea pioasă de a opri pur și simplu dezbaterea despre septembrie 2015 merge spre nicăieri, iar țara noastră continuă să se confrunte cu o imigrație anuală dezordonată, mai ales masculină, în orașele mari precum Kassel". Politica privind refugiații continuă să fie cel mai important motiv pentru pierderea încrederii în CDU, crede Spahn. Dacă Spahn devine șef al CDU, Merkel va avea o viaţă politică foarte dificilă.
</doc>
<doc docid='dw_46106104' lang='ron' type='mono' source='https://www.dw.com/ro/ro/de-ce-le-place-germanilor-să-pună-bani-la-ciorap/a-46106104' term='MERS'>
Cine fumează zeci de țigări pe zi încă din adolescență sau își roade unghiile din copilărie, știe cel mai bine că viciile sunt greu de învins. Nu-i deloc ușor să te lași de un obicei prost. Dar încercați să vă lăsați de unul bun - veți afla că provocarea e și mai mare. Credeți-mă, vorbesc din experiență.
Când m-am mutat din Irlanda în Germania acum șase ani, mi-am dat seama foarte repede că aici nu există obiceiul de a-i mulțumi șoferului de autobuz că m-a dus la destinație. Cu toate acestea, continui să-i adresez un "dankeschön" politicos înainte de a coborî, ignorând aparent confuzia sau chiar disprețul provocate de gratitudinea mea. Cu cât te obișnuiești mai mult să fii virtuos și cuminte, cu atât e mai greu să te oprești.
O obsesie seculară
Niciun alt exemplu nu ilustrează acest principiu mai bine decât obsesia seculară a germanilor de a pune bani deoparte. Obiceiul e un element profund al spiritului național, a supraviețuit războaielor, hiper-inflației și regimurilor totalitare.
Pentru a afla mai multe, am mers la Muzeul German de Istorie din inima Berlinului, unde m-am întâlnit cu Robert Muschalla, curatorul unei expoziții intitulate Economisirea - Istoria unei virtuți germane. Eram pregătită pentru o discuție economică și mi-am notat câteva cifre în prealabil, cum ar fi "299 de miliarde de dolari" - suma totală a banilor pe care germanii îi pun, probabil, deoparte până la sfârșitul anului. M-am gândit și la o poantă potrivită: "Cel mai mare excedent din lume - un titlu pe care germanii l-au păstrat, altfel decât în cazul titlului de campioană mondială la fotbal!"
Kate Ferguson
Am înțeles însă repede că nu-i vorba doar de aspectul economic. "Timp de 150 de ani, economisitul era în primul rând o formă de control social", mi-a explicat Robert Muschalla.
Dincolo de teoriile economice, aceasta e baza expoziției care prezintă o serie de documente și obiecte, datând de la începutul secolului 19 până astăzi, pentru a ilustra nemuritoarea poveste de dragoste a germanilor cu economisirea banilor.
Industrializarea ca factor cheie
Istoria aceasta a început cu procesul de industrializare. Odată cu creșterea populației și a sărăciei, băncile erau prezentate ca niște entități binevoitoare, care îi ajută pe cei aflați în dificultate.
Muncitorii care puneau bani deoparte erau considerați superiori din punct de vedere moral în comparație cu cei care își dădeau salariul pe băutură și jocuri de noroc. În plus, era mai mic riscul ca ei să se revolte - acesta e punctul de pornire al argumentului lui Muschalla că obiceiul de a economisi bani își are originile într-o formă a controlului social. Dacă aveți impresia că e o teorie trasă de păr, gândiți-vă ce făceau muncitorii francezi în timpul în care cei germani își completau cuminți hârtiile pentru bancă.
"În Franța izbucneau revolte, în Germania se puneau bani deoparte", spune Muschalla, care consideră că aceste obiceiuri naționale persistă și astăzi. "Dacă vă uitați la conflictele sindicale, veți vedea că muncitorii francezi sunt pe baricade. În schimb, în Germania suntem mândri dacă ambele tabere se așează la aceeași masă. Asta spune multe despre diferențele dintre țările europene."
Ca jurnalistă, care se ocupă în primul rând de subiecte economice, am cam obosit să tot scriu despre excedentul comercial al Germaniei și despre vistieriile ei pline. Așadar, ideea că economisitul e și o formă a condiționării sociale și politice reprezintă o alternativă fascinantă la narațiunea actuală despre germanii cei cumpătați, care rezistă tentațiilor.
În același timp, e o teorie care ne amintește de vremuri întunecate din istoria țării. În anii 20, când economiile germanilor erau decimate de hiper-inflație, naziștii îi învinovățeau pe evreii care dădeau bani cu împrumut. În școli și la locul de muncă, economisirea a început să fie ridicată la rangul de act patriotic. A împrumuta bani sau a investi a devenit un viciu din perspectiva ideologiei naziste.
În acea perioadă, nu merita să pui bani deoparte. Zeci de mii de germani s-au înscris în 1938 pentru un program de economii care îi promitea fiecăruia o mașină Volkswagen ieșită direct din linia de producție a fabricii din Wolfsburg. S-a dovedit a fi o investiție dezastruoasă. Când a izbucnit războiul, mulți dintre muncitorii care urmau să producă automobile au fost trimiși pe front, iar cei care au rămas în fabrică au produs echipament militar. În final, nimeni nu și-a primit mașina visată.
Expoziția de la Berlin are succes, Muschalla primește telefoane din țări îndepărtate ca Argentina sau Canada. El a povestit însă că în Germania mulți oameni sunt iritați de legătura pe care a făcut-o între promovarea economisitului și antisemitism. "Există o reticență de a ieși dintr-o definiție economică îngustă", spune Muschalla, "pentru că trebuie să te uiți mai atent la tine însuți."
E un aspect interesant când încercăm să înțelegem economia germană. În fond, ceea ce facem cu banii noștri reflectă felul în care ne tratăm semenii - iar asta spune multe despre ceea ce suntem cu adevărat, o combinație ciudată de virtuți și vicii.
Surplusurile Germaniei în balanța comercială sunt puse la stâlpul infamiei. O analiză arată că nu doar frumoasele mașini și utilaje germane exportate sunt de vină pentru asta, ci și economisirea excesivă. (08.08.2017)
Germanii se tem de terorism, extremism și problemele cauzate de migrație, relevă un studiu. Pe de altă parte, sunt destul de mulțumiți de situația economică - datorită șomajului scăzut. (08.09.2017)
</doc>
<doc docid='dw_46090242' lang='ron' type='mono' source='https://www.dw.com/ro/ro/această-țară-funcționează-fără-autorizație/a-46090242' term='MERS'>
În România, pe unele clădiri stau lipite afișe care anunță că acestea funcționează fără autorizație de incendiu. Nu pe toate. La fel cum nici pe toate drumurile stricate nu există indicatoare care să-ți spună că drumul e defect. Sunt unele marcate cu ”denivelări temporare”. Tot ce este provizoriu tinde să devină însă definitiv. Iar mesajul este cam același: noi, statul român, nu suntem în stare să-ți asigurăm un drum bun prin viață, dar îți punem un avertisment temporar care de-a pururi de-aici înainte ne va spăla pe mâini, dacă pățești ceva. Noi ți-am spus.
Pe un geam prăfuit, între niște gratii ruginite și o perdea nemișcată de o mică veșnicie, scris cu litere galbene precum varul de pe clădirea de vis-a-vis care se oglindește în sticla ferestrei, aprope ilizibil, mesajul de avertizare: ”Acest spațiu funcționează fără autorizație de securitate la incendiu”. Nu o avea nici în urmă cu trei ani.
Atât s-a putut de la tragedia din clubul Colectiv. O fițuică într-un geam pe care aproape că nu îl vede nimeni. Nu știu ce ar fi trebuit de fapt să se întâmple acolo, dar sigur nu acest mesaj prin care statul se spală pe mâini. Din nou. Pentru că poate.
Tragedia de la Colectiv a luat 64 de vieți și a distrus nenumărate altele. 64 de morți, victime ale incendiului. 64 de oameni. O tablă de șah invadată de piesele hâde ale unor jocuri politice. O justiție strâmbă și mioapă, un sistem de sănătate în metastază, guvernanți fără onoare, manipulări, calomnii, diversiuni. Trăim cu toții într-un imens sanatoriu în care ne-am cazat pentru a ne însănătoși, dar pe măsură ce ne lecuim de bolile cu care am venit, altele li se substituie, induse de microbii statului care se spală pe mâini. Dar avem 364 de zile pe an să ne răfuim cu cei aflați la controlul pârghiilor administrative. Nu o facem cum trebuie atunci, azi nu ar trebui să o facem deloc. Astăzi ar trebui să ne asumăm colectiv vinovățiile. Pentru că, înainte de Colectiv sau după, fiecare dintre noi a greșit undeva. Nu e un păcat să greșești, dar devii parte a vinei, dacă perseverezi.
Suntem atât de nesiguri pe noi, cu mare ajutor de la comânduire, încât nici nu știm dacă ceva s-a schimbat, nici dacă schimbările au fost bune sau nu. Unele lucruri, cu siguranță, au mers înspre bine, așa cum doar marile dureri te îndeamnă să te aduni. Altele au fost, dimpotrivă, nefericite. Dar de atâtea ori în istorie a fost nevoie să fie mai întâi rău, pentru a fi în cele din urmă bine.
E al naibii de greu să fii lucid când scrii un text despre 30 octombrie 2015. Dar e mai bine așa. E semnul cel mai clar că te doare. Și dacă te doare, nu ai murit încă - oricât de mult și-ar fi dorit ei altceva.
Temporar mai ești în viață.
Și tot ce e provizoriu tinde să devină definitiv.
Dacă te doare, gândește-te la tot ce nu ai mai vrea să fie țara asta, la trei ani după Colectiv. Și fă-ți, în sfârșit, treaba!
</doc>
<doc docid='dw_45995954' lang='ron' type='mono' source='https://www.dw.com/ro/ro/iohannis-europa-este-românia-și-românia-este-europa/a-45995954' term='MERS'>
A fost, din partea lui Klaus Iohannis, un discurs neutru, ca la un simpozion, fără propuneri concrete pentru perfecționarea mecanismelor europene. Președintele a bifat toate grijile comunitarilor: locuri de muncă, securitate, liberă circulație a cetățenilor și mărfurilor. Unitatea, a spus Iohannis, este esența proiectului european.
Toate evoluțiile la care Europa trebuie să se adapteze nu pot însă afecta valorile și principiile fundamentale ale Uniunii. Europa nu poate lăsa în urmă nici o țară, nici un cetățean și nu poate funcționa în mai multe viteze. La nevoie, instrumentele europene trebuie recalibrate - în special în zona securității comune și a consolidării comunicării strategice.
Despre România, Iohannis le-a spus eurodeputaților că este o democrație tânără, care a trebuit să învețe și să se adapteze din mers, dar care are resurse pentru a se perfecționa. Iar românii, a completat președintele, au arătat că își pot face auzită vocea, când valorile europene sunt puse în pericol. Entuziasmul tinerilor din România în sensul apărării democrației obligă politicienii la responsabilitate.
My dear friend Klaus, nu vom avea un summit obișnuit la Hermannstadt, la Sibiu, i-a răspuns președintele Comisiei Europene. Va fi un moment mare al viitorului Europei. Mulțumeșc mult, a conchis oficialul european. Manfred Weber, șeful popularilor din Parlamentul European, a preluat ideea unității din discursul lui Iohannis și a asigurat că nu există o Europă a nordului sau sudului, nu există una a celor bogați și a celor săraci. Există o singură Europă, în care cercetarea ar trebui să se mute și în Est, în care studenții din Vest să meargă să studieze la Cracovia și București, nu doar cei din est la Oxford. Corupția nu este doar o problemă a României dar, a adăugat Weber, unele linii au fost depășite din partea Guvernului României. Chiar și Josef Weidenholzer, de la socialiști, a atras atenția că România nu ar fi progresat fără mecanismul de cooperare și verificare, a vorbit despre atacurile la adresa justiției și a cerut menținerea progreselor statului de drept. Weidenholzer a cerut să se facă lumină în privința amestecului serviciilor secrete în procesul de justiție, părere susținută și de șeful liberalilor europeni, Guy Verhofstadt. Iar Ska Keller, din partea ecologiștilor, a cerut politicienilor să învețe lecțiile democrației de la cetățenii României.
</doc>
<doc docid='dw_45941586' lang='ron' type='mono' source='https://www.dw.com/ro/ro/marina-constantinescu-cred-în-forţa-teatrului-şi-implicarea-artiştilor-de-valoare/a-45941586' term='MERS'>
DW: Cu ce gând aţi ales acest motto pentru cea de-a 28-a ediţie a FNT: ”100 de lumi se deschid pentru tine"?.
Marina Constantinescu: Anul acesta fiind, din punctul meu de vedere, cea mai amplă, mai complexă şi cea mai de anvergură ediţie a FNT, aflându-ne şi în anul Centenarului, m-am gândit că vom avea o sută de evenimente - spectacole, expoziţii, lansări de carte, întâlniri cu publicul, concerte... Ceea ce am şi reuşit. Sunt evenimente în care de fapt ficţiunea ne provoacă mintea şi sufletul să evadăm din realitatea tot mai tulbure din jur şi să pătrundem, prin o sută de uşi minunate, în fantezia artiştilor.
Dintre spectacolele invitate din străinătate, două vin de la Berlin, de la "Schaubühne am Lehniner Platz", o scenă cu greutate în peisajul teatral german şi nu numai. Colaborarea cu "Schaubühne" nu este, însă, deloc nouă. În 2007 regizorul Thomas Ostermeier, directorul artistic al teatrului berlinez de aproape două decenii, s-a aflat pentru prima dată la Bucureşti, la invitaţia FNT. Se continuă aşadar o tradiţie...
"Ungeduld des Herzens"/ "Beware of Pity"/ "Suflete zbuciumate": Coproducţie Schaubüne, Berlin si Complicité, Londra
Chiar cred că putem vorbi despre o tradiţie pentru că în 2007 am făcut un gest de avangardă. Atunci l-am invitat pe Thomas Ostermeier cu două spectacole de la "Schaubühne" - ”Nora” şi ”Wunschkonzert” - ambele în regia sa şi cu o trupă formidabilă. Mi se pare una din realizările mele profesionale de vârf. Deşi mie mi se părea că toată lumea trebuie să-l ştie pe Ostermeier, mi-am dat seama că nu numai publicul din România, dar nici oamenii de teatru nu prea ştiau cine este. Atunci s-a legat o relaţie specială cu noi şi de câte ori a mai fost invitat în România, am stat puţin de vorbă. Cred că această revenire a "Schaubühne" la Bucureşti este şi foarte aşteptată. În acest moment într-adevăr toată lumea ştie ce înseamnă "Schaubühne" în peisajul teatral mondial, ce înseamnă forţa acestui regizor, între timp în plină maturitate, cu direcţii teatrale, cu direcţii manageriale foarte clare. ”Miss Julie” e un spectacol pe care eu l-am văzut mai demult la Berlin şi am dorit să-l invităm în România. Al doilea spectacol e, cred, mai mult decât un accent: "Beware of Pity”, realizat la "Schaubühne" de Simon McBurney în colaborare cu "Complicité" din Londra. Mi se pare o provocare şi pentru FNT şi pentru un om de teatru să vadă aceste două spectacole la Bucureşti.
Ce aduce nou actuala ediţie faţă de cele precedente? Mă refer la structură, spaţiu de întâlnire, evenimente...
Avem multe noutăţi, o strucutră bine închegată. În fiecare an de când conduc acest festival am încercat să aduc o componentă puternică, nuanţată. Unul din modelele mele este Festivalul de la Edinburgh. Structura din acest an e greu de descris în câteva cuvinte, pentru că avem aproximativ 170 de pagini de catalog. Site-ul e şi el grăitor. Cred că am mers şi mai departe cu ceea ce am inventat în 2005, când am preluat directoratul şi partea de selecţie a FNT. Mă refer la un element care nu exista în România: expoziţii de scenograf, de autor, de fotograf, dedicate unor mari personalităţi ale teatrului românesc. Anul acesta, după câţiva ani de negocieri, va sosi la Bucureşti un artist fotograf de mare calibru, de o inteligenţă ieşită din comun, de un spirit acut al vremurilor pe care le trăim şi nu numai. Este vorba despre Brigitte Lacombe, căreia îi dedicăm o expoziţie foarte interesantă. Aş numi-o un fel de confesiune. Expunem fotografii de teatru şi de cinema, dar şi din repetiţii de teatru şi film, pe care Brigitte Lacombe le-a făcut, începând cu 1974 şi până de curând, cu cei mai importanţi actori şi regizori de la Hollywood sau din spaţiul teatral universal. Vernisajul expoziţiei are loc chiar în deschiderea Festivalului, la HUB-ul FNT de la Hanul Gabroveni. Lacombe va avea un dialog şi cu artiştii fotografi din România, aşa cum şi-a dorit. Cred că prezenţa ei în Festival duce şi mai sus brandul FNT.
Altă nouătate în acest an este HUB-ul FNT. Practic tot Hanul Gabroveni devine un centru, o axă culturală puternică, în care vor avea loc lansări de carte, expoziţii, proiecţii de film, concerte. Va fi ca un fel de plămân, care va hrăni inima şi restul trupului FNT. E un lucru la care am muncit foarte mult, pe care îl preţuiesc şi care cred că va fi important şi ca aşezare, şi ca dinamică. Se va vedea foarte bine cum artele comunică şi se susţin una pe cealaltă.
Aş mai aminti încă trei evenimente la care ţin foarte mult. Continuăm licitaţia Artmark. Deja de cinci ani, toţi artiştii importanţi din România donează obiecte personale - fie că sunt schiţe de decor, fie că sunt fotografii, costume de teatru, bijuterii, lucruri foarte valoroase şi în plan emoţional, dar şi financiar. Fondurile care rezultă din această licitaţie vor fi donate programului UNITER "Artiştii pentru artişti". E vorba de  artiştii care au nevoie de suport financiar.
Vom avea şi un concert susţinut de Nicu Alifantis, care împlineşte 45 de ani de activitate în lumea teatrului. Anul trecut festivalul i-a produs spectacolul "A treiprezecea noapte". Toate fondurile obţinute vor fi donate tot programului "Artişti pentru artişti". Apoi la Muzeul Naţional de Artă va avea loc un concert extraordinar cu  orchestra tânără "KamerArt", care reuneşte câţiva dintre cei mai buni muzicieni, sub bagheta maestrului Horia Andreescu. Suma obţinută prin vânzarea biletelor va fi donată programului ”Bursa de fericire" al asociaţiei "Dăruieşte viaţă", alături de care suntem începând de anul trecut. Fondurile sunt destinate construirii primului Spital de Oncologie Pediatrică din România. Mă bucur că anul acesta putem face şi mai mult pentru acest proiect.
Aţi ales 36 de spectacole româneşti din stagiunea trecută. De ce anume aţi ţinut cont când aţi făcut această selecţie? Ce criteriu a fost decisiv?
Criteriul este întotdeauna valoarea. Festivalul Naţional de Teatru nu este un loc de competiţie. Nu este Gala UNITER. Nu alegem cel mai bun spectacol al stagiunii, cum este în cazul de faţă stagiunea 2017/2018, ci urmărim, de exemplu, anumite direcţii regizorale. În FNT este pus în valoare fenomenul teatral cu anumite pulsaţii ale momentului. De aceea din selecţie fac parte câteva spectacole pe care le-am unit sub numele ”Teatrul şi societatea. Acum”. Sunt spectacole care pleacă de la probleme acute ale societăţii - o direcţie care este acum şi în România una foarte solidă şi coerentă.
"În numele tatălui", spectacol al Asociației Art No More, Bucureşti
Pentru că vorbim de societate, ce rol credeţi că poate juca teatrul în societatea românească de astăzi?
E o discuţie amplă. Cred în continuare în valoare, în moralitate, în verticalitate şi în demnitate. Eu cred că teatrul schimbă lumea - nu peste noapte, dar în timp. Cred în acest element de educaţie, de cultură şi civilizaţie. Cred în forţa teatrului, cred în implicarea artiştilor de valoare. Ei reprezintă încă modele în România. Gesturile lor sunt urmate, vocea lor este ascultată în cetate. Referitor la public, nu doar cel din Bucureşti, ci din România, constat că sălile de teatru sunt mereu pline. Pline cu tineri. Poate, chiar dacă nu schimbă neapărat societatea, eu cred că teatrul ne face totuşi să fim cumva altfel. Afluenţa tinerilor în sălile de teatru se datorează desigur şi educaţiei din familie. Tinerii aceştia au fost la teatru cu părinţii lor, au ascultat acasă teatru radiofonic... şi au fost contaminaţi.
Ne-am întâlnit recent la Festivalul organizat de Teatrul Tineretului din Piatra Neamţ şi am fost extrem de impresionată să văd cât de intens participă adolescenţii la tot ce oferă acest teatru - de la spectacole şi până la diferitele ateliere sau întâlniri cu publicul.
"Mamă, mi-am pierdut mâna!", spectacol produs de Teatrul Tineretului din Piatra Neamţ
Acest lucru e foarte important. Teatrul Tineretului din Piatra Neamţ şi festivalul său au o îndelungată tradiţie. După cum bine ştiţi, înainte de 1989, la Teatrul Tineretului erau repartizaţi şefii de promoţie. Generaţii întregi, cei mai buni actori absolvenţi de la Bucureşti plecau la Piatra Neamţ. Acolo şi-au început viaţa artistică cei mai importanţi regizori şi actori. Aşa ceva nu se poate dizolva, cred eu, niciodată.
Unde se află teatrul românesc astăzi, poziţionându-l în peisajul european?
Din 2005 am luptat foarte mult să adaug această componentă internaţională Festivalului, pe care am şi dezvoltat-o ulterior. FNT nu e un festival internaţional, dar avem invitate spectacole de teatru, de dans şi de treatru-dans foarte importante din afară. Cred că e bine să vedem cu ochii noştrii cam pe unde ne aflăm. Artiştii români vin la spectacolele FNT şi între timp merg şi în străinătate. De aceea mi se pare important ca într-un festival de o asemena anvergură să vină nume mari din mişcarea teatrală mondială. Ca orice fenomen, şi fenomenul teatral are perioade excepţionale, perioade normale, îşi caută anumite direcţii. Mi se pare că încă trăiesc într-o lume normală în teatrul românesc.
Am avut marea bucurie să mă aflu pentru câteva zile la Piatra Neamț, un oraș primitor, încărcat de istorie, în care un teatru și al său festival și-au cucerit un loc de excepție în comunitatea urbei și la nivel național. (30.09.2018)
În cadrul FNT a fost lansat la București volumul semnat de regizorul David Esrig "Commedia dell 'arte. O istorie a spectacolului în imagini". (02.11.2016)
N-a trecut mult de la perioada Crăciunului, însoţită, mai la tot pasul, de cântecele tradiţionale - acasă sau în spaţiul public. Cele mai frumoase momente rămân însă melodiile de Crăciun interpretate în familie. (05.01.2017)
Unul din spectacolele prezentate în cadrul actualei ediții a FNT, impresionant și provocator în același timp, este viziunea tinerei regizoare Mihaela Panainte asupra universului kafkian. (30.10.2017)
</doc>
<doc docid='dw_45836617' lang='ron' type='mono' source='https://www.dw.com/ro/ro/1-euro-şi-38-cenţi/a-45836617' term='MERS'>
Mâna îmi intră în pubelă până la cot. Palpez conţinutul ei în căutarea unei sticle de plastic moale, cu garanţie. Orice astfel de captură îmi va aduce ulterior 25 de cenţi. Jackpot! Trag sticla afară, o pun în desagă şi plec grăbit mai departe, plecând capul pentru a evita contactul vizual cu trecătorii. Orice aş face, le simt însă privirea.
Simpla inspectare a recipientelor îmi creează o senzaţie neplăcută. Mă întreb cum ar fi să scotocesc direct prin gunoaie, în plină stradă. Penibil, nedemn, umilitor? Cu siguranţă aşa cred cei mai mulţi germani. Pentru alţii, umblatul prin gunoaie face parte din viaţa de zi cu zi.
Cărucioare de cumpărături agonizând prin orașe
Cifre exacte nu există, dar cine trece printr-un oraș german și este un pic atent, nu are cum să nu-i vadă pe colectorii de sticle.
În 2006, Cupa Mondială de Fotbal a produs o sete mare de bere, iar schimbarea sistemului de colectare a dus la înmulţirea sticlelor returnabile.
Cam de atunci, colectorii cutreieră străzile cu cărucioare de cumpărături şi pungi de plastic, în căutarea sticlelor profitabile, pe care le cer direct oamenilor după ce dau pe gât ultimul strop, le ridică de pe trotuar sau, cum spuneam, le scot din gunoaie.
Se estimează că aproximativ 720 de milioane de sticle sunt returnate în fiecare an. La 25 de cenți pe sticlă rezultă 180 de milioane de euro. În plus, există sticlele returnabile care aduc 8 sau 15 cenți.
Deci, există piață, cum ar spune economiştii, iar sticle trebuie să fie pe undeva. Trebuie doar să le aduni, să le predai în supermarket și, astfel, să faci rost de bănuţi? Cam câţi? Merită tot efortul? Poţi trăi din această activitate? Și cum este să depinzi de ceea ce aruncă la gunoi semenii tăi?
Caut răspunsurile luând la pas străzile din centrul Berlinului. Străbat capitala de la nord-est la sud-vest. Mă întâmpină o zi calduţă de toamnă, cu aer proaspăt. Soarele îşi face sporadic loc printre nori. Este ziua mea liberă la birou. Ce minune, îmi spun, cu rucsacul în spate, ticsit cu pungi de plastic.
La început nu mă uit în coşurile de gunoi. Nu îmi pot învinge ruşinea. Purced la o razie vizuală a trotuarului. Sprijinite de copaci, lăsate pe panouri electrice sau aruncate între clădiri. Peste tot găsesc sticle. Sticle? Da, numai că sticla de sticlă, adică sticla de vin, nu valorează nimic. Nu primeşti nimic în schimbul ei.
Este limpede că marfa a fost deja preluată de profesioniști. Să nu disper, totuşi. Într-adevăr, în tufișuri apare o sticlă goală de bere cu aromă de tequila. Marfă, frăţioare, asta-i a mea, îmi spun mie însumi cu nedisimulată bucurie interioară. Până când descopăr pe fundul sticlei o bucată de lămâie. Miroase acru-putred, dar nu pot fi pretențios astăzi.
Cu aptitudini de prestidigitator reuşesc să scot lămâia pe gâtul sticlei, o arunc şi plec mai departe: primii 8 cenţi câştigaţi.
După mai bine de o oră de mers prin Alexanderplatz, în buricul Berlinului, am adunat patru sticle. Nu fără efort. Să beau mai întâi o cafea?
Atenţia îmi este captată de un bărbat care se perindă prin gară. "Star Wars", aşa scrie pe sacoşa lui. Omul se uită niţel la pubelă, apoi în interiorul ei şi pleacă. Mă duc după el şi-l întreb: Scuzaţi-mă, căutaţi sticle?
"Scot de vreo două pachete de ţigări"
"M-ai speriat îngrozitor", îmi mărturiseşte ulterior Björn Kaiser (nume modificat), la o cafea. Firmele de securitate obişnuiesc să alunge adunătorii de sticle, spune bărbatul de 58 de ani, avertizându-mă că adesea aceştia patrulează în haine civile.
El adună sticle timp de şase-şapte ore pe zi, şapte zile pe săptămână. Însă numai ca activitate temporară, spune Björn, bucuros că urmează să fie şofer de taxi.
Omul este electrician, însă după 22 de ani, firma pentru care lucra a dat faliment. După mai multe locuri de muncă temporare a ajuns direct şomer. "De atunci încerc numai să supravieţuiesc", rosteşte Björn cu voce tremurândă.
Activitate complementară
Cei mai puţini colectori de sticle sunt oameni ai străzii. Mulţi dintre ei sunt pensionari sau asistaţi social, oameni cu un anumit venit lunar, care însă nu le ajunge pentru a trăi. Sticlele îi ajută să completeze lipsurile.
Să scormoneşti cu mâinile goale prin gunoaie, deci fără mănuşi, este periculos, mă gândesc eu. Seringi, cioburi, rahat - de toate găseşti în pubele, iar eu pun mâna pe ele. Iresponsabil, de neconceput. Ia, gata, ajunge cu gunoaiele pe ziua de astăzi, îmi spun, în timp ce mai adun câteva sticle de pe stradă.
Mă dor picioarele. Mâinile sunt murdare. Mă duc cu recolta la automatul de sticle returnabile. Pe ecranul aparatului apare: 1,38. Poate, dacă aş fi avut mănuşi, suma ar fi fost mai mare.
De fapt ştiu că nu raţiunea m-a împiedicat să colectez mai multe sticle, ci mândria. Îmi este clar că în activitatea de colectare a sticlelor este vorba mai ales despre mândrie.
Mulți oameni cred că săpatul în gunoi în căutare de sticle te transformă într-un paria. Însă aceşti oameni o fac tocmai pentru a fi parte a societăţii, refuzând sancţiunile destinului. Ei renunţă la mândrie pentru a păstra mândria. Sticlă cu sticlă.
</doc>
<doc docid='dw_45836148' lang='ron' type='mono' source='https://www.dw.com/ro/ro/reparaţiile-de-război-la-adresa-germaniei-aduc-laolaltă-grecia-şi-polonia/a-45836148' term='MERS'>
Tema reparaţiilor de război împovărează de zeci de ani relaţiile greco-germane. În timpul ocupaţiei naziste, grecii au trecut prin suferinţe groaznice, aproximativ trei sute de mii de oameni fiind ucişi.
Ocupanţii nazişti au secătuit economic ţara şi i-au distrus ulterior infrastructura, odată cu retragerea. De asemenea, naziştii au forţat banca centrală a Greciei să le acorde un credit estimat astăzi la 10 miliarde de euro, care nu a fost niciodată rambursat.
Cu toate acestea, subiectul este respins de guvernul german. Purtătorul de cuvând al executivului de la Berlin, Steffen Seibert a declarat, miercuri, pentru DW: "În opinia noastră, chestiunea privind reparaţiile de război germane este rezolvată din punct de vedere juridic şi politic".
Seibert face trimitere la un acord bilateral de reparaţii din 1960, când Germania a plătit suma de 115 milioane de mărci către victimele greceşti ale terorii naziste.
Din punct de vedere german, prin asta au fost onorate toate cererile de despăgubire, care oricum s-au prescris între timp.
Grecia în schimb face referire la Acordul de la Londra privind creanţele, datând din anul 1953, în baza căruia obligaţiile de plăţi din cel de-al doilea război mondial se amână până după semnarea unui "tratat de pace".
Seibert a adăugat că "nu există nicio propunere oficială a guvernului grec" în legătură cu pretenţii financiare la adresa Germaniei.
Nicio propunere nouă, ar fi trebuit să adauge reprezentantul cancelariei germane, pentru că în ultimii ani au existat mai multe. În special în 2015, la apogeul crizei datoriilor, când puterea a fost preluată de guvernul de stânga al lui Alexis Tsipras.
O altă solicitare ar putea veni foarte curând. La sfârșitul lunii septembrie, ministrul afacerilor externe din Grecia, Nikos Kotzias, a declarat, după o întâlnire cu omologul său german, Heiko Maas, la Atena: "Ceea ce este corect din punct de vedere istoric trebuie abordat la momentul potrivit și pe calea cea bună".
De asemenea, președintele parlamentului, Nikos Voutsis, dorește să prezinte plenului un raport al comisiei de reparaţii de război. În acesta, cererile de reparaţii sunt estimate la aproximativ 300 de miliarde de euro, potrivit surselor DW.
Teama de precedente
Profesorul de drept Ulrich Battis
Profesorul de drept Ulrich Battis din Berlin a declarat pentru DW: "Grecii au încercat în mai multe rânduri să obţină reparaţiile, adresându-se unor tribunale naţionale şi internaţionale. Până acum, fără succes. Cu toate acestea, nu aş exclude complet şansele lor de reuşită".
Grecia în schimb face referire la Acordul de la Londra privind creanţele, datând din anul 1953, în baza căruia fostele state inamice au convenit ca obligaţiile de plăţi din cel de-al Doilea Război Mondial se fie amânate până după semnarea unui "tratat de pace".
În contextul reunificării Germaniei, mai spune Battis, partea germană a evitat în mod intenţionat să încheie un tratat de pace. "În schimb, s-a mers pe varianta unui tratat doi plus patru. Poziţia germană este aşadar că nu există niciun acord de pace, motiv pentru care nu primiţi nimic".
Profesorul berlinez afirmă însă că nu se poate vorbi despre "tertipuri juridice", cum s-a exprimat premierul Tsipras în trecut. "În definitiv, toate ţările implicate în negocieri au semnat înţelegerea. Noi nu am dictat nimic".
Berlinul este interesat în special de evitarea apariţiei unui precedent. Dacă grecii primesc câştig de cauză, zeci de ţări atacate sau ocupate de nazişti în timpul războiului, ar putea cere despăgubiri.
Guvernul german este cu siguranţă îngrijorat de faptul că şi Polonia are în vedere solicitarea de reparaţii de război din partea Berlinului.
Mai mult, comisiile parlamentare de reparaţii de război din Grecia şi Polonia conlucrează, scopul fiind sporirea presiunii asupra Germaniei. "Da, a existat o întâlnire în cerc restrâns", au confirmat pentru DW preşedintele comisiei parlamentare de reparaţii din Grecia, Triantafyllos Mitafides, şi omologul său polonez, Arkadiusz Mularczyk, un bun cunoscător al Germaniei.
Un subiect ofertant din punct de vedere electoral
Pretenţiile financiare poloneze nu sunt nici ele de neglijat. Comisia pentru reparaţii a Sejmului (parlamentul polonez) a estimat că Germania este datoare Poloniei cu aproximativ 740 de miliarde de euro.
La începutul anului viitor, Mularczyk va prezenta un raport în acest sens, urmând a se decide dacă Polonia solicită oficial reparaţiile.
Cooperarea greco-poloneză este sensibilă din punct de vedere politic. Guvernul național-conservator PiS din Varșovia se confruntă cu formaţiunea de stânga Syriza din Atena.
Există puține lucruri care unesc cele două partide din punct de vedere politic. Reparaţiile de război sunt unul dintre elementele comune.
De asemenea, în ambele țări, anul viitor se va vota un nou parlament şi vor avea loc alegeri europene. Și în Polonia, și în Grecia se poate puncta electoral cu subiectul reparațiilor de război.
În Polonia, potrivit sondajelor, mai mult de jumătate dintre respondenți consideră că ar fi bine ca Varşovia să depună o cerere oficială de despăgubire la adresa Germaniei.
Steffen Seibert, purtatorul de cuvant al cancelarei Angel Merkel a declarat pentru Deutsche Welle că nu are cunostinţă despre o cooperare între Grecia şi Polonia la acest capitol. „Ar fi surprinzator sa am informaţii despre posibile înţelegeri între Polonia şi Grecia. Nu le am.", a replicat Seibert.
</doc>
<doc docid='dw_45833336' lang='ron' type='mono' source='https://www.dw.com/ro/ro/mihai-sora-orice-dictatura-incepe-cu-divinizarea-unei-persoane-si-atunci-e-cam-tarziu-ziarecom/a-45833336' term='MERS'>
Mihai Sora a fost celebrat in Parlamentul European, unde a primit premiul Cetateanul European 2018. A tinut un discurs umanist, inchinat spiritului Europei, iar la final, emotionat, a venit la el sa il felicite si sa ii multumeasca creatorul programului Erasmus.
In aceste minute, am vorbit cu Mihai Sora, aflat la Bruxelles.  Domnule Mihai Sora, ati primit o distinctie in Parlamentul European, care vine sa recompenseze meritele dumneavoastra in favoarea unui discurs pro-european. De asta vreau sa va intreb, in primul rand, ce este Europa pentru dumneavoastra
Pentru mine, Europa este continentul inimii mele. Este o cultura bimilenara, din care m-am hranit si mi-am tras substanta fiintei. Sunt, asadar, profund recunoscator Europei ca exista.
Cum arata Europa astazi fata de Europa in care v-ati format intelectual si cultural? Este aceeasi Europa?
Intr-un fel, sigur ca exista o continuitate, dar vedeti, vorbiti de un secol intreg.
Ati mers umar la umar cu Europa un secol intreg.
Un secol intreg, din timpul Primului Razboi Mondial. Cum sa spun... Europa a pierdut ceva din stralucirea ei, adumbrita de continentul american, care i s-a ridicat in spate si care absoarbe si energiile europene. Pentru ca, in masura in care exista o cultura acolo, ea se datoreaza Europei si europenilor care s-au americanizat, dar care au venit acolo in calitatea lor de europeni.
Se vorbeste despre doua Europe, despre o Europa concentrica, cu un nucleu de state dure, la care se adauga alte state ce graviteaza sau despre o Europa cu doua viteze. Credeti ca este valida aceasta discutie? Este legitim sa vorbim din nou despre o Europa a Vestului si una a Estului?
Europa Estului nu este adevarata Europa. Poate fi o tara imensa, cu un potential extraordinar, inclusiv pe plan cultural, dar nu e Europa. Europa este Renasterea - care prin Est nu a trecut -, si este cultura care a izvorat dupa Renastere.
De pilda, in cazul Romaniei, se vede ca nu a beneficiat de unele momente-cheie pentru cultura europeana, cum ar fi Renasterea, de care ati amintit? Este acesta un decalaj pe care l-am acoperit?
Este in orice caz un decalaj pe care ne-am fortat, cu buna credinta si cu entuziasm, as spune, sa-l acoperim.
Cum arata Europa din Romania astazi?
Cred ca exista romani europeni, mai multi decat ii putem numara pe degete. Ei se manifesta, atat in tara, cat si in Europa insasi, pe planuri diverse: stiintific, cultural, filosofic.
Credeti ca este amenintat acest drum european al Romaniei? Dumneavoastra ati fost un neobosit aparator al valorilor democratiei europene la Bucuresti. Suntem in pericol de a ne pierde filonul european?
Eu cred ca depinde foarte mult de noi, de cat putem sa stam de drepti in fata acestui pericol care exista, dar care doar cu consimtamantul nostru poate trece peste noi, doar daca ne afiliem lui.
Spuneti ca societatea are intr-adevar resurse sa reziste?
Asta este o problema. Nu stiu daca societatea romaneasca, asa cum e constituita in momentul de fata, are resurse sa reziste pe de o parte nivelului de civilizatie materiala americana, iar pe de alta parte iuresului rasaritean, care este un iures irezistibil.
Va referiti la Rusia?
Da.
Dumneavoastra ati trecut printr-un secol care a cunoscut cele mai oribile totalitarisme. Care sunt semnele precoce ale unei dictaturi? Ne scapa ceva din vedere in Romania de astazi?
Cred ca orice dictatura incepe cu divinizarea unei persoane. O divinizare lenta, insidioasa, de care iti dai seama doar cand deja vezi zeul stand in proiectoarele atintite asupra lui sa-l divinizeze. Si atunci e cam tarziu. Deci trebuie sa fim foarte atenti, sa ne aparam zestrea pe care am cucerit-o cu greu si de care putem fi mandri - in masura in care intr-adevar am cucerit-o.
Ne veti mai chema "la girafa" daca va fi cazul?
Da, oricand
Care e motorul care va da incredere si speranta? Aveti incredere in societatea romaneasca?
Am incredere in strafundurile societatii romanesti.
Autoare: Magda Gradinaru /rcs
AICI cititi interviul integral pe Ziare.com
</doc>
<doc docid='dw_45809663' lang='ron' type='mono' source='https://www.dw.com/ro/ro/teamă-şi-neputinţă-la-ruse/a-45809663' term='MERS'>
În Piaţa Libertăţii, din oraşul bulgar Ruse, nici urmă de sentiment al libertăţii la acest început de săptămână. Chestionaţi în privinţa morţii brutale a jurnalistei Victoria Marinova (30 de ani), aproape toţi trecătorii se uită cu spaimă în jur. O femeie ne lămureşte: "Probabil pe-aici, pe undeva un ucigaş, un violator umblă liber."
Până acum Poliţia oferă un răspuns nesatisfăcător privind mersul anchetei. "Luăm în calcul toate variantele", susţin autorităţile. Oficial, Poliţia sugerează că este puţin probabil ca activitatea profesională a Victoriei Marinova să aibă legătură cu crima.
Nu se doreşte elucidarea cazului?
Locuitorii urbei de la Dunăre sunt sceptici. "Asta auzim de ani de zile când este comisă o faptă gravă", explică un bărbat. "Aşa e la noi", adaugă indignată o femeie. Un cunoscut om de afaceri din Ruse este de părere că presa locală nu este capabilă să facă anchete jurnalistice. "Cu atât mai puţin doamna Marinova, care a intrat în branşă acum opt luni de zile." Dar poate tocmai începătorii sunt cei care îşi aleg fără frică subiecte periculoase, adaugă el.
Nu sunt informaţii în privinţa agresorului
Un localnic din Ruse se întreabă dacă ar trebui să se teamă de-acum încolo pentru siguranţa soţiei sale când iese în parc sau pe stradă în plină zi. Mai mulţi interlocutori îşi pun aceeaşi problemă. Oamenii din Ruse sunt şocaţi şi comentează oribila întâmplare. Totuşi, abordaţi de către jurnalişti, nimeni nu doreşte să-şi dea numele.
Apropiaţii Victoriei Marinova tac
Un tânăr care a copilărit cu victima spune că se teme să vorbească despre crimă. De ce? Nici la această întrebare nu vrea să răspundă. La rândul său, angajatorul femeii ucise nu vrea să facă declaraţii. Conducerea firmei le-a interzis oficial colegilor Victoriei Marinova să vorbească. Chiar dacă declaraţiile lor ar putea face puţină lumină în acest caz. De asemenea, nici familia nu vrea să spună nimic.
Într-o singură privinţă sunt de acord toţi cei care au cunoscut-o pe tânăra ucisă cu bestialitate aproape de malul Dunării: Victoria Marinova nu avea duşmani. Era o persoană veselă şi iubită.
Marinova este al treilea jurnalist ucis în Uniunea Europeană în decursul a mai puţin de 12 luni, după Daphne Caruana Galizia (Malta) şi Jan Kuciak (Slovacia).
Autoare: Zdravka Andreeva
</doc>
<doc docid='dw_45680661' lang='ron' type='mono' source='https://www.dw.com/ro/ro/merkel-şi-erdogan-divergenţe-profunde/a-45680661' term='MERS'>
În timpul întâlnirii de la Berlin cu şefa guvernului federal Angela Merkel, președintele turc Recep Tayyip Erdogan a fost nevoit să audă şi unele critici din partea acesteia, în special în ceea ce privește libertatea presei.
Este "important să continuăm să dialogăm atunci când există divergenţe", a declarat Angela Merkel la conferința de presă comună, aşteptată cu deosebit interes şi care a început mai târziu decât prevedea programul oficial.
Presa germană a scris, în marja conferinţei, că Erdogan ar fi amenințat cu anularea acesteia, dacă în sală va fi prezent ziaristul turc Can Dündar, care primise anterior acreditare. Dündar trăiește în exil în Germania, iar Turcia solicită extrădarea sa, acuzându-l între altele de divulgare de secrete oficiale.
Conferința de presă comună Erdogan-Merkel a fost la un moment dat tulburată de un protestatar. Bărbatul care purta un tricou inscripţionat cu mesajul „libertatea presei pentru jurnaliștii din Turcia“ a fost îndepărtat de către forțele de securitate din încăpere, în timp ce cei doi lideri se uitau unul la altul, împărtăşind priviri mai degrabă tensionate.
Jurnalistul Can Dündar
Mai târziu a devenit cunoscut faptul că protestatarul este jurnalistul turc Adil Yigit, care conduce portalul de știri online "Avrupa Postasi" din Hamburg. Merkel a fost pusă sub presiune pentru a aborda situația drepturilor omului în Turcia, problematică pe fondul stilului tot mai autoritar în care este condusă Turcia.
Nu întâmplător, ea s-a referit la cetățenii germani reţinuţi în Turcia chiar în debutul conferinţei, afirmând că "a cerut ca aceste cazuri să fie soluționate cât mai repede posibil".
Erdogan: Justiţia turcă să fie respectată!
Deloc impresionat de critici, liderul de la Ankara a solicitat respectarea sistemului judiciar din ţara sa. Cancelara federală, pe de altă parte, a subliniat importanța esenţială a relațiilor bilaterale germano-turce: "Germania are interesul ca Turcia să fie stabilă din punct de vedere economic", a punctat Merkel.
Relațiile bilaterale s-au deteriorat în ultimii doi ani, în urma măsurilor dure luate de autorităţile de la Ankara ca răspuns la tentativa nereuşită de lovitură de stat împotriva lui Erdogan, în vara anului 2016. Evenimentul a fost urmat de represalii dure, în urma cărora au fost arestaţi mai mulţi jurnaliști, ofițeri, funcționari, oameni din justiţie etc.
Aceştia sunt suspectaţi de preşedintele Erdogan că ar fi susţinători ai mişcării predicatorului Fethullah Güllen şi că s-ar fi implicat în puci. Între persoanele arestate figurează şi mai mulţi cetăţeni germani de origine turcă.
Deşi o parte dintre ei au fost eliberaţi în ultimele luni, mulţi sunt încă în închisoare. Situaţia acestora este unul dintre capitolele delicate ale discuţiilor care au loc în aceste zile la Berlin, între preşedintele turc şi responsabilii germani.
Ziarul pro-guvernamental turc "Yeni Asir" a anunţat vineri că Turcia a cerut extrădarea jurnalistului Can Dündar chiar înainte de vizita lui Erdogan în Germania.
Există o așa-numită "listă cu terorişti" pe care figurează numele a 69 de persoane a căror extrădare este cerută de Ankara. O astfel de mișcare ar "promova pacea și securitatea în ambele țări", a declarat Erdogan la Berlin.
Can Dündar a stat departe de conferinţa de presă
Dündar, fost redactor-șef al ziarului „Cumhuriyet“, a trăit timp de mai mult de doi ani exilat în Germania. În Turcia el a fost condamnat la închisoare pentru un articol despre livrări de arme către Siria.
Măsuri sporite de securitate la Berlin cu ocazia vizitei de trei zile a lui Recep Erdogan
Jurnalistul, un critic vehement al lui Erdogan, care era acreditat să ia parte la conferința de presă de la Berlin, a anunțat cu puțin timp înainte de începerea ei că nu participă. "Domnul Dündar a hotărât personal că nu participă la conferința de presă", a precizat cancelara Angela Merkel.
Erdogan l-a descris pe jurnalist drept "agent care a publicat secrete de stat" și care a fost condamnat la mai mult de cinci ani de închisoare. Este vorba despre o ilegalitate, la fel ca în alte ţări, a precizat liderul turc.
Potrivit unui material publicat de cotidianul Tageszeitung, ambasada turcă a fost direct implicată în acreditarea jurnaliștilor turci la conferința de presă. Reporterul Aziz Kocyigit de la ziarul de stânga Evrensel a declarat pentru Tageszeitung că biroul federal de presă l-a direcţionat către ambasada Turciei.
Biroul federal de presă, pe de altă parte, vorbeşte despre "standarde practicate la nivel internațional".
Ambasada turcă însăși nu poate decide asupra acreditării, însă la conferința de presă din cadrul Cancelariei a avut loc o limitare a numărului de acreditări, pe fondul "particularităţilor încăperii", motiv pentru care s-a mers pe varianta acreditărilor acordate "la dublu", scrie presa.
Pascal Thibaut, președintele societății de presă străină din Germania, a declarat că nu a auzit niciodată ca ambasadele să decidă căror jurnaliști li se permite să participe la conferințele de presă.
vd/os (rtr, dpa)
</doc>
<doc docid='dw_45636945' lang='ron' type='mono' source='https://www.dw.com/ro/ro/suspendarea-lui-dodon-s-a-încheiat-e-din-nou-președinte/a-45636945' term='MERS'>
Așa a decis cu o zi înainte Curtea Constituțională, (https://www.dw.com/ro/igor-dodon-deconectat-a-patra-oar%C4%83-din-func%C8%9Bia-de-pre%C8%99edinte/a-45616376 ) după ce Dodon a refuzat repetat să semneze formal decretele de învestire a celor doi miniștri.
În cadrul ceremoniei de învestire, atât Andrian Candu, cât și proaspeții miniștri au aruncat săgeți spre președintele Dodon. Șeful Parlamentului s-a întrebat retoric dacă, în general, mai are nevoie Moldova de instituția Președinției: „Fiecare oficial şi demnitar trebuie să respecte legea şi să-şi desfăşoare activitatea în baza competenţelor. E deja a patra oară când se exercită funcţia unui preşedinte prin interimat şi îmi pun întrebarea dacă mai avem nevoie de instituţia Preşedinţiei în situaţia în care Parlamentul şi Guvernul îşi desfăşoară activitatea. Poate nu mai este nevoie să cheltuim bani pe Preşedinţie?”, a spus Candu. El i-a reproșat lui Dodon faptul că „nu a înţeles că, în baza legii, nu are un cuvânt de spus când este vorba despre desemnarea unui ministru şi nu are dreptul să intervină în alegerea premierului”.
Noul ministru al Sănătății îl ironizează pe Dodon
Ministrul învestit al Sănătății, Silvia Radu, i-a transmis șefului statului că-i va explica, atunci când îl va durea capul sau va avea febră, dacă să ia Aspirină sau Paracetamol. „Aspirina este analgezic, pentru dureri de cap, iar Paracetamolul e pentru febră”, și-a etalat noul ministru cunoștințele în domeniul medicinei. Ea a spus că regretă faptul că președintele a refuzat să o învestească în funcție: „Cred că domnul Dodon a încercat să ne arate puțin mușchii prin faptul că a refuzat să semneze decretele de desemnare în funcție, ca să nu zică lumea că este un președinte de decor”, a comentat Silvia Radu. Ea a precizat că premierul i-a propus funcția de ministru, dar a recunoscut că ulterior a mers la PD și a primit girul lui Plahotniuc.
Ministrul nou al Agriculturii, Nicolae Ciubuc, a spus că regretă criticile formulate de președinte la adresa sa. El a recunoscut că a fost investigat de Autoritatea Națională de Integritate, doar că, spune el, nu au fost depistate încălcări. De asemenea, el s-a lăudat cu o „experiență suficientă pentru a aduce lumina și reforme în cadrul ministerului”.
Dodon amenință neputincios
La scurt timp după învestirea celor doi miniștri de către Andrian Candu, președintele Dodon a spus că aceștia nu au nici legitimitate politică, nici morală, nici profesională. El a atenționat că, astfel, a fost creat un nou precedent periculos de sfidare a normelor juridice şi democratice, nu doar pentru Moldova, ci în general, pentru întreaga regiune est-europeană. „Nu am cedat şi nu voi ceda în fața provocărilor și a încercărilor de a fi supus unor presiuni. (...) Aceste jocuri de-a democraţia cu suspendare sau transmitere a împuternicirilor se vor termina în curând, iar cei care participă la astfel de show-uri şi fărădelegi vor fi înlăturați pe termene mult mai îndelungate”, a amenințat Igor Dodon.
Președintele Igor Dodon a fost suspendat pentru a patra oară, în decurs de un an, pentru 5-10 minute - atât cât va dura ceremonia de învestire în funcție a doi miniștri noi pe care el a refuzat să-i confirme prin decret. (24.09.2018)
</doc>
<doc docid='dw_45473356' lang='ron' type='mono' source='https://www.dw.com/ro/ro/interviu-ziarecom-ministrul-afacerilor-europene-nu-exclude-activarea-articolului-7-pentru-romania-vom-fi-decuplati-de-bulgaria/a-45473356' term='MERS'>
Intr-un interviu acordat Ziare.com cu numai cateva ore inainte ca Parlamentul European sa voteze activarea art. 7 in cazul Ungariei, ministrul Negrescu a pus acest risc in cazul Romaniei pe seama echilibrului politic: "dreapta politica, fiind afectata de faptul ca activarea articolului vizeaza state cu guverne ultraconservatoare sau din PPE, cauta sa identifice si o guvernare de stanga pentru a spune ca e o problema de ansamblu."  Iata principalele declaratii ale ministrului Afacerilor Europene:  - Nu am cunostinta despre finantari externe ale protestului din 10 august.  - Poate nu toata lumea constientizeaza ce inseamna competitia la nivel european si dincolo de UE.  - Se discuta despre decuplarea Romaniei de Bulgaria. Romania a creat un DNA care, cu dificultati, dar a avut rezultate foarte bune.  - Am speranta ca o parte din aspectele evocate de raportul final al Comisiei de la Venetia vor fi clarificate si ajustate conform recomandarilor.  - Am fost insarcinat de conducerea partidului sa elaborez impreuna cu o serie de colegi un proiect de lege pentru parteneriatul civil. Inteleg ca o parte dintre statele europene nu si-ar dori o forma reglementata in acest fel (a familiei traditionale - n.red.)  Gunther Krichbaum: "Presedintia Romaniei s-a terminat inainte de a incepe". Comisarul Oettinger - "Romania, Ungaria, Polonia si o parte din guvernul italian ar putea distruge UE". Sub aceste auspicii va incepe presedintia romaneasca a Consiliului UE. Cum comentati dvs aceasta situatie?  Cel mai important este ca Romania este in grafic cu pregatirile, si din punct de vedere logistic, si al substantei. Avem un dialog direct, structurat, cu toti reprezentantii UE si in acest context nu cred ca exista motive de ingrijorare.  Exista anumiti demnitari europeni care au diferite puncte de vedere care uneori fac o asociere intre contextul politic local si acest exercitiu, care este eminamente administrativ si nu e legat de politica locala.  Mai mult, trebuie sa realizam ca presedintia noastra se va exercita exact cand vor avea loc alegerile pentru PE. Inevitabil vor exista diferite pareri, dinspre dreapta, dinspre stanga. Vorbim despre doi reprezentanti ai dreptei politice europene care au opinii si despre Guvern, poate si despre politica si as vrea sa evitam un conflict sau ideea ca suntem in competitie.  O fi dreapta germana in campanie, dar cand un ministru roman spune ca unui german ii trebuie curaj ca sa vorbeasca despre gazare, iar consilierul premierului il vantura pe Hitler in atacuri politice, nu credeti ca e vina acestui guvern pentru ca a ajuns subiect de campanie pentru dreapta germana?  Eu am reactionat spunand ca resping cu fermitate mesajele care au legatura cu o etnie sau o minoritate. Au fost clarificari, sper ca in perioada urmatoare sa urmeze si altele, care sa separe mesajele personale de pe retelele de socializare de pozitia oficiala a Guvernului.  Dar lucrurile nu sunt simple, dezbaterea politica din tara noastra a ajuns la cote care depasesc poate politica traditionala si aceste lucruri se vad si risca sa afecteze imaginea Romaniei. Dezbaterile politice au mers insa foarte departe si in alte tari.  Cred ca o democratie matura este cea care recunoaste si dificultatile si vorbeste despre ele cu partenerii europeni.
Cititi interviul integral pe ziare.com accesand linkul de mai jos.
</doc>
<doc docid='dw_45384118' lang='ron' type='mono' source='https://www.dw.com/ro/ro/când-democraţia-încurajează-tirania/a-45384118' term='MERS'>
Nu e un secret că Liviu Dragnea se străduie de mult să imite varii tiranii sau regimuri ”iliberale” contemporane. De la unii, ca Orban, a furat, împreună cu retorica anti-Soros, şi tehnica antisemitismului fără antisemitism făţiş. De la alţii, ca Putin (ca şi de la predecesorul său la cârma PCR, Nicolae Ceauşescu), preşedintele Camerei Deputaţilor, care tocmai şi-a început sesiunea parlamentară reprimând opoziţia cea mai redutabilă, cea a USR, spre a reduce democraţia la absurd, a învăţat varii şmecherii utile. A împrumutat de pildă ştiinţa fortificării propriului regim postcomunist prin ultranaţionalism şi fundamentalism religios.
Mima patriotismului şi a drept-credincioşiei e menită, fireşte, să mascheze cleptocraţia care a omorât în România meritocraţia. E un tertip, să ne-nţelegem, eficient. Cât timp democraţii nu-l demască. Şi pentru că prea puţini europeni îl demască, îl foloseşte cu asupra de măsură şi regimul islamist condus de Recep Tayyip Erdogan. De la nimeni n-a învăţat tiranul de Teleorman atât de mult şi de bine cât a deprins urmărind îndeaproape tehnicile islamistului de la Ankara.
Aşa se explică recursul său trufaş, strident şi ipocrit la culme, la instrumentul conspiraţionismului cu ”statul paralel”, folosit, în ciuda dublului tăiş al acestei săbii din dotarea paranoicilor, cu o insolenţă egalată doar de maniera în care a înfierat Erdogan prezumtivul "terorism" al gülenismului. Demersul e comprehensibil. Căci nimic nu se potriveşte şi nu serveşte mai bine tentativei eliminării adversarilor politici şi nivelării oricărui pluralism, în vederea edificării dictaturii, ori statului totalitar, decât acuza unui terorism în fapt imaginar, proferat la adresa unor duşmani iniţial la fel de imaginari.
Avantajul tiranilor rezidă în împăciuitorismul democraţilor, veşnic ispitiţi s-o încerce constructiv, cu binişorul, chiar şi în faţa celor mai implacabili şi destructivi dictatori. În baza acestei tentaţii, vituperarea duşmanilor închipuiţi e reversibilă ori de câte ori li se năzare dictatorilor. Dacă de pildă apare în zare un duşman real şi puternic, împotriva căruia e de luptat cu adevărat. Şi împotriva căruia e nevoie de aliaţi. Pentru obţinerea lor, se trece la rescrierea istoriei.
Care se face lesne şi sistematic, în tiranii. La rândul lor, exersaţi să elimine din memorie şi propriul trecut orice ar putea isca iritarea duşmanilor, democraţii europeni se arată deconcertant de iertători cu acest sistem. Deloc de mirare că, de pe urma acestei indulgenţe doar aparent raţionale, în fapt sinucigaşe, profită şi terţi. Profită, în speţă, cât e lăsată s-o facă, orice dictatură in statu nascendi.
În spiritul plagiatorilor care-i populează regimul, Dragnea a copiat de la regimul Erdogan nu numai gazarea nemiloasă de protestatari, supuşi, în prealabil, bastonadelor. Sau şiretenia utilizării unui puci prezumtiv pentru strângerea şurubului. Ori viclenia ideologică a combinării siglei de partid cu naţionalism şi fundamentalism. Ci şi un antigermanism virulent.
În Turcia s-a manifestat în ultimii ani prin arestarea a zeci de germani pe inventate acuze politice. Ca şi prin groteştile comparaţii ale democraţiei germane cu nazismul.
În România, ura pe nemţi şi incitările antigermane s-au exprimat, nu mai puţin virulent, de către unii ca Liviu Pop, Lia Olguţa Vasilescu şi Darius Vâlcov. Primul a inventat "nazismul" unei organizaţii minoritare perfect adaptate statului de drept ca Forumul democrat al Germanilor. Ex-PRM-ista a mers mai departe pe calea isteriei xenofobe, recuzându-i preşedintelui, ca ”neamţ”, dreptul de a critica gazarea protestarilor reprimaţi în războiul româno-român, declanşat de şeful Olguţei în Piaţa Victoriei.
Bomboana otrăvită de pe coliva relaţiilor româno-germane a pus-o ciracul penal din executivul marionetă al lui Dragnea. Care, dezinhibat total şi fără urmă de ruşine, i-a identificat pe protestarii #rezist cu naziştii şi pe preşedinte cu Adolf Hitler.
În mod curios, prea puţini oameni politici români sau germani au protestat împotriva acestor uriaşe derapaje. Or, dacă regimul Dragnea se perpetuează dimpreună cu reflexul său de-al imita pe cel islamist, de la Ankara, e previzibil că se va trece şi în România, la proxima ocazie, de la atacuri verbale, gazări, botniţă pusă opoziţiei parlamentare şi desfiinţarea independenţei justiţiei, la mai rău.
La arestări în masă şi vărsări de sânge de amploare. Or, curios e că, în ciuda propriei istorii, Germania îşi pune piedică sieşi precum şi cauzei democraţiei, arătându-se gata să ierte un lider de factura lui Erdogan. Şeful diplomaţiei germane a pregătit vizita tiranului turc la Berlin, la sfârşitul lunii curente, printr-o întrevedere cu preşedintele Turciei, în care Heiko Maas s-a văzut pus la colţ fotografic, dacă nu şi verbal. Căci, aşezat în faţa unei perechi de steaguri turceşti, Erdogan l-a marginalizat pe oaspetele său, lăsat fără drapel şi expediat către periferia pozei.
Ca şi cum ar fi un oaspete de ruşine şi de rang inferior. S-ar zice că Germania cea prosperă ar avea nevoie, chipurile, de imperiul islamist şi neotoman edificat de Erdogan. Nu invers.
În realitate, e pe dos. Sub imperiul cezarismului, al dispreţului faţă de legile pieţii şi faţă de independenţa justiţiei, turcii, în mare avânt până de curând, se prăbuşesc mai nou monetar şi financiar. Ankara e nevoită să caute ajutorul Berlinului, Turcia islamistă fiind economic pusă în genunchi de o rapidă depreciere a monedei naţionale în urma escaladării conflictului cu SUA şi a retragerii investitorilor străini, speriaţi de incertitudinile juridice grevând piaţa turcească.
Dar antitrumpismul militant al Turciei islamiste găseşte o regretabilă înţelegere la social-democratul german. Pe care-l sperie, pe lângă democraţia americană, şi perspectiva unui nou val debordant de refugiaţi în urma proximei şi stăruitor evocatei ofensive ruso-irano-siriene împotriva opoziţiei masate la Idlib. În aceste condiţii, şeful diplomaţiei germane a promis Turciei un generos, dar contraproductiv, ajutor umanitar. Căci şi promisiunea, şi vizita lui Erdogan în Germania, riscă să fie interpretate ca semn de mare slăbiciune a democraţiilor, de înţelegere a agresiunii şi de încurajare a dictaturilor în genere. Nici Dragnea nu le va înţelege altfel.
Dacă toate acestea echivalează cu ”realpolitik”, e bine ca vestul să abandoneze grabnic acest ”alt fel” de a face o stupidă şi liberticidă politică de stimulare a tiranilor. Una, la urma urmei, nu mai puţin autodemolatoare decât a perechii Chamberlain-Daladier în faţa lui Hitler, în anii 30 ai veacului trecut.
</doc>
<doc docid='dw_45320519' lang='ron' type='mono' source='https://www.dw.com/ro/ro/unioniștii-călcați-în-picioare-și-târâți-pe-asfalt-de-poliția-moldovenească/a-45320519' term='MERS'>
Trei autocare cu unioniști, care se îndreptau spre Piața Marii Adunări Naționale, au fost blocate de poliție la periferia orașului. Liderii unioniști au mers la fața locului să discute cu forțele de ordine pentru a debloca autocarele. Ajunși acolo însă, au fost bruscați de mascați. Manifestanții au blocat o bandă de circulație așezându-se pe asfalt, dar au fost săltați din nou de mascați și târâți prin praf pe acostament. În tufiș au fost aruncați și unii jurnaliști.
Au sechestrat autocarele cu „substanțe periculoase”
Autocarele au fost sechestrate și duse la Inspectoratul de poliție Strășeni unde, spune poliția, sunt percheziționate pe motiv că la 112 ar fi parvenit un apel telefonic din care reieșea că în ele s-ar afla substanțe periculoase. „Este o provocare! Aceste autocare au trecut două vămi!”, a reacționat deputatul român.
După altercații, manifestanții au revenit în Piața Marii Adunări Naționale. Constantin Codreanu a cerut asistență consulară din partea României pentru cetățenii români abuzați de poliția moldovenească și sistarea oricărui ajutor financiar pentru Moldova.
Codreanu cere României asistență consulară și sistarea oricărui ajutor financiar
„Am fost ridicaţi de reprezentanţii forţelor de ordine care nu au dorit să se legitimeze. Am depus plângeri pentru că vrem să urmăm calea legală, deşi avem mari dubii la cum funcționează justiţia în Republica Moldova. Din acest moment orice ajutor financiar din România pentru Republica Moldova trebuie sistat. Astăzi, în Republica Moldova, a murit democraţia. Ne-am dorit să deblocăm cele trei autobuze, care nu aveau decât nişte imagini cu Marea Unire. O expoziţie pe care am dorit să o aducem în Piața Marii Adunări Naționale”, a spus Codreanu.
Poliția spune că a fost nevoită să intervină în forță, deoarece manifestanții au blocat traficul, urmând a fi sancționați pentru perturbarea ordinii publice. Ulterior, Poliția a revenit cu precizări într-un comunicat oficial în care menționează că „organizatorii întrunirii nu au respectat legea care prevede obligația desfășurării întrunirii doar în forma, în locul și în termenul indicat în declarația prealabilă”.
Unioniștii au avut probleme și la intrarea în Republica Moldova. Aceștia au fost ținuți în vamă două zile, iar în cele din urmă unul dintre liderii unioniști, George Simion, a primit interdicție de a intra în Republica Moldova. „Îi înțelegem - le este frică, pentru că reîntregirea pentru ei înseamnă pușcărie”, a menționat Codreanu cu referire la demnitarii moldoveni care au încercat să împiedice manifestația.
După sechestrarea autocarelor de către poliția moldovenească, organizatorii manifestației au anunțat că Marea Adunare Centenară se anulează și începe un amplu protest: „Să dăm start protestului nostru în PMAN. Protestul va fi pașnic și va fi o acțiune de condamnare a abuzurilor la care s-au dedat autoritățile Republicii Moldova. Vom sta aici, dacă va fi nevoie, la noapte, mâine și poimâine. Să le fie rușine! Îi așteaptă pușcăria!”, a spus Codreanu.
Marşul Centenarului este dedicat aniversării a 100 de ani de la Marea Unire și a pornit pe 1 iulie de la Alba Iulia.
România a fost unica țară care a ajutat financiar Republica Moldova în 2016, după ce actualul guvern de la Chișinău a fost învestit noaptea, pe furiș, în spatele a zeci de cordoane de poliție.
Până la ora difuzării materialului, nici Ambasada României din Chișinău, nici MAE român nu au reacționat.
La Chișinău, Poliția a intervenit în forță și a evacuat protestatarii rămași peste noapte în fața monumentului domnitorului Ștefan cel Mare. (27.08.2018)
Adunarea Generală a Cetățenilor, convocată de partidele de opoziție, risca să degenereze într-o confruntare cu manifestanții aduși organizat în Piața MAN de către condamnatul Ilan Șor, primar de Orhei. (26.08.2018)
</doc>
<doc docid='dw_45046125' lang='ron' type='mono' source='https://www.dw.com/ro/ro/piper-pe-rană/a-45046125' term='MERS'>
„Se lasă cu demisii?”, îl întreabă, sâmbătă dimineața, un jurnalist pe purtătorul de cuvânt al Jandarmeriei, Marius Militaru. Aflat pe picior de plecare, imediat după ce au început să curgă întrebările punctuale, Militaru răspunde cu o întrebare: „Pentru ce?”.
* Dacă Jandarmeria ar fi fost condusă de profesioniști, unele dintre ordinele date vineri seară ar fi ieșit din calcul.
Nu și-ar fi asumat nici un strateg militar riscul de a împinge mii de oameni, chiar câteva zeci de mii, către ieșirea dintr-un pasaj subteran. Nimeni dintre cei care au „coordonat” intervenția nu s-a gândit că acea mulțime de civili fără experiența burtalității și evident speriați de ce li se întâmplă ar fi putut, în îmbulzeala creată, să se îmbulzească până la marginea pasajului și să cadă peste balustrade, de la cei circa zece metri, pe asfalt sau pe mașini. Dacă Jandarmeria ar fi fost condusă de profesioniști, nici unul nu ar fi dat ordinul de a împinge mulțimea către Șoseaua Kiseleff, o arteră blocată, între Muzeul Țăranului și Muzeul de Geologie, de o mașină de intervenții cu un gard antitero răsfirat de-a latul întregii străzi. Nimeni dintre cei care au condus operațiunea de vineri seară nu s-a gândit că oamenii aceia ar fi putut să se calce în picioare, prinși ca într-o sticlă cu dop.
* Au fost câteva minute de liniște. Ca un fel de armistițiu. Era încă puțină lumină, atunci când scutierii s-au retras până aproape de trotuarul din fața Guvernului, în zona fierbinte a pieței Victoriei. O piață în care, la un moment dat, se petreceau două evenimente simultan, fără ca unul să știe de celălalt. Cea mai mare parte a pieței nu avea nici o idee despre provocările dinspre ieșirea către Bulevardul Iancu de Hunedoara. Provocări la care Jandarmeria a trimis în primul rând elevi fără rutina contactului direct cu violența și jandarmerițe. Un psiholog ar putea spune că aceștia ar fi primii care ar pune mâna pe arsenalul din dotare, atunci când sunt provocați. Iar provocările au fost tolerate de jandarmi, iar unele voci spun că ar fi fost chiar coordonate. Retragerea jandarmilor, în acele minute de „armistițiu”, au creat spațiu de manevră pentru instigatori. Grosul mulțimii s-a ținut la distanță. Într-un fel de cerc, pe un diametru de vreo 25-30 de metri, dansau bărbați cu bicepși binișor lucrați, cu pieptul gol și tatuaje în exces (nici unul dintre aceste trei detalii nu sunt vreo crimă, să fim bine înțeleși) și care și-au mascat fețele cu tricourile foarte priceput înfășurate în jurul capului și al gâtului. Dacă nu aveau antrenament, sigur aveau metodă. Sau invers. Spre deosebire de jandarmii aduși din țară și care învățaseră în poligon să se grupeze într-un baraj. Dar, cum spun comentatorii meciurilor de fotbal: unii jucători sunt buni doar la antrenamente.
* Piața Victoriei a fost plină de mai multe ori, vineri seară. A fost de fiecare dată cel puțin la fel de plină ca și la mitingul PSD. Coridorul acela de protecție instituit de jandarmi între gardul Guvernului și participanții la miting a fost cel mult egal ca suprafață cu spațiul ocupat, la mitingul PSD, cu scena, backstage-ul, ecranele & boxele plus scena VIP. La mitingul PSD, oamenii veniți/aduși au stat grupați și n-au îndrăznit să se îndepărteze de grupurile de care apațineau (cu excepția celor cărora li s-a făcut rău și au ajuns la spitale fără acte, pentru că șefii de grup le-au strâns cărțile de identitate; dar asta, ca și cinismul liderilor locali PSD în acea seară este altă poveste). Ei, bine, vineri seară, lumea a venit și a plecat în voie. Bulevardele din jurul Pieței Victoriei au fost furnicare prelungite de oameni. Unii veneau, alții plecau. Piața s-a umplut de vreo două sau chiar trei ori. Așa că dacă la mitingul PSD au fost – conform organizatorilor – în jur de 140.000 de participanți, ieri, de-a lungul după-amiezii și serii, prin piață au trecut cel puțin de două ori mai mulți. Poate chiar de trei ori.
* Dezinformările au curs la unele televiziuni zile în șir. Jandarmii spun că lumea care a venit la protest ar fi putut ține cont de avertismentele dinaintea mitingului. Deocamdată nu există nici o informație cum că vreo instituție a statului ar fi interogat pe vreunul dintre cei care anunțau, pe acele posturi de televiziune, că protestul va fi violent. Dezinformările au circulat și prin piață. Și după aceea. Iar Jandarmeria este obligată să explice manipularea, susținută inclusiv în dimineața următoare, legată de diagnosticul aplicat acelei colege a lor, agresată în mulțime în circumstanțe suspecte și ajutată să scape de acolo de protestatarii din mulțime – despre care, însă, comunicatorii jandarmeriei au spus în conferința de presă că ar fi fost oamenii lor.
* Jandarmii s-au plâns că nu au putut să îi extragă pe provocatori. Pe agresori. Un individ cu un steag înfășurat în dreptul încheieturii brațului drept, care se lasă cu bustul gol și brațele larg deschise, ca într-un plonjon, peste trei scuturi deodată, este o țintă imposibil de capturat de către forțele de ordine. Aceiași jandarmi care, în urmă cu două luni, trimiteau la secția 5 de poliție, cu duba, un ochelarist pletos cu cameră foto și legitimație de jurnalist pentru că a încercat să treacă pe o trecere de pietoni.
* Prima tulumbă, cea amplasată în colțul dinspre Bulevardul Iancu de Hunedoara al pieței, și-a proiectat jetul de apă au tras PESTE grupul de provocatori, în mulțimea inofensivă din spatele intersecției cu Calea Victoriei. Poate că a fost o eroare de calcul (nu suntem cu toții Gică Hagi), la fel de bine cum poate să fi fost o premeditare.
* Intervenția de la ora 23 m-a prins în centrul pieței. Cu camera foto la ochi, cu ochelarii pe nas, cu legitimația de gât și rezerva de echipament în cârcă. Au aruncat întâi cu gaze iritante. Oamenii din partea de nord a pieței au fost luați prin surprindere. Nu știau, oricum, ce se poate face în astfel de situații. Nimeni nu i-a învățat că jos, la nivelul asfaltului, aerul e ceva mai curat. Sigur, în școală înveți câte ceva despre asta, teoretic, dar cum se predă în școala românească, de cele mai multe ori nu-ți rămâne principiul în minte. Și chiar dacă ai fi ținut minte, nici nu te gândești la asta, când te trezești într-un mediu ostil, agresat de o grupare represivă. Cei câțiva care experimentaseră deja astfel de situații erau cât pe ce să fie călcați de mulțimea care se împrăștia speriată și împinsă de la spate de jeturile de apă trase din tulumbele Jandarmeriei. În câteva minute, în piață rămăseseră doar sacii cu gunoaie strânse de protestatari, gardurile jandarmilor și scutierii care făceau exerciții de grupare în fața a câtorva zeci de dezorientați rămași să-și plângă ochii iritați pe bordurile din fața Muzeului Antipa sau pe treptele acestuia. Am stat câteva zeci de secunde în genunchi, pe asfaltul ud, așteptând să-mi treacă durerile, iar când am deschis ochii am văzut în fața mea mai multe perechi de cizme.
M-am ridicat și le-am arătat legitimația de jurnalist. Unul dintre ei m-a apucat de un umăr, un altul și-a proptit scutul în celălalt umăr, păreau indeciși dacă să mă împingă înspre în afara pieței sau să mă îndepărteze din calea lor. Un al treilea a ridicat brațul cu pulanul și mi-a fluturat ochelarii de pe nas, strigând „Ia mai lăsați-mă cu presa”. Deveniseră mai curajoși decât colegii lor din colțul cu huligani al pieței. Secvența finală a incidentului a fost un fel de miuță cu mine între vreo trei sau patru scuturi, înainte ca un incident petrecut undeva spre intrarea pe Șoseaua Kiseleff să-i solicite și oblige să mă ignore. Alți colegi au fost mai puțin norocoși și au avut parte de o corecție mai severă – printre ei, unul dintre reporterii Hotnews și cameramanul televiziunii ORF.
* Câteva minute după mă trezesc între două cordoane de jandarmi. Unul ținea piept scandărilor ce veneau dinspre mulțimea regrupată pe Șoseaua Kiseleff. Celălalt, dublat de dube, părea să fi primit ordin de a interzice pieței golite a Victoriei să se scurgă după protestatari. Am încercat să mă apropii de cordonul dinspre oamenii care se așezaseră pe asfalt, în fața scutierilor. Un jandarm mi-a interzis să mă apropii de colegii lui. „S-ar putea să reacționeze brutal, dacă vine cineva din spate”, îmi spune – și îmi argumentează: „Sunt nervoși”.
Îl întreb dacă este normal să pui să apere respectarea legii niște oameni nervoși. „Așa spuneți dumneavoastră, presa”, se corectează jandarmul. Intervine în discuție ofițerul Cocoș, mă scuzați, domnule, am uitat gradul. Este, aparent, „băiatul bun” în respectivul dispozitiv. Nu e de la comunicare, dar pare interesat să comunice. Face pe paratrăsnetul pentru colegii lui, probabil. Îl întreb dacă e adevărat ce spune colegul lui, că liniștea publică este asigurată de oameni nervoși. Zâmbește și, între două fumuri, îmi mărturisește că vor și ei acasă, pentru că sunt la muncă de la ora 6. Este trecut deja de miezul nopții, între timp, a doua zi. Dacă e așa, ar trebui să bată la niște uși ministeriale, nu pe niște civili. Ar vrea să-mi spună că sunt coleric, dar mai trage un fum și o ambalează elegant: are convingerea că ne vom mai întâlni pe aici. Reușesc să ajung, totuși, între jandarmi și protestatari. În scurt timp, dubele primesc ordinul să părăsească piața. Aș vrea să-l întreb pe domnul Cocoș dacă doamna lui i-a trimis vreun mesaj să-l întrebe dacă este în regulă și dacă merită să cauționeze abuzuri. Înțeleg, însă, că voi mai avea ocazia să îl întreb.
* Bulevardul Ion Mihalache, colț cu Arhitect Ion Mincu. Supermarket nonstop blocat de șapte sau opt mașini de jandarmi, cu girofarurile pornite. Pe vitrinele magazinelor, cu mâinile ridicate și spatele la trotuar, câțiva tineri. „De la ce s-au luat?”, întreb curioșii de pe stradă. „I-au alergat de pe undeva și i-au prins aici”, mi se răspunde. Mă dau mai aproape de scena incidentului. Scot telefonul (camera foto rămăsese deja fără baterie din piață) și încerc să fotografiez. Am legitimația la gât, vizibilă. Se apropie o „țestoasă” de mine și vrea să afle ce fac. „Muncesc, bună seara, ca și dumneavoastră”. Mă privește de la înălțimea bocancilor de intervenție: „Haideți, nu mă luați cu dintr-astea, ați terminat de mult programul de lucru”. Din nu știu ce motiv își spune numele: „Ștefănescu”. Zâmbesc. „Tot Ștefănescu și nu cred că-mi știți dumneavoastră programul de lucru. În plus, un jurnalist este și la trei noapte jurnalist, nu știu ce faceți dumneavoastră în timpul liber”. Își reglează și el tonul pe aceeași frecvență „arogant” și-mi dă voie, generos, să fac o poză, după care să-mi văd de treaba mea. Îi spun că treaba mea este să povestesc ceea ce văd. Fac prima poză, iese întuncată. „Acum puteți pleca”. Îi spun că nu s-a declanșat blițul, așa că voi mai face o fotografie. Nu are temei legal să mă alunge. Trotuarul, între florăriile închise, mașinile parcate și intrarea în supermarket, este oricum plin de curioși prinși de incident în coadă la șaormăria din colțul alăturat al intersecției.
Mai fac vreo trei poze și îl întreb ce s-a întâmplat. Îmi spune că nu este de căderea lui să dea explicații și îmi întinde mâna. Îi arăt legitimația, ca să nu creadă că l-am luat peste picior când m-am prezentat și îi întind la rândul meu palma. Ne strângem mâinile, iar omul e pe punctul de a prelungi salutul cu un joc „brohandshake”. Îmi retrag mâna și mă retrag. Aud, din mers, doi jandarmi dezamăgiți de deznodământul intervenției: „De ce nu le-am reținut buletinele măcar?”. Îl întreb pe unul dintre paznicii supermarketului ce s-a întâmplat. Știe, doar, că niște tineri au intrat speriați în magazin că-i alergau jandarmii. „Unul dintre ei s-a ascuns în frigider. Sus, la etaj, în camera frigorifică”. E trei dimineața, sâmbătă, 11 august, iar ordinul prefectului Speranța Cliseru este dus mai departe de Jandarmerie pe străduțele capitalei României.
</doc>
<doc docid='dw_44878654' lang='ron' type='mono' source='https://www.dw.com/ro/ro/interviu-ziarecom-dancila-daea-vasilescu-si-dan-se-vor-afla-6-luni-la-carma-ue-valorificam-o-sansa-unica-sau-ne-facem-de-ras/a-44878654' term='MERS'>
Dar pe Lia Olguta Vasilescu batand cu pumnul in masa pentru drepturile romanilor din Marea Britanie sau pe Viorica Dancila dand un telefon la Berlin pentru deblocarea unor negocieri? Nu radeti, nu e banc, de la 1 ianuarie ar putea fi realitate.  Daca nu se intampla un miracol pe scena politica de la Bucuresti, cu actuala garnitura, instalata la Palatul Victoria si condusa formal de Viorica Dancila, iar informal de Darius Valcov, Romania se va afla pentru prima oara la carma Uniunii Europene. Crede cineva ca acesti ministri ar putea conduce UE intr-un moment atat de dificil cum este cel al parasirii uniunii de catre Marea Britanie? Crede cineva ca acesti ministri au o viziune coerenta despre viitorului european, care sa inspire incredere celorlalte 26 de state partenere, printre care Germania, Franta sau Italia? Vor putea face acesti ministri mai mult pentru tara decat sa puna fursecuri pe masa la intrevederile oficiale?  L-am invitat pe europarlamentarul Siegfried Muresan, vicepresedinte in Comisia pentru buget si raportor pentru 11 rapoarte in ultimii 4 ani, sa ne explice cat de importanta este pentru Romania preluarea presedintiei semestriale a Consiliului UE si ce se intampla daca esuam lamentabil.  "Ministrii guvernului Dancila trebuie sa gaseasca consens pe fiecare arie politica, iar pentru asta au nevoie de cunostinte, de expertiza, trebuie sa fie cunoscuti, apreciati de colegi, sa se bucure de increderea lor. (...) In mod normal premierul ar trebui sa utilizeze contactele pe care le are in Europa, increderea de care se bucura, pentru a debloca negocierile blocate. Or, este clar ca premierul Dancila nu poate face acest lucru", subliniaza Siegfried Muresan in interviul acordat Ziare.com.  Romania a devenit membru al UE la 1 ianuarie 2007 si este pentru prima oara cand preia presedintia semestriala a Consiliului UE. Ce inseamna asta, in esenta?  Presedintia romana a Consiliului UE reprezinta cea mai buna oportunitate pe care Romania o are de a influenta mersul Uniunii Europene. Acum avem capacitatea de a juca un rol determinant: Timp de 6 luni, UE va fi condusa pe baza prioritatilor stabilite de Romania. Pentru asta, trebuie sa identificam acele teme care sunt importante pentru cetateni si pe care cele 28 de state membre, Consiliul UE, dar si PE sunt dispuse sa faca progrese.  Romania trebuie sa determine acele teme, in discutii, in dialog cu toti ceilalti, sa gaseasca consens, sprijin si sa lase ceva in urma, la incheierea celor 6 luni, pentru ca pe durata presedintiei romane a UE se vor intampla o serie de lucruri de importanta majora pentru toata Uniunea Europeana.  Vorbim despre Brexit, despre summit-ul de la Sibiu, primul dupa plecarea Marii Britanii, si despre o noua runda de alegeri pentru Parlamentul European.  Intr-adevar, in primul rand, din pacate, vorbim despre faptul ca pe 30 martie 2019 Marea Britanie va parasi UE. Presedintia romana a Consiliului UE va trebui sa gestioneze acel moment. In ce conditii va parasi Marea Britanie uniunea? Va exista o perioada tranzitorie? In ce stadiu sunt negocierile - iese Marea Britanie din UE cu un acord (scenariul preferabil) sau iese abrupt, fara acord? Oricum, relatia ulterioara va fi diferita si presedintia romana va trebui sa gestioneze acel moment, chiar si doar in materie de comunicare.  Apoi, presedintia romana va fi vioara intai la momentul in care UE isi va stabili prioritatile pentru uniunea celor 27 de state membre, dupa plecarea Marii Britanii.  Pe scurt, vorbim despre oportunitatea de a influenta mersul UE timp de 6 luni, mai mult decat am avut oricand, si oportunitatea de a avea un cuvant greu de spus privind fagasul pe care UE va porni dupa plecarea Marii Britanii.
Puteti citi articolul integral pe Ziare.com
</doc>
<doc docid='dw_44802019' lang='ron' type='mono' source='https://www.dw.com/ro/ro/interviu-ziarecom-dacian-ciolos-pregateste-o-alternativa-pentru-romani/a-44802019' term='MERS'>
Dacian Ciolos nu respinge, in acest moment, nici o candidatura la prezidentiale si nici o alianta cu fortele politice cu valori comune, dar spune ca a venit vremea ca Romania sa fie coagulata in jurul unui proiect pozitiv.  Nu mai este suficient sa fii anti-PSD pentru a restabili capitalul de incredere al societatii, crede fostul prim-ministru.  Va reusi insa aceasta noua constructie politica sa isi atinga scopul, acela de a recladi incredere si speranta, si in acelasi timp sa castige alegerile?  Este o intrebare la care Dacian Ciolos raspunde, intr-un interviu Ziare.com, cu optimism, cu conditia ca masa critica a societatii sa se implice si sa isi asume un rol activ.  Domnule Dacian Ciolos, ati tot mers prin tara in ultima vreme, asa ca voi porni chiar de aici: cum ati gasit Romania?  O mare parte dintre romani, cel putin cei cu care m-am intalnit eu, e formata din oameni dezamagiti, dar si foarte multi oameni cu speranta. De asta au si venit la intalnire, pentru ca au speranta ca Romania se poate reconstrui, dar intr-adevar sunt dezamagiti de ceea ce se intampla. Au un sentiment de pierdere de timp, de pierdere de energie, referitor la modul in care evolueza lucrurile, pentru ca nu doar ca nu se vede dezvoltarea, dar oamenii mai trebuie si sa stea de paza. De paza la Guvern, de paza la prefectura, de paza pe langa cei alesi ca sa dezvolte Romania, nu ca sa fure.  Si asta iti cam ia din timpul personal, nu?  Sigur, nu ai timp si nici nu esti in starea de spirit in care sa poti sa te duci linistit, sa iti vezi de serviciu, de familie, sa iti vezi de lucrurile firesti. Nu as vrea sa fiu considerat ca fiind lipsit de modestie si nici nu este vorba despre mine personal, insa multa lume ne-a spus: "Domnule Ciolos, ne lipseste starea aceea de liniste, de incredere pe care le aveam in 2016, cand puteam merge linistiti la serviciu, nu trebuia sa stam tot timpul pe telefon, sa ne uitam la stiri, sa vedem ce minune s-a mai intamplat, sa stam stresati ca pot fi din nou atacuri la valorile pe baza carora ne construim familia".
Puteti citit interviul integral pe Ziare.com
</doc>
<doc docid='dw_44743077' lang='ron' type='mono' source='https://www.dw.com/ro/ro/ziarecom-de-ce-se-tot-rupe-autostrada-soarelui-ceausescu-e-de-vina-iar-de-pericol-nu-vom-scapa-prea-curand/a-44743077' term='MERS'>
Compania de Autostrazi a remediat problema in cateva ore si a redeschis circulatia, dar informeaza ca incidente similare ar mai putea aparea, cel putin pana cand drumul va fi modernizat.  Masinile care veneau spre Bucuresti pe A2 au fost deviate printr-o parcare, in seara zilei de 17 iulie, dupa ce soseaua devenise impracticabila. Pentru a doua oara in ultimele 2 luni, placile de beton din carosabil s-au inaltat brusc, punand in pericol siguranta oamenilor care circulau prin zona.  De ce am ajuns sa circulam in conditii improprii chiar si pe putinele autostrazi pe care le avem a explicat pentru Ziare.com purtatorul de cuvant al Companiei Nationale de Administrare a Infrastructurii Rutiere (CNAIR), Alin Serbanescu.  "Cei 40 de kilometri din A2 pe care risca sa apara astfel de probleme (cei de la intrare/iesire din Bucuresti - n.red) au fost proiectati inainte de 1989. Pe vremea aceea, se considera ca betonul e cel mai bun material din care poti construi o autostrada. Acum facem autostrazi cu terasament si covor asfaltic, dar pe atunci se considera ca betonul e solutia ideala.  Ce-i drept, betonul e bun si rezistent. Doar ca intretinerea unei autostrazi din beton e foarte dificila. Placile au 6 metri lungime si au intre ele rosturi, umplute cu un soi de mastic siliconic. La caldura, placile se dilata.  In cazul in care dilatarea e pronuntata, se pot intampla 3 lucruri: placile cobora, se inalta brusc sau imbinarea dintre ele pocneste, in zona rosturilor. Forta cu care placile se imping, la dilatare, e foarte mare, ajungand la 8.500 de kilograme pe centimetrul patrat.
Solutii eficiente ca sa previi asa ceva, in momentul de fata, sunt putine. Am putea interveni, spre exemplu, asupra rosturilor. Masticul siliconic imbatraneste si se restrange, asa ca in rosturi intra nisip, sare, clorura de la deszapazire si asa mai departe. Noi am putea curata rosturile, dar ganditi-va ce ar insemna: sa frezezi circa 14.000 de rosturi care traverseaza sensurile de mers pe autostrada. Practic, ar trebui sa tii mereu inchisa o portiune de drum", ne-a explicat Alin Serbanescu.
Cititi articolul integral pe ziare.com accesand linkul de mai jos.
</doc>
<doc docid='dw_44718665' lang='ron' type='mono' source='https://www.dw.com/ro/ro/dispută-între-românia-și-ungaria-pe-tema-gazului-din-marea-neagră/a-44718665' term='MERS'>
În ultimii ani, în partea românească a Mării Negre au fost descoperite și deja parțial exploatate depozite uriașe de gaz natural. Potrivit estimărilor moderat optimiste, ar fi vorba de cel puțin 40 de miliarde de metri cubi de gaz, dar ar putea fi până la 200 de miliarde - suficient pentru a acoperi necesarul total al României pentru deceniile următoare și pentru a vinde chiar la export.
Pentru a transporta acest gaz din Marea Neagră în țările europene, a fost planificată construirea unei conducte, în cadrul proiectului numit BRUA, de la inițialele țărilor Bulgaria, România, Ungaria și Austria. BRUA ar trebui să înceapă să funcționeze din 2019 iar proiectul va fi susținut de UE și de Banca Europeană pentru Dezvoltare, BERD.
Cum se întâmplă adesea la astfel de mari proiecte internaționale, există și în acest caz deja demult controverse. În prezent este vorba de o dispută ungaro-română pe tema legislației românești privind exploatarea gazelor offshore și cantitatea de gaz care ar urma să fie livrată Ungariei prin conducta BRUA.
Orban vrea ca Ungaria să devină o putere regională în materie de energie
La sfârșitul lui iunie, șeful rețelei ungare de transport de gaz (FGSZ) Kristóf Terhes a cerut autorităților române să adopte odată legea prevăzută privind sprijinirea exploatărilor offshore și să livreze Ungariei cantitatea dorită de această țară de 4,4 miliarde de metri cubi de gaz pe an. Ulterior, ministrul ungar de Externe, Péter Szijjártó, a mers chiar mai departe: România ar periclita prin amânările ei securitatea energetică din regiune. Partea română a respins indignată aceste acuzații iar unii politicieni și experți au reproșat Budapestei că nu și-ar respecta obligațiile asumate în proiectul construirii conductei BRUA.
Interese divergente
Disputa reflectă interesele complexe ale părților implicate în această afacere. Pe de o parte sunt țările vestice ale UE, inclusiv Austria, care doresc diversificarea furnizorilor de energie, pentru a reduce dependența de gazul rusesc. Din această alianță fac parte și concernele vestice Exxon și OMV, care operează exploatarea gazului din Marea Neagră.
Ungaria se străduiește pe de altă parte să ocupe o poziție mai puternică sau chiar fruntașă în sectorul energetic în centrul și sud-estul Europei. De aceea, guvernul Orbán a decis în iulie anul trecut să nu mai construiască o conductă care ar urma să conecteze proiectul BRUA cu nodul energetic austriac Baumgarten. Argumentul Budapestei: conexiunile existente deja via Slovacia ar fi suficiente pentru a transporta gazul mai departe.
În februarie 2018, la o reuniune interguvernamentală cu Serbia și mai apoi la un forum energetic, premierul ungar Viktor Orbán a vorbit mai mult sau mai puțin pe față despre interesul țării lui: "Monopolul livrărilor de gaz deținut de Rusia se va încheia, pentru că noi vom importa mai mult de jumătate de gazul de care avem nevoie dintr-o altă țară, anume din România", a arătat Orbán. "Este o situație nouă, nu doar pentru Ungaria, ci pentru întreaga regiune. Înseamnă că Ungaria se va găsi într-o poziție geostrategică nouă, una mai convenabilă decât până acum."
Ungaria vrea să joace un rol-cheie
În România are loc demult o ceartă politică privind neglijența și corupția la aprobările date de stat pentru exploatările resurselor naturale ale țării. În trecut, concernele străine au plătit parțial sume foarte mici pentru licențele de exploatare a materiilor prime românești. Statul român a pierdut astfel, din cauza contractelor dezavantajoase încheiate, încasări semnificative din impozitele aplicate acestor exploatări. O nouă lege pentru exploatările offshore ar trebuie să remedieze acum situația, în ceea ce privește resursele de gaz natural din Marea Neagră. Proiectul de lege corespunzător a fost aprobat săptămâna trecută de Camera Deputaților de la București.
European Gas Hub (CEGH) din Baumgarten Austria este în prezent centrul principal de distribuție din Europa
Noua lege, care nu a intrat încă în vigoare, prevede taxe de acordare a licențelor de 13% și o impozitare progresivă, corelată la evoluțiile prețului gazului natural - aceasta ar putea ajunge până la 50% din profitul firmelor care exploatează resursele. Opoziția de la București se plânge însă că alte țări cu astfel de resurse încasează de la concernele energetice sume mult mai mari din taxele de licență și impozite. Opoziția acuză guvernul că ar grăbi elaborarea legii, la presiunile internaționale, printre care și din partea Ungariei.
Experții ungari văd în orice caz un rol central al țării lor în disputa privind gazul de la Marea Neagră. Economistul și expertul energetic András Deák, de la Academia Ungară de Științe, spune că acum ar putea fi pentru prima oară în ultimii 60 de ani când Ungaria ar putea primi gaz care să nu vină din Rusia. "Ar fi o mare prostie sau un act prea mare de rusofilie să ratăm această oportunitate." Întrebările la care ar fi încă nevoie de răspuns, potrivit lui Deák, ar fi ce garanții poate oferi Orbán pentru a asigura tranzitul liber al gazului prin Ungaria, în schimbul unor taxe acceptabile și dacă Orbán va folosi gazul românesc drept pârghie la negocierile cu Moscova.
Distanțarea Ungariei de Rusia
În ceea ce privește pledoaria lui Orbán pentru mai multă independență de Rusia și de gazul ei, Deák nu crede că ar fi vorba de o schimbare de macaz a premierului ungar, care este de fapt prieten cu președintele rus Putin. "Din punct de vedere politic, Rusia nu este pe moment atât de importantă pentru Orbán, pentru că Angela Merkel este într-o poziție slabită iar Ungaria nu mai este văzută drept o țară paria, ca în urmă cu câțiva ani", crede Deák. "În plus, Ungaria își consolidează relațiile cu SUA lui Trump. Totuși, Ungaria nu o rupe cu Rusia, ci doar se distanțează oarecum de ea."
La fel vede lucrurile și politologul din Budapesta Péter Krekó, de la institutul Political Capital, care cercetează îndeaproape relațiile ungaro-ruse. "Orbán lucrează în prezent la extinderea relațiilor sale transatlantice și occidentale, motiv pentru care trebuie să arate, atât în plan intern, cât și extern, că nu este dependent de Putin", susține Krekó.
"Mai mult, Ungaria este o țară fără mari resurse naturale și de aceea vrea să se profileze, în disputa gazului de la Marea Neagră, drept un fel de centru important de distribuție energetică. Orbán vrea să-și sporească astfel influența regională, chiar dacă aici nu este vorba de exportul ideologiei sale în țările Europei de Sud-Est."
</doc>
<doc docid='dw_44690723' lang='ron' type='mono' source='https://www.dw.com/ro/ro/vlad-lupan-moscova-vrea-în-moldova-o-confederație-controlată-de-subordonații-săi-de-la-tiraspol/a-44690723' term='MERS'>
Moscova niciodată nu a renunțat la federalizarea Moldovei. A încercat să aplice scenariul și în Ucraina. Despre frământările Moldovei din ultimii 27 de ani, DW a discutat cu fostul ambasador al Republicii Moldova la ONU, Vlad Lupan, care, între altele, vorbește și despre o coaliție mascată între actuala guvernare, controlată de PD, cu președintele pro-rus Igor Dodon.
DW: - La sfârșitul lunii iunie, ONU a cerut Rusiei să-și retragă trupele din Moldova. La fel a procedat OSCE, iar săptămâna trecută NATO a cerut, în declarația finală a summitului Alianței, retragerea militarilor ruși din Moldova, Georgia și Ucraina. Cum explicați acest demers internațional comun? Este un semnal transmis Rusiei? E un gest formal, fără impact? Nu am sesizat ca Rusia să se agite în vreun fel.
Vlad Lupan: - Ca sa fim corecți, nu ONU a cerut retragerea, nu OSCE sau NATO, ci Republica Moldova a cerut retragerea trupelor ruse aflate ilegal pe teritoriul său și nu doar acum. Respectiv, aceste organizații au susținut cererile Republicii Moldova într-o manieră sau alta, prin vot sau declarații. Dar declarații de retragere s-au făcut și anterior, însă retragerea nu a avut loc nici până azi. Este o diferență între declarații și capacitatea de a acționa.
Aș fi bucuros să văd un asemenea demers intensificat. Din punct de vedere strategic, avem puține pârghii reale - fie din punctul de vedere al puterii de negociere, fie pârghii legale ca să retragem trupele ruse, care operează exerciții de atac împreună cu separatiștii transnistreni în ultimul timp, anulând orice argument de pacificare sau apărare și, de fapt, imparțialitate sau ”pacificare”.
Eu suspectez însă că intensificarea actuală pe tema retragerii, impulsionată anume acum de către autoritățile Republicii Moldova, are conotații electorale. Sunt motivat să cred așa, deoarece pe parcursul a șase ani de aflare în funcția de Ambasador al Republicii Moldova la ONU am venit cu o serie de declarații privind necesitatea retragerii trupelor, armamentului, munițiilor și echipamentelor Federației Ruse, iar adițional în fiecare an, uneori de două ori pe an, am sugerat autorităților Republicii Moldova să preia experiența Georgiei și Azerbaidjanului, care au înaintat rezoluții pe alte teme sub umbrela uni item din agenda ONU deja existent – conflictele înghețate din zona GUAM. Șase ani nu am primit vreun răspuns, acum că vin alegerile, această propunere dintr-o dată a fost exploatată. Acum, când guvernul are nevoie de voturile pro-europene în creștere și de o imagine pro-occidentală in relația cu donatorii principali. Ba chiar și inițiativa la ONU a fost inițial mai redusă ca esență și doar cu timpul și cu presiune s-a ajuns la o rezoluție, tocmai în 2018 înainte de alegeri, deși se putea altfel. Mă tem că nu este o coincidență.
DW: - Dar ce s-a întâmplat de fapt cu cererea Moldovei adresată ONU – ba s-a scris că o astfel de cerere a fost deja depusă, ba sursele ne-au șoptit că cererea a fost retrasă, ba iarăși a fost depusă și, în sfârșit, examinată?…
Vlad Lupan: - Într-adevăr, așa cum sugeram mai devreme, deși propuneri au existat timp de șase ani anteriori, lansarea acestei inițiative s-a produs doar în 2017. Nici măcar nu a fost propusă o rezoluție, ci ”includerea temei retragerii trupelor ruse pe agenda ONU”. O astfel de includere ar fi permis ulterior lansarea unei rezoluții. Această cale a trezit neclarități extrem de mari din start. În primul rând statele membre ale organizației ”GUAM” (Georgia, Ucraina, Azerbaidjan si Moldova) au deja o temă pe agenda ONU pentru asemenea subiecte – itemul de pe Agenda ONU este Conflictele Înghețate/Prelungite din spațiul GUAM. Îmi amintesc că, în anul 2012, statele GUAM, sub președinția Azerbaidjanului, au organizat o prezentare pe aceste conflicte la Biblioteca ONU. Am fost personal sunat de răposatul ambasador rus la ONU, dl Ciurkin, care din păcate nu mai poate confirma această discuție, deși nu cred că ar fi făcut-o oricum, cu rugămintea să nu mă așez lângă o anumită țară în timpul prezentării și să mă concentrez în discursul meu pe denumirea deplină a organizației, care include aspectul democratic și economic. Deci o asemenea prezentare publică era un subiect sensibil pentru Federația Rusă, că să nu mai vorbim de așezarea la masă. Evident, mă întreb dacă la inițiativa Republicii Moldova de a lansa o rezoluție ONU privind retragerea trupelor ruse sub egida GUAM nu au existat reacții de același fel. Tot ce putem observa este că s-a mers pe calea includerii subiectului retragerii trupelor ruse pe agenda ONU separat.
Un alt element de luat în considerație a fost argumentul, de care am aflat din alte surse, că separarea retragerii de conflict ar anula așa-numita ”sincronizare” dintre retragere și conflict, cerută de Rusia. Acest argument este învechit și autoritățile Republicii Moldova au reușit chiar să-l folosească în sens invers în favoarea lor, dar despre asta discutăm puțin mai târziu. În sensul întrebării de acum, separarea rezoluției pe conflictele din zona GUAM de retragerea din Republica Moldova nu era un argument invocat într-o manieră adecvată, ba chiar venea în contradicție cu argumentarea anterioară, valabilă și puternică, a autorităților Republicii Moldova.
La rândul său, includerea temei de retragere a trupelor ruse pe agenda ONU ar urma, conform procedurii, după o decizie a Comitetului General al ONU, în care Rusia este membru din oficiu, în calitatea sa de membru al P5 din Consiliul de Securitate ONU. Predictibil, diplomații ruși au lucrat intens și au fost capabili să blocheze o decizie de includere în agenda ONU a unui subiect în care erau vizate direct Rusia și staționarea ilegală a trupelor sale pe teritoriul unui stat membru ONU, împotriva voinței acestuia. Au circulat și zvonuri că autoritățile de la Chișinău ar fi discutat un târg sau ar fi fost amenințate cu anumite contra-acțiuni și, deci, ar fi retras această inițiativă. Din câte am auzit aici, în New York, asemenea argumente au rămas la nivel de vorbe, iar retragerea a fost efectuată temporar.
Două lucruri sunt certe: primo - autoritățile Republicii Moldova știau că există o cale ușoară de a înainta o rezoluție conform unui Item pe Agenda ONU deja existent, cum era itemul conflictelor din zona GUAM, însă au decis conștient să nu o facă din start, încă până la dificultățile vehiculate în presă. De asemenea, era ușor de prezis că includerea subiectului ca Item pe Agenda ONU va duce la obstrucția Federației Ruse. Constatăm că, deși aceste elemente erau cunoscute, autoritățile Republicii Moldova au mers totuși pe o cale bine mediatizată, însă practic extrem de greu de implementat. Ar părea astfel că s-a făcut publicitate politică acasă, dar fără efect real și fără să lovească cu adevărat Federația Rusă. O astfel de evoluție ar confirma declarațiile organizațiilor non-guvernamentale, ale opoziției politice, dar și ale unor asemenea organizații watchdog ca Trasnparency International, care pe 19 mai 2017 a numit acțiunile comune de modificare a codului electoral votate în comun de către Partidul Democrat din Republica Moldova și Partidul Socialiștilor al președintelui pro-Putin, Igor Dodon, drept ”o încercare de autoconservare a guvernanţilor compromişi”.
Secundo – chiar dacă presupunem că autoritățile Republicii Moldova, din simplă lipsă de resurse, competență sau din cauza unor scăpări, nu au reușit să citească propunerile trimise de la New York timp de șase ani către Chișinău, au existat mesaje clare, unele publice, că Republica Moldova ar fi trebuit să înainteze o rezoluție sub Itemul de Agendă a conflictelor din zona GUAM, însă autoritățile moldovene nu au reacționat nici într-un fel la aceste apeluri. Vom nota aici atât mesajele experților din SUA, cât și cu multă îngrijorare sfatul Germaniei oferit unor componente din guvernul actual, care de facto se află în tandem cu un protejat al președintelui rus și al partidului său. Astfel, în cadrul discuției publice din 7 decembrie 2017, care poate fi urmărită pe Youtube, foștii diplomați de rang înalt ai SUA, actualmente din think-tankul american Atlantic Council, au sugerat clar, între altele, că ar fi bine ca autoritățile de la Chișinău să depună o rezoluție ONU, în loc de Item de Agendă. Zilele următoare viceprim-ministrul Republicii Moldova, Iurie Leancă, președintele Partidului Popular European din Moldova, aflat la guvernare împreună cu Partidul Democrat, în coaliție nedeclarată cu președintele pro-rus al Republicii Moldova, a purtat discuții cu o serie de ambasadori ai UE la ONU, găzduit de ambasadorul Germaniei. Aparent ambasadorul Repubicii Moldova era lipsă de la această întâlnire, însă în cadrul acestor discuții cel puțin dlui Leancă i s-a sugerat depunerea unei rezoluții, în loc de insistarea pe Item. Nu s-a întâmplat nimic până în luna aprilie 2018. După ce am oferit, pe 24 martie 2018, un interviu pentru Radio Europa Liberă din Republica Moldova pe tema conflictului transnistrean, în care am vorbit despre aceste discuții și am atenționat că timp de patru luni se știa care este calea ușoară, fără blocaje din partea Kremlinului, am aflat că ambasadorul Republicii Moldova a fost rechemat urgent acasă pentru consultări, fiind nevoit să-și anuleze o altă călătorie. Foarte curând, președintele Parlamentului Republicii Moldova a început să vorbească despre un sprijin al SUA și Germaniei pentru o rezoluție a Republicii Moldova la ONU pe tema retragerii. Fără mari explicații, Itemul de pe Agendă s-a transformat într-o rezoluție. Nu am decât să constat că, fără o presiune publică, cu potențial să creeze o imagine negativă pentru guvernarea Republicii Moldova, aceasta nu ar fi îndrăznit să lanseze o rezoluție care, la rândul său, ar fi prejudiciat imaginea Rusiei. Adică acea Rusie care favorizează președintele actual al Republicii Moldova, aflat în coaliție nedeclarată cu... Guvernul.
DW: - După rezoluția ONU, premierul Pavel Filip s-a grăbit să facă precizarea: „noi nu cerem evacuarea pacificatorilor ruși din regiunea transnistreană, ci retragerea militarilor GOTR”. Haideți să ne lămurim cât de separate și cât de diferite sunt aceste contingente de militari ruși.
Vlad Lupan: - De fapt această declarație corespunde exact poziției Federației Ruse anunțate anterior în timpul mai multor negocieri bilaterale sau internaționale. Atunci Rusia zicea că Grupul Operativ al Trupelor Ruse exercită câteva funcții, de pacificare și de păzire a depozitelor, iar o parte e rezerva și totul e efectuat prin rotație, deci ”toți sunt peste tot” și imposibil de retras. Am auzit aproximativ același ”argument” mai recent și de la Reprezentantul Special al Președintelui OSCE, dl Frattini, după vizita lui la Moscova, care a avut loc înainte să vină la Chișinău. Deci, nimic nu s-a schimbat.
DW: - Rusia și regimul de la Tiraspol spun că evacuarea militarilor ruși din regiunea transnistreană nu este posibilă fără o soluționare politică a conflictului transnistrean. Pe de altă parte, unii experți susțin că ceea ce numim noi „problema transnistreană” ar dispărea de la sine dacă militarii ruși și-ar lua armamentul și ar pleca din Moldova. Care este opinia dumneavoastră?
Vlad Lupan: - Ca fost membru al ambelor comisii de negocieri a conflictului separatist transnistrean din estul Republicii Moldova, de Zona de Securitate și din formatul politic, dar și ca fost participant la negocierile privind retragerea trupelor ruse până la Summitul de la Istanbul din 1999, voi aminti că poziția Federației Ruse era că retragerea trupelor ruse nu poate avea loc din două motive – e necesară sincronizarea soluționării conflictului și a retragerii, precum și prezența rusă este una minoră și nu are implicații de securitate, ca atare, nu este importantă.
În ce privește așa-numita ”sincronizare” - argumentul rus este că, odată cu soluționarea politică a conflictului, prezența militarilor ruși nu va mai fi necesară și retragerea va fi o concluzie naturală a acestui proces.
Însă dacă ne uităm fără ochelari roz la realitățile internaționale, observăm rapid că Federația Rusă demonstrează de mai mult timp un interes de restaurare a zonei sale de influență, fie prin conflicte de durată, fie mai recent prin acaparare directă de teritorii. Negocierile conflictului ”separatist” din estul Republicii Moldova sunt un exemplu clar că, timp de 27 de ani, Federația Rusă a susținut acest conflict și că niciodată nu a existat interes ca acesta să fie soluționat într-o manieră independentă. Aici numaidecât trebuie să ne amintim de tentativa Rusiei de a impune Republicii Moldova, în toamna anului 2003, Memorandumul Kozak, prin care Kremlinul asigura dreptul de veto al separatiștilor în Parlamentul unit și în Curtea Constituțională lărgită, în special pe subiectul politicii externe a Republicii Moldova. În primul rând, aceste stipulări din documentul rus au demonstrat că politica Moscovei nu a deviat de la planul său de control al spațiului fostei URSS. În al doilea rând însă, este absolut paradoxal că nimeni nu a observat că Rusia, de fapt, a spus clar în același document că nici nu are de gând să se retragă din Republica Moldova, chiar dacă acest conflict este ”soluționat” completamente în interesul său – Memorandumul Kozak propunea staționarea trupelor ruse până în 2020, cu posibilitatea extinderii, ceea ce a demonstrat cu prisosință că nu a existat niciodată interes de retragere nici măcar odată cu soluționarea politică a conflictului, chiar și în termenii Federației Rusei. Deci, ei oricum nu și-ar fi retras armata. Astfel, toate aceste argumente demonstrează cu prisosință că ideea ”sincronizării” nu a fost una autentică, cinstită și nu va fi valabilă.
Apropo, autoritățile anterioare ale Republicii Moldova au argumentat, în opinia mea corect, că de fapt retragerea trupelor ruse va facilita soluționarea ”conflictului transnistrean”. Din păcate niciun guvern încă nu a folosit adecvat decizia din 2004 a Curții Europene a Drepturilor Omului in cazul Ilașcu vs Rusia și Republica Moldova, care a constatat din punct de vedere juridic că Federația Rusă, inclusiv prin militarii săi, controlează și favorizează separatismul transnistrean. Într-adevăr ultimele exerciții ruse de antrenare a ”trupelor” separatiste cum să forțeze râul Nistru spre Chișinău nu mai au nevoie de interpretare. Deci retragerea trupelor ruse ar facilita soluționarea acestui conflict, dar ar fi naiv de crezut că l-ar soluționa. Este evident că și mai recenta votare a unei rezoluții declarative a ONU privind retragerea trupelor ruse din Republica Moldova nu va soluționa conflictul. Este doar una din pârghiile de presiune politică asupra Federație Ruse privind soluționarea acestui conflict. Cedările pe alte domenii la negocieri, când firmele transnistrene, inclusiv cu investiții ruse și la insistența Rusiei, au primit plăcuțe neutre pentru a tranzita și exporta producția lor, iar Republica Moldova aparent nu a primit ceva în schimb, demonstrează că nu există consistență și logică în acest proces. Nu poți spune că retragerea trupelor ruse va pune presiune pe soluționarea conflictului, dar să cedezi fără noimă în negocierile politice, cu exporturi ruse și bani neclari în spate. Sper, cel puțin, că nu este vorba de încălcarea embargoului UE și SUA împotriva Rusiei prin intermediul investițiilor și exporturilor ruse din regiunea separatistă a Republicii Moldova, ca exporturi moldovenești, pe cota noastră.
DW: - Totuși, în spatele militarilor ruși, regimul separatist a reușit să se întărească – are o armată, are tancuri, întreține inclusiv niște grupări de diversioniști. Nu prea îmi imaginez cum s-ar putea „evapora” aceste structuri…
Vlad Lupan: - Partea transnistreană, adică cealaltă jumătate a fostei Armate a 14-a a Rusiei, este o altă problemă valabilă din ecuația retragerii. Dacă ar fi existat o voință politică reală a guvernelor consecutive ale Republicii Moldova și a partenerilor noștri externi și acest subiect ar avea formule de soluționare. Nu văd cum armata transnistreană s-ar ”rățoi” între Republica Moldova și Ucraina. Deci, odată cu o retragere adevărată a trupelor ruse, nu doar a declarațiilor, am putea presupune că se va produce o flexibilizare a pozițiilor elitelor transnistrene, chiar dacă sun ghidate de Rusia. În ce privește practica internațională - de exemplu la ONU există programe concrete DDR (Dezarmare, Demobilizare și Reintegrare) pentru așa cazuri, care au fost implementate și au funcționat anterior. Cu asistența partenerilor noștri asemenea programe sunt posibile. Însă nu poți aștepta ca străinii să-ți rezolve conflictul, să pregătească sprijinul financiar și politic, când guverne consecutive ale Republicii Moldova au demonstrat altfel de interese decât cele de soluționare reală a acestui conflict. Mai mult, și conjunctura internațională actuală trebuie exploatată corect, pentru a ajunge la soluționare și la așa programe. Momentan vedem doar rezoluții electorale și parteneriate cu adjuncții Kremlinului.
DW: - Am analizat zilele acestea cum a intrat „Gazprom” în posesia rețelelor magistrale de gaze ale Moldovei, cum s-a format datoria de aproape 7 miliarde de dolari pentru gaze a regiunii transnistrene și cum concernul rus recuperează pe bucăți, prin arbitrajul internațional, această datorie de la noi, locuitorii de pe malul drept al Nistrului. Și mi-am dat seama că suntem ostaticii „Gazpromului”, că am intrat în această capcană, despre care aproape că nu vorbim, prin semnătura unor foști și actuali demnitari de la Chișinău. Mi-am dat seama că, de fapt, guvernanții noștri ne-au transformat în niște finanțatori ai regimului separatist, că pe banii noștri acel regim se înarmează, se întărește. Exagerez?
Vlad Lupan: - Nu este exagerare. Mă tem că voi fi prea dur, așa că voi caracteriza mai ”moale” aceste acte ca o lipsă de viziune și absență de înțelegere strategică a autorităților din anii 90. Tocmai examinam și eu recent Acordul semnat de Prim-ministrul Ciubuc privind formarea „MoldovaGaz” în contul datoriilor „Gazprom”. Chir și tentativa de a separa datoria Tiraspolului, prin crearea Tiraspol-Trans-Gaz, de cea a Republicii Moldova, nu a fost dusă până la capăt și autoritățile Republicii Moldova ar trebui să fi lucrat la acest subiect nu mai puțin decât la tema unei rezoluții politice privind retragerea trupelor ruse, ba chiar mai mult. Însă din 1999 încoace am pierdut si pachetul de control al Moldova Gaz și datorii avem și finanțăm separatiștii, ba chiar cumpăram electricitate de la Cuciurgan contribuind la această datorie și mai mult. Rusia a încercat să discute datoria transnistreană cu Republica Moldova nu o dată, inclusiv recent. Nu pot intra în detalii, dar să nu uităm că și numirea ultimului director al „MoldovaGaz” nu putea să se producă fără acordul Gazprom, care este o ramură a Guvernului rus – asemenea numiri nu se produc fără consecințe politice și de securitate.
DW: - Credeți că înlocuirea actualei misiuni rusești de pacificare (așa cum a solicitat anterior diplomația moldovenească inclusiv de la tribuna ONU) este posibilă? Ce ar trebui să se întâmple ca un astfel de demers să capete relevanță?
Vlad Lupan: - Așa cum am menționat mai devreme, autoritățile Republicii Moldova trebuie să demonstreze seriozitate și consecvență la temă. Rezoluția nu este obligatorie juridic, este doar o pârghie de presiune politică asupra Federației Ruse, dar poate servi drept un prim pas într-o strategie de soluționare a conflictului transnistrean. O astfel de strategie trebuie să fie cuprinzătoare și să includă și alte subiecte, datorii pentru gaz, reparații pentru staționarea trupelor ruse, încălcări ale drepturilor omului, precum și o coordinarea veritabilă cu partenerii naturali ai Republicii Moldova în asemenea negocieri, Uniunea Europeană și oarecum de moment SUA, dar cel mai important o presiune continuă și consecventă, pentru a utiliza corect toate pârghiile și târgurile posibile ca Republica Moldova să-și decidă singura soarta.
Din păcate, continui să observ lipsă de consecvență în promovarea intereselor Republicii Moldova pe tot spectrul politic și observăm jocuri politice de moment și de conveniență temporară – de exemplu mă tem ca prevederile acestei rezoluții să servească drept inițiativă pentru președintele Dodon să lanseze o altă rezoluție privind neutralitatea Republicii Moldova în Consiliul de Securitate al ONU. O asemenea cedare unilaterală ar fi dezastruoasă pentru acest stat. Tot mai aproape de alegeri vedem și un comportament anti-democratic în domeniul electoral, care tot mai mult amintește de sistemul ”suveranității democrate” de stil Putin.
DW: - Putin ni l-a trimis din nou pe Kozak în calitate de reprezentant special în Moldova. Credeți ca se va reveni la ideea federalizării?
Vlad Lupan: - Toate declarațiile Federației Ruse de după Memorandumul Kozak, cele ale ministrului Lavrov în apropierea alegerilor din Republica Moldova din 2009 și după alegeri pentru noile autorități, ale ambasadorului Ciurkin într-o polemică a sa cu ambasadoarea SUA în Consiliul de securitate al ONU privind interferența în Ucraina, Georgia și Republica Moldova, în care spunea că dacă Occidentul nu intervenea în Moldova împotriva înțelegerii (Memorandumul) din 2005 (sic!) conflictul ar fi fost soluționat, precum și zvonurile de numire în funcția de responsabil pentru conflictul transnistrean a dlui Surkov, care a încercat aplicarea Memorandumului Kozak în Ucraina, arată că Moscova niciodată nu a plecat de la formula ”federalizării” printr-o de facto confederație controlată de către subordonații săi de la Tiraspol. Cu alte cuvinte, nu a plecat de la ideea unui de facto protectorat controlat de un grup, care colectiv să devină ”gubernatori” ai săi, ceea ce în 2003 a fost numit „proces de transnistrizare” a Republicii Moldova. Ultima numire, cu puțin timp în urmă, a lui Dmitri Kozak în funcția de responsabil pentru soluționarea conflictului transnistrean, ridică mari semne de întrebare în contextul cedărilor actuale ale Guvernului Republicii Moldova, pe tema exporturilor rusești din zona separatistă, precum și din cauza aranjamentelor pre-electorale numite ”Binom” dintre liderul PD și președintele pro-rus Dodon.
DW: - Nu putem să nu vă întrebăm și despre recenta rezoluție dură la adresa autorităților de la Chișinău, adoptată de Parlamentul European. Știm că nu mai sunteți în Moldova de ceva vreme, dar cu siguranță urmăriți actualitatea. Mai mulți eurodeputați au vorbit despre faptul că Moldova este un stat capturat și au semnalat derapaje grave de la normele democratice. Este în opinia dvs Moldova un stat capturat? Cum s-a putut întâmpla ca, în câțiva ani, „o istorie de succes” a UE să ajungă în prag de dictatură?
Vlad Lupan: - Mă tem că acest joc de-a ”polițistul bun și cel rău” prin care guvernul Partidului Democrat încerca să demonstreze că este sub atac rusesc, dar se străduiește să fie pro-european, nu mai poate fi demonstrat prin fapte. Chiar dacă societatea civilă din Republica Moldova a fost aparent neglijată mai mult timp de dragul răului mai mic, al presupusei salvări ai Republicii Moldova de influența rusă, actualmente lucrurile s-au clarificat și pentru partenerii externi ai Republicii Moldova.
Simpla trecere în revistă a situației din Republica Moldova arată următoarele: conform raportului Freedom House din 2017, mass media din Republica Moldova par a fi practic controlate de PD-ul de la guvernare (https://freedomhouse.org/report/nations-transit/2017/moldova) și chiar dacă raportul nu menționează aceasta, aparent în mass media ar exista și spațiu pentru posturile PSRM-ului lui Dodon, iar restul dacă nu sunt constrânși, atunci sunt lăsați în existență. O astfel de abordare amintește cu exactitate de stația „Eho Moskvy” în Rusia, ca să nu zică nimeni că guvernarea nu este criticată democratic sau chiar de Republica Moldova din 2001-2009 cu Partidul Comunist și finanțatorii săi, printre care aparent și actualul lider al Partidului Democrat; numărul mare al dosarelor aparent politice, ceea ce confirmă mesajele diverselor activiști ai societății civile și ale partidelor politice din Republica Moldova că sistemul judecătoresc este controlat de către domnul Plahotniuc; alegațiile unor jurnaliști privind amenințări cu dosar ale activiștilor sau ale membrilor familiilor lor; coaliția cu președintele pro-rus și mai cu seamă invalidarea unor alegeri libere între candidatul pro-european și cel pro-rus al președintelui Dodon, cu care se zice că democrații sunt în coaliție nedeclarată, într-o zona electorală crucială, cum este capitala Republicii Moldova, fără ca această invalidare să fi fost cerută de cineva - toate acestea duc la concluzia unui stat capturat, condus de doi lideri politici care în perioada 2001-2009 erau ambii membri ai Partidului Comuniștilor Republicii Moldova, cunoscut pentru derapajele sale anti-democratice, respect pentru stilul ”verticalei puterii” și nu pentru democrație și valorile occidentale. Aparent, acești lideri au revenit la starea lor ”normală” – putinism corupt, care nu duce decât la perpetuarea la putere, când populația sărăcește și migrează masiv, plătind pentru banii altora, pentru gazul transnistrean și ambițiile Rusiei.
</doc>
<doc docid='dw_44627636' lang='ron' type='mono' source='https://www.dw.com/ro/ro/moldova-lui-plahotniuc-o-dictatură-construită-pe-absurditate/a-44627636' term='MERS'>
După decizia Parlamentului European de a suspenda finanțarea Moldovei, urmare a invalidării alegerilor locale din Chișinău, câștigate de liderul opoziției anti-sistem Andrei Năstase, președintele PDM, Vlad Plahotniuc, a amenințat oficial UE că guvernarea de la Chișinău nu va mai respeta „condiționalitățile din diferite acorduri”, fără a preciza dacă se referă și la Acordul de Asociere Moldova-UE. Nu a uitat să-și mascheze furia față de UE după fraza îndrăgită a populiștilor: „PDM-ul se va baza pe interesele cetățenilor”. Iar vicepreședintele PDM, Vladimir Cebotari, a numit marți, în bătaie de joc, rezoluția Parlamentului European „o hârtie”: „Noi nu avem nevoie de acestă rezoluție ca să continuăm să ne onorăm angajamentele noastre. Suntem serioși, pentru ca să nu avem nevoie de astfel de hârtii”.
Alimentează ostilitatea față de UE
Democrații au emis și un comunicat în care menționează că rezoluţia Parlamentului European nu va avea efecte de ordin economic sau financiar asupra Guvernului şi nici asupra cetăţenilor Republicii Moldova. Iar ca să fie mai convingători au anunțat marți un nou proiect grandios - apă potabilă și canalizare pentru toate localitățile din țară, asigurând că „bugetul de stat devine din ce în ce mai puternic”. Numai că proiectul ar urma să înceapă în 2019, adică după alegerile parlamentare din toamna acestui an. Altfel spus, democrații lui Plahotniuc speră că alegătorii vor ciupi din această „nadă electorală” și că-i vor vota la toamnă, pentru a avea apă la robinet, chiar dacă, politic, îi detestă. În paralel cu acest mesaj adresat alegătorilor, democrații au mai lansat unul primarilor încă neracolați de PDM (în condițiile în care alegerile parlamentare se vor desfășura în baza sistemului electoral mixt): în pofida suspendării finanțării din partea UE, PDM a anunțat marți majorarea cu 50% a salariilor funcționarilor din administrația publică locală începând cu luna august.
Concomitent cu această „îmbrățișare” sufocantă a funcționarilor locali, exprimată printr-o grijă cu un profund iz populist, democrații au demarat o campanie deschisă de denigrare a Uniunii Europene în Moldova. Demnitari PD-iști de prim rang au acuzat zilele acestea UE de presiuni (au spus că liderii UE le-ar fi cerut să se implice în treburile justiției în vederea validării alegerilor), de imixtiune în treburile interne ale Republicii Moldova: „Am fost și eu sunat, la fel ca premierul Pavel Filip. Au fost anumite aluzii că trebuie să facem ceva pentru validarea mandatului de primar. Am întrebat ce trebuie să fac eu în calitate de președinte al Parlamentului? Să sun judecătorul? Eu nu pot să sun judecătorul, pentru că asta înseamnă dosar penal. Cum noi, politicul, să intervenim în actul justiției? (…) Bineînțeles că nimeni nu a zis direct să sun judecătorul, dar modalitatea prin care se discuta… încercați să faceți ceva”, a explicat șeful Parlamentului, Andrian Candu, la un post TV afiliat PDM.
Acuzații halucinante: UE, vinovată că Plahotniuc a acaparat justiția
Mai mult, democrații au acuzat UE că s-ar face vinovată de eșecul reformei justiției în Moldova pentru că UE a insistat ca această reformă să fie făcută. Asta chiar dacă ani la rând UE a atenționat autoritățile de la Chișinău că mimarea reformelor în justiție nu va trece. Mai grav,  premierul moldovean a recurs la tertipuri lacrimogene, sensibile pentru a arăta cât de „rea” este UE pentru că a sistat finanțarea Moldovei. El a spus că banii din asistența macrofinanciară a UE erau planificați pentru alimentația copiilor din școli și grădinițe și pentru salariile profesorilor. Indirect, premierul pretins „pro-european” a sugerat că acum copiii din Moldova vor rămâne flămânzi din vina UE, iar profesorii - săraci tot din cauza deciziei UE de a suspenda finanțarea – un cadou nemaipomenit, în an electoral, pentru stânga pro-rusă care, văzând că moldovenii votează geopolitic, și-a concentrat toate eforturile propagandistice în a compromite UE și a înclina balanța electorală în favoarea socialiștilor pro-ruși ai lui Igor Dodon. Indirect, gestul premierului PD-ist a trădat miza post-electorală a PDM-ului: o alianță de stânga cu PSRM după alegerile parlamentare din toamnă.
Cursul politicii externe, deturnat
Primele semnale despre o eventuală schimbare a cursului politicii externe au fost date săptămâna aceasta prin convocarea la Chișinău a ambasadorilor Republicii Moldova. Întâlnirea fruntașilor PD, Andrian Candu (președinte al Parlamentului) și Pavel Filip (prim-ministru) cu ambasadorii a avut loc după ce vineri cei doi, urmând exemplul liderului PD, Vlad Plahotniuc, au împroșcat UE cu mesaje agresive cu tentă electorală. Numai că, în timp ce Plahotniuc amenința vineri cu nerespectarea condiționalităților din diferite acorduri, la întâlnirea cu ambasadorii, finul său, Andrian Candu, a declarat că „angajamentele europene rămân o prioritate absolută” și că „prioritatea Parlamentului rămâne integrarea europeană a țării și respectarea angajamentelor asumate în acest proces”.
Se pare că de vineri până marți tactica decidenților PD s-a schimbat. Vineri, nervos, din cauza rezoluției votate în Parlamentul European și după acuzațiile de capturare a statului care au răsunat, la adresa sa, în forul european, Plahotniuc părea hotărât să „ardă” Moldova – să o arunce în brațele Rusiei ca să se răzbune și să-și asigure libertatea pentru încă 4 ani într-o combinație post-electorală cu pro-rușii lui Igor Dodon. După un week-end „răcoros”, Andrian Candu a mai făcut o încercare de a menține aparențele – a indus ideea că PDM mai are dreptul să fâlfâie drapelul UE chiar călcând în picioare principiile sacre ale UE în materie de democrație. Pare convins că imperiul mediatic stăpânit de PD va reuși să transforme în succes eșecul acestei guvernări care și-a furat propriul poporul și a pus povara miliardului de dolari furat din sistemul bancar în cârca cetățenilor la 10 luni de la învestirea Guvernului. PDM pare decis: va continua să călărească fantoma îndreptățirii până dincolo de absurditate. PDM se teme de furia poporului, cochetează cu acesta, îi promite ceea ce vrea să audă, dar este conștient că democratizarea societății înseamnă sfârșitul acestui regim și pușcărie pentru fruntași. Așa că va continua suprimarea libertăților utilizând o retorică pro-europeană falsă și urmărind compromiterea definitivă a UE în Moldova.
De ce UE trebuie să se desolidarizeze tranșant de PD?
Suprimarea libertăților și instituirea unui regim dictatorial la Chișinău a început: după numeroase încercări ale guvernării de a controla ONG-urile și de a le bloca finanțarea din exterior, mai nou a apărut o inițiativă care prevede amendarea Codului fiscal prin instituirea gradelor militare pentru funcționarii publici care exercită atribuții în Serviciul Fiscal de Stat. Aceasta vine la pachet cu atribuirea competențelor de constatare și urmărire penală. O altă noutate marca „justiția moldovenească” este „însărcinarea” Consiliul Coordonator al Audiovizualului cu prerogativa de a acredita presa la ședințele de judecată. Asta în condițiile în care autoritatea audiovizuală nu are nici o atribuție legală în acest sens. Pur și simplu așa a hotărât vicepreședintele Judecătoriei Chișinău, Ghenadie Pavliuc.
Pe fundalul acestor abuzuri, micile absurdități trec aproape neobservate. Bunăoară, președintele Curții Supreme de Justiție, Ion Druță, care a participat la invalidarea alegerilor din Chișinău, a fost denunțat de un cetățean că ar fi mers cu mașina de serviciu la cumpărături. Centrul de Investigații Jurnalistice a solicitat oficial instanței supreme să confirme sau să infirme dacă autoturismul cu care a fost surprins magistratul la cumpărături ar fi de serviciu. Curtea Supremă a refuzat să ofere un răspuns, invocând faptul că solicitarea de informații „nu conține semnătură digitală”, deci „este anonimă”, prin urmare „nu se exeminează”.
</doc>
<doc docid='dw_44490313' lang='ron' type='mono' source='https://www.dw.com/ro/ro/protestatarii-în-vizită-la-plahotniuc-poliția-zid-în-fața-liderului-pd/a-44490313' term='MERS'>
Protestatarii au cerut într-un glas validarea alegerilor locale din Chișinău după ce Comisia Electorală Centrală a pus punct final, săptămâna trecută, disputei juridice pe această temă, luând act de decizia Curții Supreme de Justiție din 25 iunie, prin care au fost invalidate alegerile. Urmare a invalidării scrutinului, exponentul guvernării, Ruslan Codreanu (membru PPEM – parte a guvernării controlate de PD), va deține interimatul funcţiei de primar al capitalei până la alegerile locale generale din 2019.
Năstase: „De acum încolo mijloacele noastre vor fi altele”
Liderii protestatari și-au radicalizat mesajele, dar și acțiunile. Andrei Năstase a menționat în fața manifestanților că guvernarea a pus cetățenii în situația în care nu mai pot da înapoi, pentru că o eventuală cedare ar însemna acceptarea dictaturii: „De acum încolo mijloacele noastre vor fi altele. (...) Avem obligația să convingem câte un polițist să treacă de partea noastră. (...) În momentul în care poliția va fi de partea noastră, nu va fi vărsare de sânge. Eu sunt mereu în contact cu polițiștii. Vă asigur – ei sunt gata să vină alături de noi...”, a spus liderul PPDA.
La rândul său, campionul Republicii Moldova la box, Octavian Țâcu, unul din liderii Mișcării de Rezistență, a cerut Guvernului să reacționeze la protestele din stradă. În caz contrar, a spus el, ”vom merge cu asalt și vom demonta acest regim. Cale de întoarcere nu mai există”, a spus Țâcu.
Nici liderul PD, nici alți fruntași ai Partidului Democrat nu au reacționat încă la manifestația de duminică.
Diaspora, chemată acasă, la un protest total
Protestatarii au votat trei revendicări. Ei cer autorităților confirmarea legalității alegerilor și validarea mandatului de primar al lui Andrei Năstase; anularea sistemului electoral mixt (votat de PD+PSRM+PPEM în vara anului 2017 contrar recomandărilor Comisiei de la Veneția) și revenirea la cel proporţional (pe liste de partid); demiterea și tragerea la răspundere a judecătorilor care au participat la luarea deciziilor ilegale care au condus la invalidarea mandatului primarului ales.
În cazul în care guvernarea nu va curs acestor revendicări, liderii protestatari amenință că, în faza următoare, vor fi întreprinse „acțiuni pașnice de nesupunere civică împotriva dictaturii”: greve colective și individuale, proteste permanente în fața Guvernului și Parlamentului, blocarea instituțiilor capturate ale statului și a căilor de acces spre acestea. Iar pentru data de 26 august (în ajunul Zilei Independenței) toți cetățenii Republicii Moldova, inclusiv diaspora, sunt chemați la Adunarea Generală a Cetățenilor în centrul Chișinăului.
Duminică, protestatarii au mers într-un marș până la casa și partidul liderului PD, Vlad Plahotniuc. Și dacă la Guvern, în fața celor câteva zeci de mii de manifestanți, nu era nici un polițist – în fața sediului PD și în fața casei lui Plahotniuc polițiștii, echipați ca pentru intervenție în forță, au fost amplasați în 12 rânduri. Protestatarii au scandat aproape jumătate de oră „Jos mafia”, au fost gălăgioși, dar bine organizați și pașnici.
Opoziția, la discuții la Bruxelles
Liderii celor trei partide pro-europene de opoziție, care și-au asumat demontarea „regimului Plahotniuc” (PAS, PPDA și PLDM), au plecat luni la Bruxelles. Asta după ce atât UE, cât și SUA au condamnat dur decizia justiției moldovenești de a nesocoti votul cetățenilor. Șefa diplomației europene Federica Mogherini și comisarul european pentru politica de vecinătate și negocieri de extindere, Johannes Hahn, au denunțat influența politicului asupra justiției. De asemenea, un mesaj dur au transmis Chișinăului secretarul de stat al SUA, Mike Pompeo, și diplomația americană.
Președinta PAS, Maia Sandu, a spus că rezoluția votată duminică de către manifestanți va fi transmisă și liderilor UE. Ea l-a acuzat pe Plahotniuc de instaurarea dictaturii, iar Andrei Năstase insistă ca partenerii externi ai Moldovei să impună sancțiuni nominale lui Vlad Plahotniuc și celor din anturajul său pentru, după cum spune el, "uzurparea puterii în Republica Moldova”. Năstase cere în special blocarea conturilor din străinătate ale "uzurpatorilor”.
Instituțiile democratice din Republica Moldova trebuie monitorizate minuțios pe teren cu ajutorul Consiliului Europei și a unor delegații ale Uniunii Europene, pentru că scenariul invalidării alegerilor se poate repeta la alegerile parlamentare (din toamna anului 2018), iar aceasta desfigurează întreaga agendă politică pentru 2018, susține directorul executiv al IDIS „Viitorul”, Igor Munteanu, unul dintre liderii Mișcării de Rezistență. „Moldova a devenit un bolnav al Parteneriatului Estic al UE. Cele trei instanțe de judecată nu ar fi invalidat alegerile dacă reforma justiției nu ar fi fost doar mimată, ci realmente implementată”, a menționat la protest Igor Munteanu.
Vitalie Călugăreanu, DW-Chișinău
</doc>
<doc docid='dw_44363916' lang='ron' type='mono' source='https://www.dw.com/ro/ro/ca-niște-găini-în-cușcă-românce-prostituate-în-germania/a-44363916' term='MERS'>
Într-o noapte obișnuită, se culca cu zece sau doisprezece, uneori chiar și cu paisprezece bărbați. Rezista până la 3 dimineața, nu mai mult, povestește femeia, pe care clienții o numeau Iulia. Alte femei își luau puterea din alcool sau din droguri, deseori cocaină, marijuana, pentru a rezista întreaga noapte și a face față exigențelor. Deutsche Welle nu poate verifica povestea Iuliei, dar ea coincide cu declarațiile asistenților sociali și ale poliției, care cunosc situația prostituției din Germania. În plus, Iulia ne-a prezentat fotografii din perioada în care era prostituată. Nu vrea să le facă publice și nici să își dezvăluie adevăratul nume.
Românca de 30 de ani și-a vândut corpul timp de un deceniu, ba pe centură, ba în locuințe private, ba în bordeluri și baruri din Elveția, Franța, Grecia și în final în Germania. Până pe data de 10 martie, pe care și-o amintește exact: ”Clientul mi-a oferit 100 euro pe oră, ceea ce era o sumă obișnuită, după care m-am oprit”. S-a retras din acest business, a încetat să se prostitueze și să-și facă griji interminabile că nu va găsi destui clienți pentru a plăti chiria la bordel. Trebuia să plătească 130 euro pe noapte pentru camera în care și locuia. Suma de 130 euro trebuia plătită, indiferent de cum i-ar fi mers ziua, adică 4.000 euro pe lună. Odată cu încetarea acestei munci, a lăsat în urmă nopțile lungi și zilele scurte, zâmbetul fals și buna-dispoziție jucată. În jurul vârstei de 20 de ani, când s-a hotărât să meargă pe acest drum, se gândea ea că nu îi va fi ușor. În realitate, a fost mult mai greu decât își imagina.
Atacuri de panică și fără bani puși deoparte
Din prostituție nu se câștigă atât de mult precum s-ar crede
Pe telefonul ei mobil are poze vechi și ușor neclare cu o femeie într-un gang cu lumină puternică, purtând pantofi cu tocuri foarte înalte și bikini. Pozează cu buzele țuguiate în fața camerei foto, are părul vopsit blond deschis. De ce păstrează aceste poze, nu mai știe nici Iulia exact. ”Aici eram încă tânără”, povestește, aproape scuzându-se. S-a hotărât să o ia pe drumul prostituției, pentru că voia să ofere copiilor ei ”o viață mai bună”. A născut primul fiu la vârsta de 14 ani, părăsind școala de timpuriu. Femeia din poze nu mai are mare legătură cu cea care se află pe canapeaua unui centru de consiliere pentru prostituate de la Stuttgart, machiată decent și îmbrăcată, într-o zi toridă de mai, într-o cămașă în carouri închisă până la gât. Povestește, rațional și liniștit, despre perioada în care a lucrat ca prostituată și despre decizia de a pune capăt acestui job: spune că s-a gândit mult și a lucrat intens cu sine și cu opțiunea sa. Decisiv a fost momentul când și-a dat seama că deși și-a vândut corpul noapte de noapte, nu a reușit să pună deoparte niciun ban, pentru ea sau pentru cei doi copii. Ne relatează despre atacuri de panică ce îi domină existența zi de zi. Uneori este nevoită să ia medicamente împotriva anxietății, pentru a putea dormi.
Un business care transformă femeile în marfă
Atacuri de panică, depresie și probleme cu somnul: Sabine Constabel este familiarizată cu simptomele femeilor care vin la ea. Constabel este președinta asociației ”Sisters”, care oferă ajutor fostelor prostituate. ”Sisters” le finanțează traiul de zi cu zi, până când reușesc să devină independente financiar. Pentru că femeile ca Iulia nu primesc ajutor social de la stat, având în vedere că nu au plătit niciodată taxe și impozite. ”În cel mai bun caz, primesc un bilet pentru a se întoarce acasă”, spune Constabel.
Pentru această femeie plină de energie, orice formă de prostituție este un viol. Cuvântul apare des în discuțiile cu ea. Este de părere că acest business transformă femeile într-o marfă, într-un ”gunoi”. Constabel și asociația ei pledează pentru incriminarea prostituției. Pentru că, spune ea, prostituție de bunăvoie nu există. O părere controversată: alte organizații, care oferă sprijin fostelor prostituate, văd o diferență clară între prostituția silită și cea practicată de bunăvoie. La fel spune și legea: prostituția este recunoscută ca meserie în Germania din anul 2002, ceea ce înseamnă că vânzătoarele de sex se pot înregistra la finanțe și pot obține asigurări sociale. Însă prea puține fac acest lucru. O lege intrată în vigoare în 2017 prevede controale mai aspre ale prostituatelor și bordelurilor.
Clar este că oferta de femei, dispuse să își vândă corpul, nu scade. De îndată ce o prostituată părăsește bordelul cu ajutorul unor organizații ca ”Sisters”, camera ei este ocupată de către alta. ”Este groaznic. Orice loc liber se ocupă imediat de o altă femeie”. Constabel crede că motivul principal pentru care se ajunge la această situație este starea economică precară din statele din care provin aceste femei.
Cele mai multe, din Europa de Est
Fink spune că prețurile în bordeluri au scăzut
Nu se știe exact câte femei se prostituează în Germania. Zeci de mii, se spune că poate chiar până la 400.000. Nu există cifre oficiale. Abia la mijlocul anului 2017, guvernul federal a hotărât să realizeze statistici pe această temă. Un singur lucru este cert: cele mai multe femei sunt originare din Europa de Est, mai ales din Bulgaria și România, cele mai sărace țări din UE. Câștigul mediu net în România, conform datelor livrate de Comisia Europeană, era, în noiembrie 2016, de 480 euro, diferențele fiind uriașe de la regiune la regiune. Dar există și prostituate din Africa.
Iulia, care înainte de a deveni prostituată lucra ca femeie de serviciu, povestește că a trimis mai mulți bani acasă decât ar fi putut să câștige vreodată în România. Și da, a avut și momente fericite: atunci când, după primele luni de activitate în prostituție, adunase destui bani încât să meargă cu cei doi fii și cu mama ei la mare, în Grecia; pentru prima dată în viața ei.
După-amiaza târziu, reclamele de pe fațadele caselor aflate pe străzile înguste din cartierul Leonhard, din Stuttgart, care noaptea sunt luminate și colorate puternic în portocaliu și roz, sunt încă stinse. Colțurile străzilor, la care peste numai câteva ore se vor afla grupuri de bărbați și câteva femei îmbrăcate în pantaloni mulați roz, sunt încă goale. Un singur bărbat, cu brațele tatuate, se sprijină pe o ușă, urmărind cu atenție trecătorii.
Afacerea prostituției - dominată de crima organizată
Este foarte posibil ca bărbatul să facă parte din ceea ce Wolfgang Fink, de la Oficiul de Criminalistică al landului Baden-Württemberg, cunoaște foarte bine: bărbați, ale căror nume sunt tatuate cu litere mari și groase pe pieptul sau pe spatele prostituatelor, de parcă ar fi bunurile lor. Deseori, cei care bagă femeile în bordeluri sunt rockerii grupărilor anarhiste ”Hells Angels” sau ”United Tribuns”. Bordeluri, care pentru Fink nu sunt altceva decât niște cuști pentru găini: femeile trăiesc acolo mereu cu lumină artificială. Și, de multe ori, nici nu știu dacă afară e soare sau plouă. ”Abia dacă ies afară. Deseori habar nu au în ce anotimp suntem, lucru pe care l-am realizat în timpul audierilor”. Uneori, povestește comisarul, tocmai unchii sau frații acestor femei le silesc la prostituție.
Din discuție se poate simți furia lui Fink pentru acești bărbați, care deseori le promit fetelor inițial iubire, apoi încep să le bată pentru a câștiga supunere și uneori le brutalizează până la moarte. Chiar și când se ajunge la proces, dețin un control atât de puternic asupra femeilor, încât acestea nu au curajul să îi denunțe. Dar fără declarațiile lor, procesul nu mai are niciun rost. În cei zece ani de când Fink lucrează în domeniul crimei organizate în landul Baden-Württemberg, s-a ajuns la condamnări în mai puțin de zece la sută din cazuri. Uneori, e nevoie de un simplu gest al proxeneților și femeile amuțesc în fața judecătorilor.
O altă problemă este că afacerea se mută tot mai mult pe internet, lucru care îngreunează cu mult investigațiile. De fapt, nu este atribuția lui Fink să se gândească la soluții, dar totuși o face: spune că aceste femei sunt atât de tinere, încât nu au discernământul necesar alegerii acestei meserii. Prostituția este permisă de la 18 ani în Germania, dar Fink pledează pentru ridicarea vârstei. Nu crede că prostituția ar trebui interzisă prin lege, dar consideră că femeile ar trebui să aibă parte de banii pe care îi câștigă.
Sexul se vinde tot mai mult pe internet, ceea ce îngreunează investigațiile
"Un om obișnuit"
Iulia susține că nu a avut niciodată un proxenet. Ar fi o mare excepție în rândul prostituatelor imigrante. Fink spune că ”să vii aici de una singură și să te prostituezi din convingere este practic imposibil”. Chiar și la întrebări repetate, Iulia dă același răspuns: nu a avut niciodată un proxenet. În acest fel, a putut să țină banii pentru ea și pentru copiii săi. Povestește că în afară de câteva excepții, nu s-a confruntat cu violență.
Dacă ar putea să dea timpul înapoi, ar face altfel. Îi place să fie un om obișnuit. Repetă cuvântul ”obișnuit” des, povestind cum și-a aruncat vechile haine în care lucra și și-a cumpărat o bluză fără decolteu, o fustă lungă, pantofi fără toc, ”lucruri obișnuite”. Se simte bine așa. Speră ca în curând, postul de femeie de serviciu cu jumătate de normă să devină unul full time, ca să-și poată plăti locuința și să-și aducă copiii în Germania. Iulia are și planuri: vrea să urmeze un curs de germană și o școală profesională.
Și poate, cu puțin noroc, va găsi și un bărbat, care să o iubească așa cum e, șoptește zâmbind modest.
</doc>
<doc docid='dw_44360261' lang='ron' type='mono' source='https://www.dw.com/ro/ro/se-dezintegrează-guvernul-de-la-berlin/a-44360261' term='MERS'>
Un citat defineşte profunda criză guvernamentală a celor două partide conservatoare CDU şi CSU. În realitate, nu este neapărat vorba despre respingerea migranților la graniţe, ci mai degrabă despre alunecarea celor două partide-surori "mult mai la dreapta, împotriva Europei". Aşa a declarat Daniel Günther, premierul CDU al unui land federal din nordul ţării, Schleswig-Holstein, în interviul acordat unui post de radio.
La care Europa se referă Günther? Nu mai este Europa de la începutul mileniului, marcată de partide conservatoare şi social-democrate. În locul lor, în Europa Centrală, de Nord, în Austria şi în Italia, populiştii de dreapta fac parte din guverne sau formează ei înşişi executivele. Noul raport de putere va influenţa probabil şi soluţionarea crizei refugiaţilor.
În cancelariile europene, negocierile continuă la turaţii maxime. Şeful guvernului austriac s-a sfătuit cu hardliner-ii din Europa Centrală şi de Est, primind un mandat clar pro-izolare. Italienii sunt deja vizaţi, dar ezită să prezinte o decizie pripită. Duminică are loc un semi-summit informal la Bruxelles, urmând a fi prezentat un raport intermediar, înaintea întrunirii la nivel înalt de săptămâna viitoare. Situaţia din UE este extrem de neclară. La aceasta se mai adaugă şi disputele interne din Uniune, care nu sunt deloc de neglijat.
Alunecă Germania spre dreapta?
Angela Merkel a participat la Ziua Internaţională a Refugiaţilor
Cancelara Angela Merkel ar putea suprinde din nou: în disputele pe marginea renunţării la energia atomică, a suspendării serviciului militar onligatoriu sau în cazul salvării Greciei, ea s-a adaptat din mers şi a schimbat macazul cu 180 de grade. Prin urmare, nu puţini sunt cei din propriul partid CDU care o acuză de distanţarea de principiile conservatoare de bază. Cu asemenea schimbări şi cu poziţia adoptată în criza refugiaţilor, CDU a alunecat mai spre stânga, făcând loc la dreapta spectrului politic. Spaţiu pe care l-a adjudecat "Alternativa pentru Germania" (AfD).
CSU, reprezentant de ministrul de Interne, Horst Seehofer, principalul adversar al lui Merkel, nu vrea să accepte actuala situaţie. Niciun partid democratic nu are voie să existe mai la dreapta de Uniunea Creştin-Democrată / Creştin-Socială, spune acesta. În analele istorice ale partidului bavarez este încrustat acest principiu. CDU şi CSU formează un grup parlamentar comun în Bundestag, o particularitate în sistemul partidelor din Germania. Astfel încât CDU nu are voie să candideze în Bavaria. Şi nici CSU nu îşi depăşeşte graniţele regionale şi nu are ambiţii federale.
Rolul aparte al Bavarieila Berlin
Tocmai acest aranjament poate arunca acum totul în aer. Grupul parlamentar comun s-ar putea dezintegra, dacă Merkel nu va prezenta o soluţie europeană. Seehofer ar pune în aplicare atunci propriile măsuri, fără a mai ţine cont de cancelară. Care ar trebui să îl demită, provocând ieşirea de la guvernare a CSU. În fond, Seehofer nu este doar ministru de Interne, ci şi preşedintele Uniunii Creştin Sociale (CSU), după cum amintea recent într-un interviu. O astfel de demisie ar reprezenta "o premieră mondială", a precizat Seehofer adăugând şi întrebarea retorică "Unde ne aflăm?". Totul se întâmplă în timp ce cancelara se află într-un turneu în Orientul Apropiat, planificat demult.
Premierul bavarez, Markus Söder, şi cancelarul austriac Sebastian Kurz
În landul tradițional-conservator, Bavaria, starea de spirit este la pământ, susţin tot mai mulţi politicieni conservatori. Merkel nu mai este acceptată, spun aceştia. Iar CSU se teme. Conservatorii bavarezi vor să îşi menţină majoritatea absolută, pentru a guverna fără parteneri de coaliţie. Actualul premier al landului, Markus Söder, iese la atac, în joc fiind şi puterea lui. "Berlinul nu reprezintă un sprijin, ci mai degrabă o piatră de moară", a continuat Söder seria atacurilor verbale, într-o afirmaţie făcută la München. El este susţinut de un alt faimos politician conservator, liderul grupului parlamentar CSU din Bundestag, Alexander Dobrindt. Ambii se prezintă în acest moment ca doi dinozauri din "Jurassic World", care vor cu orice preţ să vadă sânge curgând, adică să o înlăture de la putere pe Merkel.
Merkel mai are opţiuni
La Berlin, speculaţiile sunt la ordinea zilei: cât de serioase sunt ameninţările de divorţ dintre CDU şi CSU? Au existat voci în CDU care au cerut ca partidul să se extindă şi în Bavaria. Trebuie spus că Merkel se bucură în continuare de susţinere în marile filiale CDU din landuri.  Mulţi cred că ea se află pe drumul cel bun. CSU, care imită tot mai mult controversatul AfD, nu este pentru mulţi o opţiune reală.
Dacă grupul parlamentar se va dizolva, atunci Merkel ar putea apela la alte variante pentru a-şi salva mandatul actual în fruntea guvernului: ecologiştii au semnalizat deja că sunt dispuşi să intre la guvernare. Alianţa cu aceştia era varianta preferată de Merkel după alagerile din septembrie 2017. Nici social-democraţii nu s-ar opune unei asemenea coaliţii.
Dat fiind că principalii actori nu oferă mai multe detalii, toate acestea rămân doar scenarii. Cine se va impune? Care este soluţia?
Se vorbeşte despre cine îşi va asigura succesul în negocieri. Seehofer s-a declarat fericit că a reuşit să "trezească Uniunea Europeană". Într-o săptămână, Europa a dovedit că dispune de capacitatea de a coopera. Să fi fost acesta scopul lui? În următoarele zile vom afla care sunt rezultatele concrete.
</doc>
<doc docid='dw_44327215' lang='ron' type='mono' source='https://www.dw.com/ro/ro/ca-n-zimbabwe-un-jurnalist-german-în-duba-jandarmeriei-române/a-44327215' term='MERS'>
Este două dimineața și câinele Corbu latră să trezească întregul bloc din vecinătatea centrului capitalei României. Nu înțelege prea bine de ce a trebuit să petreacă atâta vreme singur în această zi de 20 iunie - mai mult decât de obicei. Dar așteptarea a luat sfâșit și se bucură să-și anunțe tot cartierul că Mădălina Roșca și Paul-Arne Wagner s-au întors acasă.
Nu este prima dată când merg la protestele anticorupție din București. De un an și jumătate, de când actuala majoritate parlamentară de la București a început asaltul asupra justiției, Mădălina și Paul, amândoi jurnaliști, filmează și fotografiază la mitingurile din fața Guvernului sau a Parlamentului ceea ce li se pare că merită să nu fie uitat. De la fețele și vocile pieței până la modul în care autoritățile tratează protestele. De la forța argumentelor până la argumentele forței.
Paul-Arne Wagner: ”A fost un moment în care s-a produs haos!”
În seara aceasta, Paul nu a apucat să fotografieze foarte mult. Pe când iluminatul stradal începea să completeze lumina tot mai slabă a amurgului, printre protestatari și-a făcut apariția o mică armată de mascați. Jandarmi în armuri de confruntare. Nu păreau să caute pe cineva anume. Se mișcau de parcă ar fi vrut să intimideze protestatarii. Până la urmă, i-au iritat. Dar n-au reușit să-i provoace. „În general, protestatarii români nu se lasă provocați”, spune Mădălina. Cu toate acestea, povestește Paul, „a fost un moment în care, acolo, s-a produs haos. Dacă a fost sau nu ceva premeditat, nu pot să spun. Cert este că lucrurile s-au precipitat – din senin”. În acel haos, patru brațe l-au înșfăcat pe firavul ochelarist cu plete și l-au înghesuit într-o dubă care a părăsit degrabă piața. Mădălina a filmat scena. Cele două ore și jumătate ce au urmat au două povești.
”Cert este că lucrurile s-au precipitat - din senin”!
Pașaport pentru suspiciune
Când nu știi nimic, două ore și jumătate durează o scurtă veșnicie. Mădălina, soția jurnalistului, nu a știut nimic: unde este Paul, de ce l-au luat jandarmii, cum să-l ajute. „L-am văzut înhățat de jandarmi și am continuat să filmez. Îmi cer iertare, Paul, poate ar fi trebuit să fac altceva, să te scot de acolo...” Paul zâmbește, dar îl macină o nedumerire: a fost primul care le-a ieșit jandarmilor în cale sau l-au căutat? Motive să fie în vizorul cuiva ar fi: casa de producție media pe care Mădălina și Paul o dețin, Passport Productions, a lansat, la începutul primăverii, un tulburător documentar despre sărăcia din județul celui mai influent politician din România, șeful partidului de guvernământ și al Camerei Deputaților, Liviu Dragnea. Și tot ei au documentat, cu filmări detaliate, abuzuri comise de jandarmi de-a lungul protestelor anticorupție.
Jurnalist de cursă lungă, Mădălina a ales să filmeze. În scurt timp, însă, un al treilea jandarm i-a tăiat calea – chiar când îl urcau pe german în dubă. Pe înregistrarea video se mai observă doar reflexiile marginilor lucioase ale rucsacului lui Paul pierzându-se îmbrâncite în bezna din mașină „Am încercat să scot telefonul, să  filmez cu el și să transmit live pe Facebook. Nu am avut însă rețea și, oricum, între timp, mașina jandarmeriei plecase”. În minutele ce au urmat, alți oameni din mulțime au fost și ei reținuți și urcați în dube. Mai tîrziu, spre dimineață, Paul avea să comenteze mâhnit pe Facebook: „Pentru ceilalți oameni ridicați nu au existat o ambasadă și un minister de externe ale Germaniei, unde să li se reclame ridicarea. Pentru că ei sunt români”.
”Îmi cer iertare, Paul, poate ar fi trebuit să fac altceva, să te scot de acolo...”
Noaptea cea mai ciudată dinaintea zilei celei mai lungi
Cealaltă față a poveștii începe în brațele puternic exersate care l-au purtat pe Paul până în interiorul dubei. De fapt, un van – culmea ironiei – de producție germană ale cărui scaune au fost scoase și în care se aflau cauciucuri. „Nu pot să spun când și cum m-au apucat. Nu știu dacă eram pe trotuar sau pe trecerea de pietoni. Parcă eram pe trecere și era verde”. Piața era, la acea oră, ocupată de protestatari, iar Paul nu era nici pe de parte singurul de pe acea trecere de pietoni – devenită oricum inutilă. „În câteva secunde m-au băgat deja în mașina poliției. Am fost deseori, ca jurnalist, în locuri unde alți oameni aveau probleme cu poliția sau jandarmii, dar eu nu am avut niciodată. Nu mi-am imaginat nici o clipă că s-ar putea întâmpla”. Dar s-a întâmplat. „Era ca într-un film polițist de proastă factură. Întrebam de ce sunt aici și nu mi se răspundea. Întrebam unde mergem și nu mi se spunea. Iar ușa mașinii se tot deschidea în mers” – ceea ce, până la urmă, i-a permis lui Paul să rețină mici detalii despre traseul ce avea să se încheie într-o cameră sinistră a unei secții de poliție, cu mobilier îmbătrânit, zugrăveală la preț redus, dulapuri expirate și lumină rece. Vreme de două ore și jumătate, agentul constatator Niculescu i-a înșirat lui Paul tot felul de motive care să-i justifice reținerea. „Nu unul, ci mai multe. Dar nu toate deodată, ci când unul, când altul. Nu mi-a spus o abatere clară, un articol de lege pe care l-aș fi încălcat”.
A stat izolat, acolo, fără să poată să dea vreun telefon. Din când în când a fost lăsat singur cu unul dintre jandarmii care l-au târât cu forța în dubă. „M-am simțit intimidat și am cerut să fie scos din încăpere”, spune. Nu i-au permis să cheme un avocat sau un translator. Nici să sune Ambasada Germaniei. „La secția de poliție oricum trebuie să închizi telefonul – deci n-aveam cum să chem vreun avocat”. Într-un final, a fost pus în fața unui proces verbal și i s-a cerut să accepte un avertisment pentru obstrucționarea activității jandarmilor. „Era scris mărunt și greu de citit. Mai ales că nici nu mi l-au dat în mână. Mi l-au arătat de departe, ca și cum s-ar feri să-l pot citi. Am spus că nu înțeleg ce scrie și nu pot semna”. Povestește că agentul Niculescu și-a apropiat palmele ca și cum ar vrea să țină între ele o carte și le-a dus aproape de nas: „Așa a ținut hârtia și a bombănit în ea că am făcut asta și asta și asta. Că l-aș fi apucat de braț pe jandarm. Dacă îl vezi îți dai seama: era protejat ca o broască țestoasă și de două ori mai mare decât mine. Am refuzat să semnez, pentru că erau numai minciuni!” Și-atunci l-au amenințat că îl amendează cu 500 de lei – tocmai pentru că refuză să semneze.
N-ai CNP, nu pupi proces verbal, nici amendă
Într-un final, jurnalistul german a părăsit clădirea poliției fără o copie a procesului verbal și fără amendă. „M-a sunat când i-au dat drumul – chiar din fața secției”, spune Mădălina. „Nu știa cum se numește secția, nu i-a spus nimeni, dar din dubă a văzut, la dus, numele străzii – bulveradul Bucureștii Noi. Oamenii pe care îi cunoșteam și care au fost cu mine au intuit că este vorba despre secția 5”. Pe treptele de beton din fața clădirii, Paul povestește, la ceva timp după miezul nopții, primele impresii din detenția temporară. Între timp vuiesc televiziunile și radiourile despre cazul jurnalistului german săltat în Piața Victoriei. În timp ce îl descoasem, din clădirea secției 5 ies patru dintre jandarmii care au operat rețineri în timpul protestului. Unul dintre ei are bluza albastră a uniformei sfâșiată. E o strategie, îmi explică mai târziu Mădălina, ilustrându-mi cele spuse cu o înregistrare video: în timp ce îi bruschează pe participanții la mitingurile incomode puterii, jandarmii se îmbrâncesc între ei și tot între ei își rup hainele, pentru a putea justifica eventuale gesturi violente. „Jandarmeria Română aproape a lipsit cu totul de la mitingul partidelor aflate la putere”, a observat și Paul.
Paul-Arne Wagner: ”Nu pot să NU fac o comparație.” Ca în Zimbabwe.
Este trecut de ora 1 noapte. După o lungă zi fierbinte, Piața Victoriei s-a cam golit. Mai sunt câțiva protestatari, stau întinși pe asfaltul cald sub lună, ca la plajă, și discută politică. Își asumă voturile rispite în ultimii 20 și ceva de ani pe candidați care i-au dezamăgit. Când îl văd pe Paul se ridică să-l îmbrățișeze. Vor să știe ce i-au făcut cei care l-au reținut. „Încercau să mă găsească în baza lor de date. Erau contrariați că nu-mi găsesc în actul de identitate CNP-ul. Păi, le-am spus, în Germania nu există CNP, am doar o serie, dacă ajută”. După două ore, în care nu i-au dat nici măcar un pahar cu apă, „erau deja disperați că nu mă găsesc în serverele poliției” așa că le-au pasat jandarmilor responsabilitatea de a-l verifica. Ceva ciudat s-a întâmplat, însă: la un moment dat toată lumea părea să-și dorească doar să scape de Paul Arne Wagner. „Am mai fost ridicat odată la fel: în Zimbabwe. La fel a fost și acolo. Fără explicații. Bine, nu am fost ridicat de poliție de mai multe ori în viața mea. Așa că nu pot să nu fac o comparație. Asta e”.
Asta este. Și ar mai fi ceva: Jandarmeria zice că jurnalistul german ar fi forțat ”dispozitivul” la o trecere de pietoni pe Bdul Aviatorilor. ”Purtarea, la vedere, a unui badge inscripționat PRESS nu reprezintă un act oficial", se transmite într-o informare a Jandarmeriei Capitalei. Chiar așa? Așteptăm răspunsuri multe din partea autorităților!
</doc>
<doc docid='dw_44306701' lang='ron' type='mono' source='https://www.dw.com/ro/ro/teatrul-absurdului-în-moldova-socialiștii-nu-au-cerut-anularea-alegerilor-protestele-sunt-obligatorii/a-44306701' term='MERS'>
„Noi ne vom apăra votul, pentru că e unica armă care ne-a rămas împotriva dictaturii”, a reacționat președinta PAS, Maia Sandu, care l-a susținut pe Andrei Năstase în campanie. „Justiția controlată de Plahotniuc a luat cea mai criminală decizie la adresa democrației din Moldova – a călcat în picioare opțiunea liberă și democratică a cetățenilor. Astăzi ei au scuipat și au dat pe jos cu ceea ce ne-a mai rămas de preț – votul nostru. Prin decizia de a nu valida mandatul lui Andrei Năstase, Plahotniuc vrea să ne arate că lui nu-i pasă de oameni! Că el decide în această țară – decide cine câștigă și cine pierde. Noi însă le spunem ferm uzurpatorilor – ne vom apăra votul cu orice preț!”, a menționat președinta PAS.
Ceban: „Noi nu avem nevoie de Năstase în stradă”
„Nu este victoria mea! Nu am nevoie de asemenea victorii! PDM a profitat de contestația depusă de PSRM” ca să anuleze alegerile, a reacționat socialistul Ion Ceban, candidatul învins al alegerilor din 3 iunie. El se declară „marele perdant al acestei situații”: „Noi nu avem nevoie de Năstase în stradă, ci la Primărie, ca să avem posibilitate să demonstrăm că suntem mai buni. Justiția în Moldova nu este independentă de PDM și de Vlad Plahotniuc! Noi trăim în teatrul absurdului!”, a menționat Ion Ceban. Potrivit lui, PSRM nu a solicitat în instanță anularea alegerilor, ci constatarea faptului că implicarea politicienilor străini în campania electorală este ilegală, pentru a ține cont de aceasta la următoarele alegeri. Ceban a mai spus că socialiștii vor ataca astăzi hotărârea de ieri a primei instanțe la Curtea de Apel.
Chirtoacă: „Votul trebuie apărat ca în Ucraina în 2014 sau Armenia în 2018”
„Protestele sunt obligatorii. Fiți pregătiți!” – este reacția fostului primar de Chișinău, liberalul Dorin Chirtoacă. „Plahotniuc ne testează nervii. Vrea să arate că nimeni nu contează în afară de el - nu conteaza votul a sute de mii de oameni. Votul din Chișinău trebuie apărat, prin toate mijloacele democratice - de la proteste, până la nesupunere civică, exact ca în Ucraina în 2014 sau în Armenia în 2018! Daca nu apărăm votul nostru acum, nu vor mai conta nici alegerile parlamentare din toamnă -nu va mai conta nimic”, a comentat Chirtoacă.
Șalaru: „Este prea mult... chiar și pentru Plahotniuc”
„Nu este posibil ca în secolul XXI, votul cetățenilor să fie călcat în picioare. Este un abuz absolut, care aruncă Republica Moldova în afara statelor civilizate. Decizia judecătorească de aseară a ucis democrația bazată pe votul popular. Moldova intră în zona absolutismului de tip țarist. Este prea mult... chiar și pentru Plahotniuc”, a comentat liderul Partidului Unității Naționale, Anatol Șalaru.
PDM: „Contează argumentele juridice”
Decizia este una sensibilă și trebuie evaluată prin prisma argumentelor juridice, pentru a înțelege ce a stat la baza ei. PDM va urmări cu atenție modul în care vor evolua mai departe lucrurile pe acest subiect și va veni cu noi comentarii”, a comentat scurt purtătorul de cuvânt al PDM, Vitalie Gămurari.
Dodon: „Năstase, izbăvit de povara conducerii Chișinăului”
„Noi cunoaștem care sunt încălcările lui Andrei Năstase, dar care sunt încălcările lui Ion Ceban? Daca s-a mers pe asa decizii cardinale, de ce Ion Ceban nu a fost declarat câștigător al alegerilor, odată ce contracandidatul său a fost exclus pentru încălcarea legislației?”, se întreabă liderul de facto al Partidului Socialiștilor, Igor Dodon. În opinia sa, Andrei Năstase a fost victimizat și izbăvit de povara conducerii Chișinăului, „cu care el nu s-ar fi isprăvit, din cauza incompetenței și lipsei de experiență administrativă”.
„Prin decizia de marți a instanței a fost anulat „contractul social” dintre cetățeni și putere - legământ care a făcut posibilă trecerea peste crize, revolte, conflicte, lipsuri, sărăcie timp de 26 de ani. Nu știu care este miza acestei acțiuni mizerabile. În astfel de momente cetățenii trebuie să fie uniți și auziți”, a comentat deputatul PLDM, Vadim Pistrinciuc.
Leancă: „Sperăm ca actul justiției să se realizeze în ultimă instanță”
Nu este de acord cu hotărârea de invalidare a alegerilor nici partenerul democraților care controlează puterea, liderul PPEM Iurie Leancă: „Orașul Chișinău trebuie condus de o persoană aleasă de cetățeni. Dreptul de a fi ales si de a alege este principalul pilon al unei democrații. Sperăm ca actul justiției să se realizeze în ultimă instanță, iar magistrații să aibă o decizie bine fundamentată în spiritul legii și pornind de la voința cetățenilor”, a scris Leancă pe Facebook.
Reacția eurodeputaților
„Alegerile pentru Primăria Chişinău, care au fost câştigate de candidatul proeuropean Andrei Năstase, au fost invalidate, la cererea socialiştilor lui Dodon, după o şedinţă la care presa a fost dată afară din sala de judecată. Să vedem exact ce motive au fost invocate. Până una-alta, apar mari semne de întrebare privind separarea puterilor în stat în Republica Moldova”, a comentat europarlamentarul român Siegfried Mureşan.
Eurodeputații Sandra Kalniete și Cristian Preda au reacționat printr-o declarație comună. Ei își exprimă îngrijorarea și regretul în legătură cu decizia de marți a instanței din Chișinău și insistă că rezultatul alegerilor din 3 iunie trebuie respectat pe deplin, deoarece reflectă voința politică a cetățenilor din Chișinău: „Moldova își poate aprofunda cooperarea cu Uniunea Europeană doar dacă sunt respectate principiile democratice, inclusiv separarea strictă a puterilor și dacă este asigurată independența sistemului judiciar”, se arată în declarația citată.
La rândul său, copreşedintele Comitetului Parlamentar de Asociere UE–Moldova, europarlamentarul Andi Cristea, susție că „decizia instanței de la Chișinău ridică întrebări legitime la care ar fi bine să existe răspuns de tip european. Predictibilitate înseamnă bun simţ la toate palierele puterii – executive, legislative şi judecatoreşti".
Plahotniuc controlează Primăria fără să câștige alegerile
În cazul în care Curtea de Apel va menține hotărârea primei instanțe, conform legii, actualul primar interimar, Ruslan Codreanu, exponentul Partidului Popular European din Moldova, care asistă PDM-ul la guvernare, va rămâne în funcție. Conform Codului electoral, până la alegerile locale generale din 2019 nu mai pot fi organizate alegeri noi.
Judecătoria Chișinău a anulat rezultatele alegerilor locale anticipate pentru fotoliul de primar de Chișinău, câștigate de liderul PPDA, Andrei Năstase. (19.06.2018)
</doc>
<doc docid='dw_44275898' lang='ron' type='mono' source='https://www.dw.com/ro/ro/patria-europa-şi-tentaţia-nebuniei/a-44275898' term='MERS'>
Potrivit profesorului universitar român, care e şi deputat european, prezenţa la cârma guvernului a unei persoane ca V.V. Dăncilă, incapabilă să ţină minte numele omologului şi oaspetelui ei eston, nu se poate înţelege decât prin prisma cerinţei cu pricina.
La fel de incomprehensibil ar fi, între altele, accesul la cârma Senatului al unui politician ca Tăriceanu. Insul care, in cazul suspendării preşedintelui Iohannis, ar ajunge la Cotroceni să pună în vigoare mult strâmbate legi ale unei justiţii nu doar şui, ci şi politizate prin manopera coaliţiei PSD-ALDE, şi-a dat cu părerea despre raportul Mecanismului de Cooperare si Verificare privind justiţia. Despre MCV a afirmat că ar fi, chipurile, alcătuit ”de instituţiile de forţă” din România.
Eurodeputatul a mai evidenţiat o mostră a ”patriei care ne cere să fim idioţi”, în speţă avertismentul adresat de Liviu Dragnea colegilor săi de partid, ameninţaţi cu ”statul paralel”, care, ”finanţat” pasămite ”de UE şi NATO”, i-ar ”putea”, vai, ”aresta oricând”.
Or, tezele infractorului de la cârma PSD şi ale aliatului său din ALDE nu sunt pur şi simplu chemări la prostire. Sunt şmecherii de ”băieţi deştepţi”. Chiar foarte deştepţi. Cu şcoală şi practică ideologico-propagandistică.
Sunt viclenii (când nu sunt autosugestionări prefăcute în convingeri maladive proprii) dintre cele care, când prind, nu se soldează pur şi simplu doar cu idiotizarea unor largi segmente ale publicului destinatar. Ci declanşează epidemii de psihoză colectivă similară paranoiei antisemite iscate de Hitler în Germania şi Europa, de la un moment dat.
În acest context e perfect indiferent dacă punerea în circulaţie a temelor unui delir colectiv ca ”statul paralel” izvorăşte din convingeri proprii autentice. Sau dacă e şiretenie, duplicitate şi expresia unei ipocrizii menite să acrediteze existenţa unui duşman imaginar spre a le muta minţile din loc românilor şi a-i convinge să consimtă la o schimbare de sistem. Şi, eventual, la exterminarea ”şobolanilor”, cum i-a numit Dragnea pe adversarii săi, cotaţi drept stâlpi ai închipuitului stat paralel.
Or, cum am subliniat repetat, mai toţi liderii totalitari se folosesc de termeni dezumanizanţi spre a-şi împodobi teoriile conspiraţioniste, înainte de a trece la reprimarea şi, eventual, exterminarea vrăjmaşului politic redus la rol de prezumtiv dăunător. Spre a relua observaţiile lui Vladimir Tismăneanu, "înainte ca evreii să fie exterminați fizic, ei erau exterminați în efigie. Ca şobolani, termite, lăcuste, păduchi, ploşnițe. Pe scurt, vermină, puroi. Simultan, cămătari si comunişti. La fel, cum nota Vasili Grossman în…‘Viață si destin‘, prefigurarea distrugerii fizice a ‘chiaburimii‘…era propaganda demonizantă, stigmatizarea ‘kulakului‘ ca inamic ontologic, ireductibil, asemănător microbilor care diseminează ciuma. Odată criminalizat grupul desemnat drept 'duşman obiectiv', persecutarea sa devine un imperativ 'moral', o 'datorie de onoare'".
Credea Hitler în fantasmele sale antisemite? Desigur. Dar ele nu erau mai puţin fantasmagorice. Erau delirante nu doar în raport cu aberantul semn de egalitate pus între evrei şi comunişti, sau între evrei şi capitalişti. În răspăr cu o realitate evidentă, lesne verificabilă, dictatorul nazist era cât se poate de sigur că iudaismul n-ar fi o religie. Dar rezultatul genocidului dezlănţuit de el ar fi urmat să includă atât extincţia poporului evreu cât şi lichidarea religiei pe care se întemeiează creştinismul şi cultura iudeo-creştină a Europei. În final, Hitler s-a mai înşelat o dată, grav.
După ce şi-a riscat şi pierdut, din pricina obsesiilor sale antisemite, proiectul de inimă al reunificării Europei şi cuceririi Rusiei sub auspicii germane, şi-a sfârşit viaţa crezând altă enormitate, dictată ciracului său, Bohrmann. Şi-anume că Europa centrală ar urma să-i fie ”veşnic recunoascătoare” pentru exterminarea evreilor, pe care a numit-o "Endlösung", "soluţia finală”. Sintagma aminteşte fatal de ”mersul până la capăt”, făgăduit solemn românilor de Dragnea şi acoliţii săi.
Sunt Dragnea, Tăriceanu şi ai lor idioţi? Sau nebuni? Nici una, nici alta, probabil. Sunt mai degrabă şmecheraşi ajunşi în poziţii în care, în ţări civilizate, cu democraţii funcţionale, n-ar fi putut în veci să parvină. Au profitat, spre a se vedea cu sacii în căruţă, de un context european şi internaţional favorabil în urma adumbriririi multor minţi din vest, sub loviturile combinate ale terorismului islamist, ale propagandei putiniste şi ale exagerărilor ideologiei corectitudinii politice.
În aceşti saci au vârât dibaci impunitatea, sub formă de legi ale justiţiei, coduri penale şi de procedură penală croite după chipul şi asemănarea beneficiarilor oligarhiei cleptocratice, precum şi cheia menţinerii perpetue la cârmă prin îndoctrinarea cu conspiraţionismul statului paralel.
In reacţie, net mai isteţi decât îi cred liderii actualei puteri, românii fie întorc spatele puterii, scârbiţi, fie îi râd în nas. Reţelele de socializare, emigrarea şi lipsa vădită de entuziasm a celor aduşi în Piaţa Victoriei de alianţa PSD-ALDE spre a ”protesta” împotriva inexistentului ”stat paralel” sunt elocvente. Mulţi au ghicit fără mari probleme schepsisul politic al unei invenţii străvezii.
Şi totuşi, nu-i de râs. Sau de plâns şi emigrat. E de luptat. Pentru că pericolul e maxim. Pentru că a nu contesta viguros şi în masă sinistre elucubraţii paranoice, precum doctrina statului paralel, generează şi amplifică nu doar nedumeriri majore şi probabile tulburări sufleteşti grave în rândul copiilor şi naivilor. Ci, repetate intens, implică pericolul unei psihoze colective de felul celei care a plonjat Europa, în anii 30 ai veacului trecut, în cataclismul Războiului Mondial.
</doc>
<doc docid='dw_44241315' lang='ron' type='mono' source='https://www.dw.com/ro/ro/comentariu-o-branşă-model-se-autodistruge/a-44241315' term='MERS'>
Industria automobilistică germană trece printr-o perioadă întunecată. Luni, şeful concernului Daimler (care în reclame se autodeclară ca fiind inventatorii autoturismului), Dieter Zetsche, a fost chemat la raport la Ministerul Transporturilor. Două zile mai târziu, procuratura din Braunschweig solicita aplicarea unei amenzi fără precedent în istoria economiei germane: un miliard de euro pentru concernul Volkswagen ("cel mai mare constructor de automobile din lume", potrivit reclamei proprii). În plus, anchetatorii au percheziţionat locuinţa privată a şefului Audi, Rupert Stadler (sloganul concernului fiind "progres prin tehnologie”), urmând şi o anchetă motivată de înşelăciune.
Noi NU! Ba voi!
Dieselgate, care debuta în urmă cu trei ani odată cu dezvăluiea primelor manipulări ale emisiilor de noxe de la Volkswagen, s-a extins şi a devenit între timp o reală criză pentru întreaga industrie automobilistică germană. O branşă care dintotdeauna şi în continuare se consideră drept model (deşi nu mai este), amintind de rolul important pe care îl joacă în industria germană (ceea ce este adevărat). Cu câtă mândrie şi convingere susţinea Dieter Zetsche: "Noi nu am înşelat!"."Noi nu am manipulat!" Ba da! Şi voi!
Poziţii similare erau lansate şi de bavarezii caroseriilor nobile de la BMW: "Noi suntem clean!" Clean? Ba bine că nu! Din greşeală s-ar fi schimbat soft-ul la diverse modele. Ce mai scuză! Ar fi de râs, dacă nu ar fi de plâns!
Morile germane macină lent
Henrik Böhme
În America a mers repede, cel puţin în cazul VW: s-a clarificat, s-a amendat (24 de miliarde de euro!!!), s-a condamnat ferm şi rapid. În sistemul juridic german totul durează mai mult (faimoasa meticulozitate germană?). Dar anchetele continuă prin procurorii din Braunschweig, München şi Stuttgart. Investighează manipularea pieţei (nu trebuiau acţionarii informaţi din timp?) şi posibila înşelăciune. Doar la Braunschweig sunt anchetaţi 49 de suspecţi. Printre ei se numără şi nume mari, precum fostul şef VW Martin Winterkorn, care a fost dat în urmărire şi în SUA.
Deşi constructorii de automobile au acceptat "să colaboreze pe deplin cu autorităţile", realitatea este alta. Strategia se bazează pe tertipuri, amăgiri, amânări şi doar recunoaşterea a ceea ce nu mai poate fi ascuns. În sfârşit, se trezesc şi politicienii. Chiar dacă a mai existat o invitaţie la raport în timpul fostului guvern, mult trâmbiţatul summit Diesel s-a transformat într-un schimb de amabilităţi. Convocarea domnului Zetsche la Berlin reprezintă deja un alt nivel. Iar amenda de un miliard de euro aplicată concernului VW este un prim semnal dat de procuratură. Criza nu este nici pe departe depăşită, acesta este doar începutul.
Fiţi, în sfârşit, sinceri!
Şeful Daimler a ieşit luni de la minister şi a anunţat provocator că va apela la toate mijloacele legale. Volkswagen a acceptat pedeapsa şi nu va contesta amenda. Miliardul trebuie plătit landului Saxonia Inferioară, care este de fapt acţionarul majoritar al concernului. Poate tocmai de aceea VW a acceptat fără să crâncnească.
Nu, criza diesel nu a fost nici pe departe depăşită. După ce vor începe procesele (primul programat pe 3 septembrie la Braunschweig), când toţi Müllerii, Winterkornii şi Stadlerii vor apărea pe banca acuzării sau ca martori, atunci toate rănile de abia închise se vor redeschide și va fi clar pentru toată lumea: au înşelat şi manipulat. Dar nimeni nu vrea să preia responsabilitatea. Alţii au fost sacrificaţi, pentru că şefii cei mari au declarat că nu au ştiut nimic. Cine să vă mai creadă? Fiţi, în sfârşit, sinceri! Altfel, Tesla, pe care aţi compătimit-o şi de care aţi râs superiori, va râde la urmă.
Problema motoarelor diesel poluante este departe de a fi rezolvată. Tot mai multe detalii ies la lumină privind carenţe ale fabricanţilor de automobile. Scandalul, în loc să se potolească, ia proporţii tot mai mari. (13.06.2018)
</doc>
<doc docid='dw_44130879' lang='ron' type='mono' source='https://www.dw.com/ro/ro/turcii-din-germania-votează/a-44130879' term='MERS'>
Ezgi Dikdun este una dintre primele persoane care a venit la Consulatul General al Turciei din Berlin pentru a vota. Ea nu vrea să ne spună şi pe cine a ales, dar ne oferă un indiciu:  "Mi-am exprimat opţiunea pentru speranță, pentru o schimbare, pentru un viitor mai bun, pentru prietenii și familia mea".
Femeia în vârstă de 31 de ani, brunetă, cu păr uşor ondulat, s-a mutat din Izmir la Berlin acum un an și jumătate.
"Am venit aici din cauza tensiunilor sociale, a atacurilor teroriste și a bombardamentelor. Ca turcoaică progresistă, nu m-am simțit reprezentată în Turcia. Am crezut de la bun început că Germania mi-ar putea oferi o șansă".
Nu a dormit bine cu o noapte înainte, ne spune. Și continuă, dezolată: "Îmi pare rău, trebuie să plâng acum."
Mersul la vot în aceste zile nu este un act pur birocratic pentru mulți turci trăitori în Germania.
La fel ca Ezgi Dikdun, alte peste 1,4 milioane de persoane de origine turcă din Republica Federală pot vota, începând de joi.
Însă opiniile despre cum ar trebui să arate Turcia după 24 iunie, ziua alegerilor, sunt foarte divergente. La referendumul constituțional de anul trecut, aproape două treimi din turcii din Germania au susținut sistemul prezidențial promovat de președintele Tayyip Erdogan.
Turcii din Germania votează
Susţinere pentru Erdogan
Cu patru ani în urmă, turcilor din Germania li s-a permis să voteze pentru prima dată în Germania, în alegerile prezidențiale turcești.
Noutatea a fost introdusă de Erdogan, prim-ministru al Turciei la acea vreme. Nu a fost un gest chiar dezinteresat.
Dintre cei care au mers să voteze în Germania, 69% au votat pentru el. A fost o cifră semnificativ mai mare decât cea înregistrată în Turcia.
Potrivit dorinţei lui Erdogan, în acest an, alegerile prezidențiale şi cele parlamentare au loc simultan. La scrutin participă şase candidaţi, cinci bărbaţi şi o femeie.
Pentru a distruge puterea lui Erdogan și a AKP, patru partide foarte diferite și-au unit forțele pentru a forma o alianță de opoziție.
Temerile legate de posibila manipulare a alegerilor turce pe teritoriul german sunt respinse de către consulul general turc din Germania, Muhammet Mustafa Çelik, care le consideră simple zvonuri.
"În fiecare seară, buletinele de vot vor fi sigilate fără a fi deschise, iar pe 20 iunie acestea vor fi expediate, nedeschise, spre Turcia", explică Çelik.
Familia Ardic, care a votat joi la Berlin, speră că vor fi multe voturi pentru Erdogan și AKP.
Tatăl Mehmet, mama Hamide și fiica Fatima consideră că actualul președinte şi partidul său islamic-conservator sunt cea mai bună variantă pentru Turcia.
AKP a făcut multe pentru oamenii din Germania și Turcia, spune Fatima Ardic, traducând pentru tatăl ei din limba turcă în germană. Spitalele și drumurile din Turcia, care anterior fuseseră într-o stare dărăpănată, au fost reabilitate, spune femeia.
Preşedintele turc Recep Tayyip Erdogan în timpul unui discurs electoral rostit la sfârşitul lunii mai
Păreri împărţite la Berlin
La fel ca numeroşi turci, Mehmet Ardic a venit în Germania la sfârșitul anilor '60 ca muncitor și a lucrat timp de mulți ani ca șofer în poliție.
El aminteşte tot timpul cât de fericiți sunt toți că fiica lui are voie să poarte batic în Germania și în Turcia.
Şi acest lucru este tot meritul lui Erdogan, care s-a asigurat că țara sa stă departe de modelul secular. Fatima s-a născut în Germania, nu are un pașaport turcesc, deci nu are voie să voteze. Și-a terminat studiile în stomatologie în Turcia.
Ea presupune că jurnaliștii germani de origine turcă reținuți acolo au susținut lovitura de stat din 2016. Prin urmare, aceştia se află în mod legal în închisoare, spune ea.
Ezgi Dikdun, pe de-o parte, familia Ardic, pe de altă parte. Aceste două exemple arată cât de diferite pot fi abordările turcilor din Germania, când este vorba despre situaţia din ţara lor de origine.
Consulul Muhammet Mustafa Çelik se așteaptă ca până pe 19 iunie numai la Berlin să voteze aproximativ 60 000 de persoane.
</doc>
<doc docid='dw_43978297' lang='ron' type='mono' source='https://www.dw.com/ro/ro/guvernul-las-fierbinti-in-faliment-ziarecom/a-43978297' term='MERS'>
La fel ca si in parodia nationala Las Fierbinti, de un nivel sfidator de promiscuitate intelectuala, membrii guvernului sunt nevoiti sa inventeze tot felul de solutii bizare pentru noianul de probleme in care s-au afundat, ca instinct primar de respectare a unui program de asa-zisa guvernare, alcatuit dupa aceleasi criterii ca cele dupa care au fost concepute scenetele amintitului serial.
Asemanarea este izbitoare, avand in vedere lipsa de logica, calitatea indoielnica a protagonistilor si molfairea la nesfarsit a unor replici rasuflate, incat te intrebi de ce mai continua, unde vor sa ajunga, care este pragul de suportabilitate.
In ultimele aparitii, povesteam despre disolutia de la Ministerul Fondurilor Europene si implicatiile incompetentei conducatorilor asupra mecanismului de absorbtie. Te intrebi care este noima pentru care niste oameni dovedit incompetenti sunt lasati sa se joace in continuare cu destinele de dezvoltare ale tarii.
De asemenea, am semnalat problemele existente la Ministerul Cercetarii din perspectiva atragerii de finantari nerambursabile pentru proiectele de cercetare din Romania: faptul ca se doreste finantarea proiectelor fara a fi trecute prin evaluarea tehnico-financiara, faptul ca se impun comenzi politice, ca nu se respecta legislatia nationala si regulamentele europene si multe alte probleme.
In loc sa se opreasca brusc acest tavalug al incompetentei, intereselor politice si dezinteresului fata de oportunitatile de dezvoltare ale tarii, protagonistii se arunca mai tare in vartej si, cuprinsi de ameteala, uita care le e menirea in fruntea unei administratii care ar trebui pusa in slujba cetateanului.
Prin 2015, o unitate de elita a sectorului de cercetare, vestita UEFISCDI (organ prin care se finanteaza invatamantul superior si cercetarea), a selectat un corp de specialisti romani si internationali care sa evalueze proiectele de cercetare finantate din fonduri europene. Totul a mers bine si frumos pana in vara lui 2017, cand proaspat instalatul ministru Puiu Georgescu arunca baza de date la cosul de gunoi si stabileste ca proiectele sa fie evaluate in exclusivitate de specialisti romani, selectati dupa criterii ambigue.
Dupa aceleasi criterii confuze, ministrul Puiu Georgescu a facut si o lista a infrastructurilor de cercetare care trebuie sa primeasca fonduri structurale fara ca proiectele respective sa mai treaca prin faza de evaluare tehnico-financiara.
Mai mult, prin documentele programatice, exista obligativitatea finantarii institutiilor care indeplinesc un anumit standard de calitate si nivel de performanta, conform cadrului legal elaborat in 2011. Conform legii s-a alcatuit o lista, iar dupa 5 ani, exista obligativitatea ca institutiile respective sa fie reevaluate. Pentru ca nu a catadicsit nimeni sa faca acest lucru, ministrul Puiu Georgescu, actual secretar de stat la Ministerul Cercetarii si Inovarii, cu de la sine putere, considera acea clasificare ca fiind caduca si impinge la finantare orice institutie de invatamant sau cercetare care activeaza in Romania.
Problema acestui demnitar al statului roman, girat de ceilalti demnitari de la fonduri europene, este ca daca are libertatea sa se joace cu legile romanesti e una, dar faptul ca acele criterii de performanta sunt impuse de Comisia Europeana prin programul operational, ei bine, asta nu mai e de joaca.
La Bruxelles lucrurile sunt mai clare si mai transante: respecti regulamentul primesti banii, nu respecti regulamentul ti se iau inapoi banii. Notiunea de carpeala nu este inteleasa la acest nivel.
Dar finalul e apoteotic, Puiu Georgescu loveste decisiv. Neavand solutii in zona normalului, le cauta in cea a paranormalului. Iata un crampei din apelul lansat pe pagina oficiala a ministerului, referitor la evaluarea proiectelor si la selectia evaluatorilor, cititi si va cruciti: "Ministerul Cercetarii si Inovarii prin Directia Generala Organism Intermediar pentru Cercetare - Axa Prioritara 1 - Cercetare, dezvoltare tehnologica si inovare (CDI), organizeaza procesul de evaluare stiintifica si tehnica pentru proiectele depuse... In acest sens, va rugam sa aveti amabilitatea sa va exprimati disponibilitatea de a participa la acest proces de evaluare in calitate de expert evaluator stiintific/tehnic/economico-financiar... Blocaje de natura institutionala ne obliga sa va adresam invitatia sa binevoiti a sprijini sesiunea de evaluare tehnico-financiara a propunerilor de proiect depuse la apelurile sus mentionate, in regim pro bono. Bunavointa dumneavoastra ar duce la deblocarea procesului de evaluare in 2018, si la satisfactia aplicantilor de a beneficia in timp cat mai scurt de finantarea proiectelor depuse".
Deci, mai pe sleau, ce liste de evaluatori internationali, ce reguli de evaluare, ce responsabilitati... onor ministerul invita pe toti cetatenii care deschid pagina oficiala a ministerului sa fie evaluatori, dar pe gratis ca bani nu are, nu pentru ca nu ar fi fonduri, slava Domnului, dar nu i-a prevazut in buget, ce sa vezi! Miscati de acest indemn, suntem instiintati ca vom contribui la o cauza nobila si la foarte multa satisfactie...
Sunt curios daca aceeasi satisfactie este impartasita si de colegii de la audit cand vad asemenea gogomanie si cand isi pot imagina dezastrul ce va veni in urma punerii in scena a unei astfel de regii!
Nu stiu care e situatia in Las Fierbinti, cine ce mai zice sau face, dar abordarea asta diletantista cu accente melodramatice m-a lasat mut. Nu am crezut vreodata ca administratia din Romania se poate descalifica in asemenea hal si sa iasa cu o parodie de act de guvernare. As rade daca nu ar fi extrem de trist... dar nu pot sa nu ma intreb: pana unde?  Octavian Serban este doctor in economie si dezvoltare regionala, presedinte al KM Institute Romania - KNOMACONS, organizatie care isi propune sa sprijine accesarea facila a fondurilor europene.
AICI cititi articolul integral pe Ziare.com
</doc>
<doc docid='dw_43975306' lang='ron' type='mono' source='https://www.dw.com/ro/ro/criza-airbus-helicopters/a-43975306' term='MERS'>
Recent, în presa franceză a răzbătut nemulțumirea companiei Airbus Helicopetrs, care așteaptă de doi ani o comandă din partea guvernului de la București. Încă de pe atunci s-a observat că pentru România nu este o afacere prea bună, căci la Ghimbav francezii ar fi urmat doar să asambleze aparatele, fără să producă la fața locului nimic. Dar factorul politic va fi acționat cu mare putere. Asupra României s-a exercitat presiunea concertată a Uniunii Europene, care promova ideea unei cooperări militare mai avansate între statele membre în contrapartidă  la NATO.
Și de fapt ”Europa Apărării”, chiar dacă lăsa să se vadă rivalitatea sa cu americanii, nu s-a structurat cu adevărat ca o alternativă la NATO din simplul motiv că nu avea obiective strategice clare. Până și NATO a intrat în criză, după prăbușirea URSS, din același motiv. Mai simplu spus, ca să construiești o alianță (în definitiv PESCO, dacă nu este o alianță, nu este nimic) este necesar mai întâi să ai o idee clară cu privire la cine sunt adversarii. Nu poți construi un dispozitiv militar dacă nu ști împotriva cui urmează să îndrepți armele. Or, la acest capitol, mai ales după turneul rusesc al principalilor liderilor europeni, UE pare mai derutată decât oricând.
În orice caz, o țară ca România, nesigură pe ea și oscilând mereu între Europa occidentală și SUA, nu s-a putut sustrage acestei ambianțe încheind mai multe contracte de înzestrare militară cu companii europene. Cu nemții lucrurile au mers foarte bine, înființându-se o companie mixtă cu grupul  Rheinmetall  pentru producerea în România a unui transportor blindat, dar cu francezii lucrurile au stagnat, pentru că, între timp, românii au descoperit că e mai avantajos să lucreze cu americanii. Ministrul Apărării Mihai Fifor anunța în toamna anului trecut cumpărarea a 45 de aparate AH-1Z Viper, de la Bell Helicopter, dar  lăsa să se înțeleagă că cele mai multe aparate se vor construi în România și că va obține un consistent transfer de tehnologie.
Nu știm, de fapt, ce și cum s-a negociat. E clar însă că francezii s-au angajat doar să construiască o linie de asamblare și să instruiască câțiva tehnicieni, urmând apoi să plece oricând în altă parte, dacă nu ar fi primit mai multe comenzi. Partea română va fi sperat că Franța se va arăta mai receptivă cu privire la preocupări românești sensibile (Schengen de exemplu), ceea ce nu s-a întâmplat. Ba mai mult, după promisiunile deșarte ale lui François Hollande, a venit la București și Emmanuel Macron, dar nu pentru a împlini promisiunile predecesorului său, ci pentru a obține acceptul României de a renunța de bună voie la avantajele pe care legea europeană le oferea lucrătorilor săi detașați în străinătate. În plus, obținea și o înnoire a promisiunii că Guvernul de la București va contracta elicoptere militare Airbus.
În cele din urmă tot România iese prost. Fostul președinte Hollande nu se angajase în mod public să facă nimic (eventual făcuse promisiuni în tête-a-tête), în timp ce românii au încheiat un contract comercial pe care nu par capabili să-l onoreze.
Luni la Paris, ministrul Apărării Mihai Fifor s-a întâlnit cu deținătoarea portofoliului armatei din Franța, Florence Parly, dar nu e clar ce s-a întâmplat acolo. Probabil că i s-a cerut să lămurească situația contractului cu Airbus Helicopters, dar din declarația ministrului Mihai Fifor publicată pe Facebook (și nu pe site-ul oficial) nu se înțelege mare lucru: ”De asemenea, - scrie ministrul - am abordat cu doamna Parly posibilitățile de cooperare bilaterală, inclusiv în domeniul tehnico-militar și am convenit asupra avansării discuțiilor pe diferite paliere, în vederea dezvoltării industriilor europene de apărare”. În schimb, partea franceză a trecut total sub tăcere întrevederea cu ministrul român.
”Criza” româno-franceză (poate e prematur să o numim așa) ne sugerează că e momentul unui bilanț și al unei reflecții serioase. Dacă românii au făcut contracte de înzestrare militară doar cu scopul de a obține bunăvoința politică a unei capitale sau alteia e momentul să se tragă învățămintele necesare. Se spune mereu că ”România nu e Polonia”, cu subînțelesul că românii ar fi nevoiți de propria lor condiție să accepte condiții dezavantajoase, dar, în realitate, tocmai de aceea ”România nu e Polonia” pentru că se complace în această imagine.
Dacă însă au făcut mai multe promisiuni decât pot ține, dintr-un zel necugetat și pentru că nu aveau o planificare solidă a cheltuielilor, ar fi iarăși momentul unui examen sever. În primul rând în privința posibilităților bugetare de ansamblu, dar în mod special în ceea ce privește necesitățile reale de înzestrare militară. Nu avem informațiile necesare pentru a judeca un astfel de subiect, dar din spectacolul public răzbate bănuiala că nu există o gândire strategică reală și că politica de înzestrare este condusă frivol după considerente politice de circumstanță.
Americanii îi avertizează din nou pe europeni că își vor reduce contribuția la NATO dacă nu vor  contribui pe măsura puterii lor economice. Românii sunt printre puținii care și-au sporit cheltuielile militare. (15.02.2018)
</doc>
<doc docid='dw_43902584' lang='ron' type='mono' source='https://www.dw.com/ro/ro/adevarul-despre-banii-europeni-de-ce-ni-i-dau-de-ce-nu-i-luam-interviu-ziarecom/a-43902584' term='MERS'>
"La nivel de top management sunt oameni incompetenti, aserviti politic, cu o ascensiune total nemeritata si care i-au inlaturat pe profesionistii care aveau un cuvant de spus", explica intr-un interviu acordat Ziare.com Octavian Serban, doctor in economie si dezvoltare regionala, presedinte al KM Institute Romania - KNOMACONS, organizatie care isi propune sa sprijine accesarea facila a fondurilor europene.  Va invit sa pornim discutia noastra cu gandul la cetateanul obisnuit, care ar fi putut sa o duca mult mai bine la zece ani de la intrarea in UE daca s-ar fi intamplat ceea ce trebuia sa se intample. Spuneti-ne intr-o singura propozitie, pe intelesul tuturor: De ce ne pune la dispozitie Uniunea Europeana acesti bani?  Ca sa ne apropiem ritmul de dezvoltare la nivelul mediei UE. Se numeste obiectiv de convergenta in cadrul politicilor de coeziune la nivelul UE. Politica de coeziune asta face: ei incearca sa ne aduca la nivelul lor.  De ce? Va raspund printr-un exemplu: o masina oricat de performanta ar fi, chiar si de Formula 1, daca are trei roti umflate si una dezumflata, nu poate sa mearga, dar daca sunt aduse la acelasi nivel toate, evident ca masina poate scoate performanta maxima. Acesta este scopul: Totul sa fie la acelasi nivel pentru ca efectul de sinergie sa fie mai puternic.  Cum a fost conceput mecanismul de absorbtie a banilor europeni? "Noi va punem la dispozitie acesti bani, iar voi trebuie sa faceti..." ce?  Proiecte. S-au stabilit prioritatile din tara, s-a cazut de acord, s-a negociat acordul de parteneriat si s-a zis: Mergeti pe directiile acestea si va finantam cu acesti bani. Pentru educatie va dam atat, pentru locuri de munca atat si tot asa, la fiecare existand obiective, indicatori etc.  Deci a existat un acord. Statul roman a fost de acord sa primeasca acesti bani si s-a angajat sa ii foloseasca intr-un anumit fel.  Absolut! Si s-a creat un cadru formal. Asta si inseamna acordul de parteneriat: un contract semnat intre Comisia Europeana si Romania, prin care noi ne angajam sa folosim banii la ceea ce ne-am propus si la ceea ce le-am promis si lor.  Despre ce sume vorbim? Cat a avut Romania la dispozitie in toti acesti ani de dupa aderare?  In perioada 2007-2013 noi am beneficiat de o alocare de vreo 30 de miliarde de euro, iar in actualul cadru financiar multianual, 2014-2020, alocarea pentru Romania este de peste 40 de miliarde de euro.  E de mentionat faptul ca si in perioada anterioara a mers la fel de greu absorbtia. In schimb, in 2016 s-au facut eforturi supraomenesti si a existat un cadru propice, asa ca rata de absorbtie, care a fost preluata in noiembrie 2015 la 58%, a ajuns la 90% in decembrie 2016. Deci s-a putut face o imbunatatire pe ultima suta de metri. Sa speram ca se va repeta si in aceasta perioada.  Vreti sa spuneti ca Guvernul Ciolos nu a fost Guvernul "0", asa cum spune actuala Putere?  E o scorneala, e marketing electoral de genul "Las Fierbinti", asa cum se spune si despre Soros sau despre multinationale ca ne fura tara etc.  Revenind la intrebarile de fond de la care am pornit: De ce nu ne bucuram noi de banii europeni asa cum ar trebui? Ce ar trebui sa facem si nu facem?  Pur si simplu, trebuie sa treci la treaba si sa pregatesti proiecte. De exemplu, la Transporturi este nevoie de proiecte, dar daca nu exista o gandire coerenta despre prioritati si nu esti in stare sa pregatesti proiectele (desi exista un masterplan aprobat in 2016!), nu ai cum sa atragi fonduri doar pe vorbe sau pe bune intentii.  Dati-ne si alte exemple ca sa se inteleaga si mai bine la ce am putea folosi acesti bani.  Asa cum s-a stabilit in acordul de parteneriat aprobat de Comisia Europeana, banii pot fi folositi pentru 11 obiective tematice: cercetare, IT, IMM, locuri de munca, reducerea poluarii, prevenirea schimbarilor climatice, protejarea mediului, infrastructura de transport, combaterea saraciei, educatie, administratie publica.  Iar Romania are nevoie de acesti bani pentru ca exista o gramada de nevoi in teritoriu, asta este clar!  Problema care se pune este asigurarea unui management performant al mecanismului de atragere a fondurilor europene. Ceea ce se intampla acum la Ministerul Fondurilor Europene depaseste orice limita a imaginatiei.  Care ar fi rata de absorbtie maxima la care am putea ajunge?  V-am spus, in 2016 s-a ajuns la 90%, o cifra neverosimila pentru modul in care mergeau anterior treburile. Dar a existat acel an 2016, in care s-a putut face cu totul altceva, adica s-a trecut la treaba. Daca se face acelasi lucru si acum, daca se lasa politica deoparte si sunt implicati tehnicienii care stiu ce au de facut, profesionistii, se poate ajunge la 100%!  Nu se pune problema ca nu se poate, important este sa se inlature incompetenta, amestecul politicului, comenzile si tot asa.  Ati spus mai devreme ca la MFE se intampla lucruri care "depasesc orice limita a imaginatiei". La ce va referiti?  Sa va dau ca exemplu programul competitivitate, care e foarte important pentru ca finanteaza doua axe prioritare - cercetare si IT&C, derulate prin Ministerul Cercetarii si Ministerul Comunicatiilor.  Programul a demarat foarte bine si mergea foarte bine la sfarsitul anului 2016, era pe primul loc, dar sa vedeti ce inseamna amestecul arbitrar.  Din motive politice, a fost schimbat directorul general de la competitivitate pentru ca nu dadea drumul la comenzile politice dictate de diversi lideri.  Ce se intampla acum? Au pus o marioneta, un "buton" pe care apesi si executa la fix, iar Autoritatea de Management este defectuos condusa. Nu are capacitatea sa iasa cu niste ghiduri performante si preia ghidurile elaborate de mecanismele intermediare, la presiunea celor doua ministere si a beneficiarilor acestora.  Fenomenul se numeste "absorbtia pe repede inainte", acesta fiind sloganul actualei guvernari. De ce spun asta? Pentru ca rata de absorbtie este o consecinta, nu un obiectiv! Obiectivul unei guvernari este un mecanism performant, bine reglat, nu rata de absorbtie. Ea este rezultatul bunei implementari a mecanismului!  Si asta nu se intelege, desi eu o spun de ani de zile: Rata de absorbtie nu este un obiectiv in sine, ci o consecinta a unui proces performant de folosire a banilor europeni!  In acest sens, atentia Guvernului trebuie sa cada pe asigurarea performantei sistemului si nu pe pocnirea din bici pentru a scoate din joben cifre umflate.  Ce vreti sa spuneti prin "se da drumul la comenzi"? Cine da comenzile? Care sunt interesele?  Este vorba despre o conducere total incompetenta, ignorarea tuturor avertismentelor venite de la Comisia Europeana, eliminarea sau reducerea la tacere a angajatilor care semnaleaza problemele grave din sistem, promovarea YESmen-ilor, imixtiunea fara precedent a politicului in problemele tehnice.  Va dau exemplu cu persoane si fapte reale: A fost o disputa extraordinara pe finantarea marilor infrastructuri de cercetare. Proiectele astea sunt finantate cu 20 de milioane de euro fiecare. Se pot face foarte multe cu banii astia. Noi ne vaitam ca nu avem bani de cercetare, UE prin CE ne da aceasta posibilitate, trimit ghidul la noi, la Autoritatea de Management, si acolo se scoate etapa de evaluare. Nu se mai face evaluarea proiectelor, ci ni se da o lista: "Astea sunt proiectele pe care le finantam". Asta e un fel de comanda!  Facem un grup de lucru cu ei si le explicam: Nu se poate acorda o finantare fara a trece prin etapa de evaluare a proiectelor. Si vine personal fostul ministru al Cercetarii Puiu Georgescu, actual secretar de stat, si zice: "Este comanda politica". O zice clar, cu subiect si predicat, intr-un grup de lucru, de fata cu toti. Am ramas toti masca.  Cand s-a intamplat asta?  S-a intamplat la jumatatea lunii aprilie, exact inainte de Comitetul Executiv al PSD. Puiu Georgescu a venit la grupul de lucru si a zis: "E comanda politica, dati-le drumul!" Eu am spus ca ma opun, nu putem sa le dam drumul, pentru ca nu respecta cadrul legal.  Le-am dat formula prin care se putea face si a zis: "O sa vedeti ca la CEx doamna ministru o sa fie trasa la raspundere pentru ca nu da drumul la proiectele astea".  Cum s-a incheiat episodul?  Eu mi-am pus pielea la saramura. Nu s-a dat drumul la proiecte, dar am si suportat consecintele venite de la ministrul Rovana Plumb. Va spun asta asa, ca idee...Nu vreau sa intru in detalii.  La ce se refereau concret proiectele respective?  Marile institute de cercetare de la noi sunt falimentare, iar o infuzie de 20 de milioane de euro la fiecare ar fi mana cereasca. Dar asta nu inseamna ca trebuie sa le finantam fara sa munceasca, fara sa depuna proiecte, fara sa intre intr-o competitie.  Ei la Ministerul Cercetarii au facut o lista, nu stiu pe ce criterii, netransparente, si a venit ministrul cu ele: "Astea sunt proiectele pe care le finantati!" Ce vorbesti?! Normal ca nu e asa.
Acesta este modul de actiune. Practic, se pune presiune pe specialisti: "Daca nu dati drumul, aveti de suportat consecintele". Cine isi permite sa spuna nu? Dintr-o autoritate de management foarte putini oameni isi permit sa se opuna sau sa aduca argumente.  Sa trecem mai departe, la un domeniu de care ne lovim cu totii. De ce nu vrem sa primim bani pentru autostrazi?  La autostrazi trebuie facute proiectele, e simplu. Daca nu ai studiu de fezabilitate, proiect tehnic, impact de mediu si toate celelalte, nu poti sa depui cereri de finantare pentru bani europeni.  In schimb, poti alege sa faci si sa refaci drumuri, sa le tot carpesti, cu bani romanesti, care ni se scurg printre degete...  Pai, da. E o mare diferenta! Intr-adevar, se prefera bugetul de stat pentru ca acolo banii sunt directionati pe alte criterii.  Dar daca intri pe un proiect finantat din fonduri europene trebuie sa respecti la litera toate regulamentele europene, toata legislatia in vigoare si tot asa.  Mai mult, ai tot felul de controale, o gramada de verificari, de monitorizari etc.  Iar daca nu respecti conditiile?  Se iau banii inapoi. S-a intamplat asta!  Inclusiv acum exista un mare pericol de dezangajare. In 2018, noi trebuie sa prezentam un raport intermediar pentru perioada 2014-2020. Iar daca noi nu respectam punctele asumate pana acum, in anul 2018 sunt prevazute dezangajari si, conform unei estimari, cam 2 miliarde de euro ni se vor lua, adica nu ni se mai dau pentru ca nu reusim sa depunem proiecte.  S-a tot vorbit despre cauze, au fost invocate, rand pe rand, coruptia, teroarea procurorilor, incompententa, interesele companiilor private etc. In opinia dvs, care sunt cauzele principale pentru care Romania nu beneficiaza de banii europeni?  Tehnic vorbind, adica mai putin emotional, principala cauza este slaba performanta a gestionarii mecanismului de absorbtie. Aici problema e la nivelul Ministerului Fondurilor Europene. La nivel de top management sunt oameni incompetenti, aserviti politic, cu o ascensiune total nemeritata si care au inlaturat oamenii de valoare doar pentru a-si savura in liniste salariile de sute de milioane de lei.  O alta cauza poate fi (si este, intr-adevar!) lipsa unui sistem informatic performant, acel celebru SMIS, care sa fie capabil sa gestioneze informatia sub forma structurata, interconectata la o retea, din care sa faca parte toate autoritatile competente, beneficiarii, institutiile implicate, astfel incat informatia sa fie obtinuta INSTANT. La fel si raportarile. Iar influenta nefasta a unui functionar sau a altuia sa fie eliminata.  E foarte important ca aceasta aplicatie informatica sa functioneze. De exemplu, daca ar functiona cum trebuie, ar putea elimina definitiv interactiunile directe intre ofiterii financiari si beneficiari. Asta este o mare vulnerabilitate a sistemului.  Sa ne oprim putin din enumerare pentru o explicatie. Suntem o tara de IT-isti, ne falim cu ei. De ce nu avem SMIS?  Aici e marea bomba. Ministerul si-a asumat prin anul 2014-2015 ca dezvolta el acest SMIS, "in house", neavand capacitatea sa faca asta, neavand oameni, neavand expertiza, neavand absolut nimic.  Cine era ministru atunci?  Eugen Teodorovici, urmat de Marius Nica. Ei si-au asumat ca fac SMIS.  Noi avem in tara marii jucatori pe piata IT - Oracle, Microsoft, Cisco etc. Toti sunt la noi. Iar Romania are un renume, s-au creat hub-uri de IT in tara. Este aberant sa nu externalizezi un astfel de sistem, sa-l scoti la licitatie publica in conditii total transparente si sa se intre in competitie ca sa se creeze o aplicatie perfomanta, ci sa te cramponezi tu sa il dezvolti intern.  Dar nu numai asta! Toata cheia sistemului a fost la un singur om.  La cine? Vorbim cumva despre deja celebrul Sebastian Ghita?  Toata cheia era la un om din minister. Aplicatia a fost dezvoltata in parteneriat cu STS si aici lucrurile se nuanteaza. Problema este ca mecanismul s-a strangulat, a ajuns la un singur om. Iar omul ala, in afara de faptul ca nu avea capacitatea, nici nu putea sa acopere si la un moment dat cred ca nici nu voia sa acopere toate necesitatile sistemului, dovada ca a si plecat din sistem, iar sistemul a ramas de izbeliste.  Cine este el? Despre cine vorbiti?  Un functionar public oarecare. Celebrul Jan. Pare ilar, dar chiar asa il cheama. Am inteles ca a plecat din sistem si s-a inchis circuitul.  Problema este ca in sistemul asta ideea fundamentala e sa bagi informatie structurata, informatie luata din baze de date si introdusa ca atare in sistem. Daca bagi documente de tip word sau PDF, ele sunt greu de controlat.  Ei bine, ministerul se cramponeaza sa faca el totul, dar e o sarcina mult prea mare pentru el.  Apoi, MFE tine 1.400 de oameni acolo, iar daca s-ar face un sistem informatic probabil ca jumatate ar trebui sa plece. Ca sa va faceti o idee, salariul mediu in minister e undeva intre 1.500 -3.000 de euro.  Pai, si atunci cum sa introduci SMIS?  Exact! Asta ar insemna voturi, influenta etc. Inseamna multe daca tii oamenii astia acolo.  Ai mai putea sa externalizezi din sarcina ministerului catre institutii competente sa rezolve anumite sectoare din acest mecanism (de exemplu, Academia Romana, ASE, Camera Auditorilor, CECCAR, alte institutii specializate) . Dar nu se vrea.  Chiar si in aceste conditii, de ce unii alesi locali pot sa se descurce si sa aduca in comunitate bani europeni, iar altii nu? Presedintele Senatului invoca drept cauza "teroarea indusa de procurori" in randurile alesilor.  Stiti cum e, omul sfinteste locul. Daca exista un primar cu viziune, care a intrat in politica dupa ce a avut o cariera profesionala performanta si care nu face din politica o meserie sau o sursa de imbogatire personala, atunci si abordarea respectivului ales local va fi pe masura.  Din experienta mea la Ministerul Economiei, cand am incercat sa promovez programe internationale guvernamentale cu Japonia si Statele Unite, responsabilii romani de atunci m-au intrebat la modul cel mai trivial: "Si noua ce ne iese?".  Multi dintre ei gandesc "de ce sa ma leg la cap daca nu ma doare" si evita implicarea in proiecte finantate din fonduri europene pentru a nu avea batai de cap cu rigurozitatea unor astfel de mecanisme. Acestia prefera sa foloseasca parghiile politice pentru a obtine alocari de la bugetul de stat pe care sa le foloseasca discretionar si pentru care sa nu fie obligati sa aduca atatea justificari.  Eu cred ca, daca esti de buna credinta si intri in administratie cu scopul de a face ceva pentru comunitate, nu are de ce sa-ti fie teama de procuratura sau justitie.  Sa tragem linie si sa revenim la cauze si solutii: Ce ar trebui facut ca sa ne bucuram de banii europeni?  Trebuie profesionalizat totul. Dar fiind butoiul cu miere acolo, toate pipitele de pe la toate primariile sau toti baietasii destepti aciuati pe la tot felul de institutii publice se transfera la Ministerul Fondurilor Europene. N-au studii, n-au nimic, unii sunt speologi, altii teologi, unii profesori de sport. Nu exista criterii: sa fie economist, sa fie jurist. Nu, doar sa aiba studii superioare.  Nu se cer cine stie ce diplome de master, nu. Nu conteaza de unde vine si cum vine. Iar asta e o mare vulnerabilitate. Avem o gramada de specialisti in tara care nu muncesc nici pe jumatate din banii astia, pe la tot felul de firme private. In schimb, in minister ajung tot felul de pseudo-profesionisti.  E nevoie de profesionalizarea functionarilor care gestioneaza fondurile. Iar selectarea lor sa se faca pe baza de competente, experienta, performante si nu pe criterii politice, afinitati de grup sau apropiere de persoane influente.  Trebuie eliminate vulnerabilitatile din sistem. Oamenii vin si pleaca, conducerile se schimba, dar daca nu se creeaza un cadru legal transparent simplificat, atunci sistemul se blocheaza. Totul trebuie sa se desfasoare la lumina zilei, in conformitate cu legislatia nationala si regulamentele europene.  Mai e nevoie si de o buna conlucrare cu autoritatile de la Bruxelles, cu cei de la Comisia Europeana, astfel incat ei sa inteleaga mai bine contextul absorbtiei fondurilor in Romania, iar noi sa beneficiem mai bine de expertiza lor si de bunele practici la nivelul UE.  Nu trebuie sa inventam noi roata si sa cream sisteme noi, trebuie doar sa fim atenti la ceea ce se intampla in alte state membre, sa luam ceea ce e mai bun, sa adaptam la conditiile concrete si sa eliminam punctele slabe.  Romania are nevoie de banii europeni, cetatenii romani au dreptul de a trai mai bine, de a-si dori locuri de munca mai bine platite, educatie mai buna, servicii de sanatate aliniate la standardele internationale, sosele mai bune etc.  Toate aceste lucruri sunt realizabile daca Guvernul intelege ca folosirea fondurilor europene este o parghie de dezvoltare a tarii si nu un mecanism politic de atragere a voturilor prin finantari discretionare pentru proiecte nefundamentate si rupte de necesitatile reale ale populatiei.
Ziare.com/rcs
AICI cititi interviul integral pe Ziare.com
</doc>
<doc docid='dw_43869192' lang='ron' type='mono' source='https://www.dw.com/ro/ro/economiile-emergente-sub-presiune/a-43869192' term='MERS'>
Piețele financiare internaționale nu au uitat scenariul de groază din 2013, când Ben Bernanke, fostul șef al FED, sistemul american de bănci centrale, a anunțat că autoritatea financiară a SUA ar putea reduce achizițiile de obligațiuni în valoare de miliarde de dolari. Piețele de capital au intrat în stare de șoc: cursurile obligațiunilor s-au prăbușit, randamentele împrumuturilor au explodat în sus. Afectate au fost mai ales economiile țărilor emergente. Monedele lor naționale s-au prăbușit iar economiile lor au fost lovite de o retragere masivă a capitalului străin.
Și acum se observă tendințe similare, chiar dacă nu atât de abrupte și masive precum în 2013: lira turcească, pesoul argentinian și randul sud-african s-au devalorizat serios în ultimele luni. O contribuție însemnată la aceste evoluții au avut din nou SUA și dolarul american. "Pe moment, dolarul puternic este cel care pune sub presiune cele trei devize. Monedele naționale din lumea întreagă resimt efectele, dar în cele trei țări este impactul cel mai amplu", explică Antje Praefke, expertă monetară la Commerzbank.
Cresc dobânzile la obligațiunile americane pe termen lung
Anunțul lui Ben Bernanke din 2013 a șocat piețele de capital
Totuși, situația de azi diferă de cea din 2013. FED-ul american a pus capăt între timp programului de achiziționare de obligațiuni, menit să sprijine economia, și vizează acum echilibrarea bilanțului său. Dobânda de referință a fost de asemenea majorată în mai multe etape de autoritatea financiară de la Washington. FED a învățat din anunțul hazardat din 2013 al lui Bernanke și a luat aceste măsuri gradual, pregătind în prealabil cu grijă piețele financiare pentru pașii ce au urmat. Randamentele la obligațiunile de stat americane au crescut însă la rândul lor. Săptămâna trecută, dobânzile la obligațiunile americane pe zece ani au depășit pragul de 3%. Ceea ce face ca aceste hârtii de valoare să devină interesante pentru investitorii din spațiul american și duce la reorientarea fluxului de capital din alte regiuni spre SUA. Cel mai mult au de pierdut tocmai economiile emergente. Dar riscurile sunt împărțite în mod deosebit în rândul acestor țări emergente. "Avem azi în principiu un mediu mai solid pentru economiile emergente. Doar câteva țări se confruntă cu probleme mai mari", crede Mauricio Vargas, economist la Union Investment.
Turcia și problemele ei autogenerate
Inflația galopantă din Turcia scade puterea de cumpărare a cetățenilor
De exemplu Turcia: țara se află în plină transformare într-un stat prezidențial autoritar, sub Recep Tayyip Erdogan. Inflația este galopantă, a ajuns la 10%. Banca centrală ar trebui deci să majoreze dobânzile. Dar Erdogan s-a opus. Săptămâna trecută a amenințat că vizează sporirea controlului său asupra băncii centrale. Lira turcească este de luni bune în cădere liberă iar cursul descendent s-a accentuat după afirmațiile șefului statului.
Observatorii cred că problemele economice și monetare ale Turciei sunt mai degrabă autogenerate. Vinovat este principalul om din stat, chiar dacă nu îi place să audă așa ceva. Iar situația s-ar putea chiar înrăutăți, având în vedere lipsa unei viziuni de redresare. Lira slabă determină scumpirea importurilor, ceea ce va duce la noi creșteri de prețuri și la majorarea inflației. De suferit au mai ales oamenii de rând, a căror putere de cumpărare se duce și mai mult la vale.
Criza din Argentina și FMI
Banca centrală a Argentinei, depășită de situație?
Un alt exemplu este Argentina. Situația economică de acolo poate fi descrisă drept dramatică. Este evident acest fapt și prin gestul guvernului de la Buenos Aires de a cere ajutorul FMI. Moneda națională aregentiniană peso a pierdut 10% față de dolarul american într-o singură săptămână. Și aici urmarea este scumpirea importurilor. Situația este grea pentru Argentina deoarece acest stat, la fel ca Turcia, are un bilanț comercial negativ, adică importă mai mult decât exportă. Cresc astfel datoriile de stat, prețurile explodează: FMI estimează că Argentina va avea anul acesta o inflație de 23%. Pentru a evita noi retrageri de capital din țară, banca centrală de la Buenos Aires a majorat dobânda de referință de la 27,5 la 40 de procente.
În ciuda problemelor mari din aceste țări amintite, vestea bună este că majoritatea statelor emergente reușesc să facă față fără mari dificultăți la majorarea dobânzilor din SUA. Dar presiunile se vor menține, pentru că dobânzile din America vor crește în continuare în mod normal în lunile care vin. Acest lucru face ca investițiile în spațiul dominat de dolarii americani să devină mai atractive, slăbind astfel celelalte monede naționale și regiuni economice.
Autor: Mischa Ehrhardt
</doc>
<doc docid='dw_43746950' lang='ron' type='mono' source='https://www.dw.com/ro/ro/soluții-românești-pentru-europa/a-43746950' term='MERS'>
După discursul lui Emmanuel Macron de la Aachen și elogiile Angelei Merkel subiectul Europei revine firește în primplan. Dar testul adevărului va fi dat la sfârșitul lunii iunie, atunci când va vea loc reuniunea Consiliului European. Se va vedea atunci în ce măsură vorbele sunt acoperite de fapte.
România nu va face parte din rândul protagoniștilor, dar nu este nici ea scutită de datoria unei reflecții mai aprofundate. Dacă mediul politic pare să nu aibă niciun interes pentru dezbatere, dacă intelectualii - în sensul omului de carte dedicat reflecției - par să fi întors spatele subiectului atunci când nu reiau clișee comode, doar economiștii au mai rămas pe baricade. Când și când mai apare câte un studiu despre adoptarea monedei comune care ne racordează la dezbaterea generală, deși nu este sigur că aceste contribuții pot influența mersul lucrurilor.
Cu câteva zile în urmă Lucian Croitoru, consilier al guvernatorului BNR, publica pe blogul propriu o analiză privitoare la condițiile economice ale integrării europene (”Cum pot atitudinile diferite față de inflație să zădărnicească visul european”). Din punctul nostru de vedere, studiul este interesant mai ales pentru modul în care o dezbatere politică conflictuală și încărcată de pasiuni poate fi tradusă într-o terminologie perfect neutră. Problema suveranității, a federalismului european, conflictele Nord-Sud sau Est-Vest se reduc la ratele de schimb, conturile de capital și politicile monetare. Avantajul (pentru că există, desigur, unul) este că devine mai evident din punct de vedere tehnic ce ar trebui să se întâmple pentru ca propunerile unui Emmanuel Macron, de exemplu, să devină realitate.
Simplificând, Lucian Croitoru caută să demonstreze că nicio propunere de integrare economică nu este cu adevărat viabilă decât dacă este privită ca etapă intermediară a federalizării continentului. Căci el sugerează că țările fatalmente perdante (cele cu inclinații inflaționiste) se vor revolta la un moment dat împotriva aranjamentului general, ceea ce pune în pericol întreaga construcție. Ar fi de aceea necesar ca statele națiune să renunțe complet la posibilitatea unor politici monetare independente.
O asemenea perspectivă (lăsăm demostrația tehnică pe seama economiștilor) îngăduie o radicalitate imposibilă în dezbaterea politică curentă. Căci este greu să spui că, realist vorbind, moneda unică nu poate fi salvată decât cu condiția unificării politice, fără să nu provoci reacții de mare contrarietate. Federaliștii radicali ca Guy Verhofstadt, de exemplu, o spun, dar ei nu au o audiență reală decât în aula Paralamentului European, liderii politici naționali, fie și cei eurofili, preferând să-l asculte cu condescendență.
E adevărat că, teoretic cel puțin, zona euro ar avea viitor dacă toate țările, așa cum susținea recent un alt economist român, ar adopta modelul german bazat pe competivitate și excedent comercial, ceea ce sugerează că unificarea politică nu ar fi obligatorie dacă am asista la o omogenizare societală și de structură economică (Valentin Lazea). Dar studiul citat mai sus tocmai asta caută să arate și anume că omogenizarea ar fi de fapt imposibilă câtă vreme economia depinde de complicate ”cauze sociale, culturale, economice și politice” sau, cu alte cuvinte, câtă vreme istoria diferită  a națiunilor europene va continua să-și pună amprenta asupra evoluției lor, provocând ”atitudini diferite față de inflație”.
La acest nivel academic putem să identificăm cel puțin două poziții românești: una pretinde României un efort de reconfigurare economică de natură să-i sporească competivitatea și să o aducă, în mod natural, la nivelul țărilor euro (de model german). Din această perspectivă România nu ar trebui să adere la zona euro decât atunci când a devenit cu adevărat compatibilă. O alta (ilustrată inclusiv de Lucian Croitoru) nu crede în convergența naturală a țărilor europene și preferă de aceea ca România să fie ”preluată” într-o construcție federală în care firește se vor produce și transferuri de resurse, conform logicii democratice.
</doc>
<doc docid='dw_43736655' lang='ron' type='mono' source='https://www.dw.com/ro/ro/ziarecom-nu-toti-angajatii-din-sanatate-au-vrut-sa-renunte-la-greva-generala/a-43736655' term='MERS'>
Unii au rasuflat usurati, altii au privit cu neincredere pentru ca toate acestea inseamna si mai multi bani de la buget si cifrele nu arata bine, iar altii au fost total nemultumiti, considerandu-se sacrificati pentru bine altora.  Astfel, rezolvata sau nu criza din Sanatate, discriminarile si rupturile create intre categoriile de angajati par ca se adancesc in loc sa dispara.  Citeste si Pretul anularii grevei generale din Sanatate: nota de plata a ajuns la 4,6 miliarde de lei. Sanitas: Guvernul si-a asumat, sa fie sustenabil - Interviu  Unii dintre cei nemultumiti sunt cei de la TESA, personalul tehnic, economic si socio-administrativ, care spun ca s-a renuntat mult prea usor la greva generala.  Desi au fost prezenti in numar mare la proteste si mitinguri si au sustinut actiunile Sanitas, au fost ignorati cand a venit vorba de beneficii.  "Este o nemultumire a Uniunii TESA si cred ca si a altor categorii de colegi care au luptat cot la cot cu Federatia Sanitas si in toate bataliile au fost prezenti, dar in aceasta ultima asa-zisa negociere nu s-a mai intamplat ceea ce am crezut noi. Noi am fi vrut sa mergem pana la capat cu greva generala, pentru ca cei care au fost in piata la marele miting au mers cu incredre si nu vreau sa cred ca au venit ca niste marionete acolo, ca o masa de manevra.  Ne simtim usor tradati. Punctul 6 din negocieri era legat de ceea ce doream noi, majorari pentru intreg personalul, nu numai pentru o parte. Noi credem ca nu au insistat si nu s-au batut suficient pentru exact categoriile cele mai defavorizate si acesta e motivul pentru care vom convoca de urgenta Biroul Executiv al Uniunii TESA. O decizie finala va fi luata doar de Consiliul National al Uniunii TESA, numai el poate hotari asupra a ceva atat de important precum ramanerea sau nu in cadrul Sanitas", a declarat, pentru Ziare.com, Valentin Liviu Chifor, presedintele Uniunii TESA.  Sedinta Biroului Executiv va avea loc la acest sfarsit de saptamana, urmand apoi ca decizia sa fie discutata in Consiliul National. Intrebat daca este posibil ca personalul TESA sa decida o greva proprie, Chifor a spus ca nu.  Liderii Sanitas, acuzati ca n-au vrut niciodata, cu adevarat, sa faca greva generala  Uniunea TESA provine din fosta Federatie TESA, care era o federatie independenta, cum sunt si Sanitas si Solidaritatea Sanitara. In 2013 s-au unit cu Sanitas printr-un protocol de afiliere. Chifor spune ca Uniunea nu poate participa direct la negocieri, pentru ca nu are niciun membru in conducerea Sanitas.
Cititi articolul integral pe Ziare.com
</doc>
<doc docid='dw_43656886' lang='ron' type='mono' source='https://www.dw.com/ro/ro/karl-marx-ca-moș-crăciun/a-43656886' term='MERS'>
Aniversarea veselă și comercială a lui Karl Marx, care se organizează în Germania la împlinirea a două secole de la nașterea sa, nu e deloc privită cu ochi buni peste tot în Europa. În România cel puțin, reacțiile, dacă nu sunt de indiferență totală, oscilează de la satisfacție discretă la critică sonoră și indignată. Una dintre platformele media de prim plan, ziare.com, a publicat chiar de 1 Mai comentariul unui analist prolific care, după ce analizează ”Manifestul Partidului Comunist” apărut în 1848, se încheie cu un contra manifest ardent: ”Și pentru că Manifestul Comunist se încheia cu demonicele cuvinte «Proletari din toate țările, uniți-vă!», avem și noi dreptul să cerem oamenilor normali, familiști, educați, prosperi și patrioți din toate țările «Uniți-vă pentru a condamna barbaria marxistă! » (Petrișor Peiu)
E cât se poate de firească această contrarietate a celor care au trăit pe pielea lor comunismul. Relația Est-Vest a fost mereu umbrită de modul complezent în care Occidentul a tratat regimurile sovietice, ca pe niște alternative viabile la sistemul capitalist. Un om persecutat care fugea din România în Occident era tratat adesea cu mai multă circumspecție decât un emigrant african din zilele noastre. Cu toate acestea, mai important decât să ne lăsăm în voia sentimentului este să înțelegem semnificația exactă a acestor aniversări și celebrări încărcate de o mulțime de contradicții.
Mai întâi se cuvine să constatăm că manifestările dedicate lui Karl Marx nu au toate nuanța deriziunii, așa cum sunt bancnota de zero euro sau produsele comerciale din buticurile pentru turiști care poartă fie numele, fie chipul filosofului. Monumentul turnat în bronz și înalt de 6 metri care urmează să fie dezvelit în orașul Trier are toate trăsăturile unei lucrări comemorative convenționale. Nu există nicio ironie și nicio ”distanță” în portretul monumental realizat de sculptorul chinez Wu Weishan. Am spune chiar că statuia are ceva din arta sovietică a secolului trecut, cu falduri în maniera Verei Muhina, deși mai moderate. Așadar controversele politice din consiliul local nu au fost lipsite de temei, statuia părând cât se poate de ”serioasă”.
Sunt instructive și diferențele de receptare. Dreapta creștin-democrată a fost favorabilă statuii din motive practice (ar putea atrage mai mulți turiști chinezi), în timp ce stânga anticapitalistă (Die Linke) s-a bucurat că Marx reușește să tulbure pe mai departe spiritele. S-au opus liberalii, care au văzut în statuie un cadou otrăvit, Verzii au fost nemulțumiți că nu vor putea reproșa Chinei cu aceeași tărie încălcarea drepturilor omului, iar militanții AfD au denunțat faptul că Marx ”respingea democrația parlamentară (…) și era un revoluționar antidemocratic” (Der Spiegel).
Observăm un lucru: cu excepția AfD, nimeni nu pare să-l ia pe Marx în serios, nimeni nu mai citește pe Marx literal și prin urmare nu identifică în opera lui o amenințare reală. Nici măcar Die Linke (extrema stângă) nu vede în  Marx un program politic propriu-zis, ci mai curând un element secundar, un adjuvant sau ”potențiator” de mobilizare revendicativă. Prin urmare, în pofida aparentei seriozități a manifestărilor aniversare, Marx e citit astăzi mai degrabă ”la figurat”, marxismul, riguros vorbind, părând să fie ”un mit desacralizat”. Marx este expus astăzi din abundență ca Moș Crăciun, în care lumea crede fără să creadă.
De aici însă nu ar trebui să tragem concluzia că marxismul este integral mort. Dimpotrivă există încă destule elemente active (pe care articolul citat mai sus le pune bine în valoare), dar ele nu mai sunt utilizate sub semnul marxismului, ci ca elemente distincte și desprinse de contextul lor originar. Prin urmare nu omagierea explicită a lui Marx ar fi ceva neliniștitor, ceva subversiv de care ar trebui să ne temem, ci mai curând disimularea unor teme marxiste în teorii noi, care alimentează toate rețelele progresismului contemporan: ostilitatea programatică față de religie cu consecințele ei de anticlericalism intolerant, ateismul militant împachetat în raționalism umanitar, ofensiva împotriva familiei privită ca rămășiță a unei vechi ordini sociale ”opresive” și ”discriminatorii” și, nu în ultimul rând, ideea unui mers inexorabil al istoriei către o țintă determinabilă, care dă ghes tuturor revendicărilor așa-zis emancipatoare. Marxismul ortodox, cel care vorbește despre lupta de clasă și despre proletari, pare acestor noi orientări de-a dreptul bătrânicios și reacționar, chiar dacă ele tot în marxism se originează. Sau mai exact în istorismul său, care rămâne una dintre premisele sale viciate.
Să refuzăm omagierea lui Marx? Poate nu ar trebui să fim atât de crispați. Ba uneori poate chiar și conservatorii ar găsi puncte de contact, cel puțin în observația că piața liberă nu lucrează în sensul valorii și că nu duce neapărat la progres. În România - ca să luăm un singur exemplu – liberalizarea educației universitare și ”concurența” au dus exact la contrariul teoriei de manual. Anumite lucruri ar trebui protejate de acțiunea pieței, tocmai pentru a le conserva calitatea sau după caz demnitatea morală. În fine nu teama superstițioasă de marxism ne va proteja, ci luciditatea de fiece clipă, cu atât mai mult cu cât răul este extrem de versatil.
</doc>
<doc docid='dw_43655323' lang='ron' type='mono' source='https://www.dw.com/ro/ro/o-altă-realitate-decât-cea-arătată-moldovenilor-la-tv/a-43655323' term='MERS'>
Anunțul a fost făcut de comisarul european Johannes Hahn, la finalul celei de-a 4-a reuniuni a Consiliului de asociere Republica Moldova – Uniunea Europeană, la care a participat și premierul moldovean.
Luni la rând, premierul Pavel Filip și ministrul de Externe, Tudor Ulianovschi, s-au lăudat în spațiul public (http://www.dw.com/ro/impertinen%C8%9B%C4%83-s%C4%83-faci-mi%C8%99to-de-institu%C8%9Biile-europene-pe-banii-ue/a-43047607) că toate condițiile Uniunii Europene pentru deblocarea primei tranșe din ajutorul macrofinanciar de 100 de milioane de euro au fost îndeplinite și că reformele încep să dea roade. Erau contraziși însă de experți și de unii europarlamentari. Totuși, prim-ministrul a mers la Bruxelles „cu lecțiile nefăcute”. A făcut poze cu Federica Mogherini, cu Johannes Hahn și cu alți înalți oficiali europeni, iar presa pro-guvernamentală de la Chișinău scrie despre succesul remarcabil al premierului la Bruxelles, nu despre restanțele asupra cărora a atenționat UE.
În realitate...
Prima condiție neîndeplinită de către Chișinău se referă la funcționalitatea, mai bine zis nefuncționalitatea, Autorității Naționale de Integritate, iar a doua ține de necesitatea adoptării unui buget suplimentar pentru activitatea instituțiilor anticorupție. „Dacă aceste două condiții vor fi satisfăcute până la sfârșitul lunii mai, ceea ce cred că este fezabil, plus aprecierea pozitivă a Fondului Monetar Internațional, debursarea primei tranșe de bani ar fi posibilă în luna iulie”, a precizat comisarul Hahn.
La rândul său, înaltul reprezentant al UE pentru Afaceri Externe şi Politica de Securitate, Federica Mogherini, a insistat că pentru Moldova este esențială implementarea reformelor în sectoarele-cheie precum justiția, mass-media, energia și mediul de afaceri. „Toate reformele trebuie bazate pe lupta împotriva corupției și sprijinirea statului de drept. Aceasta înseamnă inclusiv investigarea fraudei bancare”, a spus Mogherini, care a adăugat: „Așteptăm o finalitate fără alte întârzieri. Anchetele trebuie să fie temeinice, imparțiale și complete, astfel încât fondurile dispărute să fie recuperate, iar cei responsabili să fie aduși în fața justiției, indiferent de statutul sau afilierea lor politică. Am cerut asta și mai înainte. Așteptăm ca aceste lucruri să se întâmple ori noi nu înțelegem situația curentă”, a spus categoric responsabila UE.
Pavel Filip: Recuperarea miliardului furat „nu este un lucru simplu”
Prim-ministrul Pavel Filip a recunoscut că Guvernul a pus miliardul de dolari furat din băncile moldovenești pe spatele cetățenilor (http://www.dw.com/ro/guvernul-filip-%C3%AE%C8%99i-%C3%AEnrobe%C8%99te-cet%C4%83%C8%9Benii-a-pus-miliardul-furat-pe-spatele-am%C4%83r%C3%A2%C8%9Bilor/a-35902157), prin transformarea „creditelor de urgență” oferite de Banca Națională celor trei bănci jefuite în datorie publică. „Este adevărat că noi am trecut creditul de urgență la datorie publică și aceasta a fost o chestiune agreată cu toți partenerii noștri de dezvoltare. Pentru că a fost foarte important să stabilizăm sistemul financiar-bancar. În alt caz, am fi pierdut mult mai mult în R. Moldova, pentru că nu asiguram această stabilizare și nu am fi avut un acord cu FMI, care este un acord-cheie, de fapt, și oferă încredere și celorlalți parteneri de dezvoltare”, a explicat Filip.
Numai că la Chișinău nu s-a întâmplat nimic spectaculos în ancheta „jafului secolului”. Asta chiar dacă procurorul general, Eduard Harunjen, declara săptămâna aceasta, la Comisia juridică a Parlamentului, că „ancheta nu se tergiversează”. Între timp, principalul suspect, Ilan Șor, al cărui nume apare în ancheta internațională realizată de Kroll, se plimbă în libertate. Însăși raportul „Kroll-2” a fost secretizat. Recent, dosarul în care Șor a fost condamnat pentru delapidări a fost mutat de la Chișinău la Cahul, după ce mai mulți judecători din capitală au refuzat să-l examineze. În spațiul public a apărut ipoteza că magistrații de la Chișinău s-ar fi eschivat de la examinarea acestui dosar, deoarece li s-ar fi cerut să-l achite pe Șor. Dosarul, plimbat mai bine de un an prin instanțele din Chișinău, se află acum la Curtea de Apel Cahul.
La Bruxelles, premierul Pavel Filip, exponent al guvernării PD, le-a spus oficialilor europeni că „recuperarea miliardului furat nu este un lucru simplu” și a încercat să devieze discuția spre măsurile pe care le întreprind autoritățile „ca asemenea scheme frauduloase să nu se mai repete”.
UE va monitoriza „foarte strict” consecințele trecerii la sistemul mixt
O altă obiecție reiterată de oficialii europeni în cadrul reuniunii de la Bruxelles a fost sfidarea de către autoritățile moldovene a recomandării Comisiei de la Veneția și OSCE de a nu schimba sistemul electoral proporțional în vara anului trecut. Lui Pavel Filip i s-a transmis că UE regretă schimbarea sistemului electoral și că urmează o perioadă în care UE „va monitoriza foarte strict” consecințele trecerii la sistemul electoral mixt în Republica Moldova.
Democrații au votat în parlament trecerea la sistemul electoral mixt alături de socialiștii pro-ruși și au fost ajutați de popular-europenii ex-premierului Iurie Leancă. De atunci, aceștia din urmă au luat locul liberalilor în majoritatea parlamentară controlată de liderul PD, oligarhul Vlad Plahotniuc. Iurie Leancă a semnat în 2014, în calitate de premier, hotărârea secretizată a Guvernului privind garantarea creditelor de urgență de 9,5 miliarde de lei moldovenești, oferiți de BNM celor trei bănci jefuite.
Joi, în timp ce Pavel Filip încerca să convingă oficialii europeni că la Chișinău reformele sunt în toi, Vasile Botnari, omul de încredere al lui Vlad Plahotniuc, a fost votat în funcția de șef al Serviciului de Informații și Securitate, iar judecătorul Ion Druță, criticat pentru numeroase sentințe pronunțate anterior, a fost desemnat în funcția de președinte al Curții Supreme de Justiție, urmare a unui concurs fără contracandidați.
</doc>
<doc docid='dw_43651928' lang='ron' type='mono' source='https://www.dw.com/ro/ro/eta-mi-a-întunecat-viaţa/a-43651928' term='MERS'>
"Sânge şi lacrimi - mereu" a fost titlul articolului din săptămânalul german "Die Zeit" despre atentatul din 17 decembrie 1991 din Spania, articol semnat de Volker Mauersberger, corespondent ARD la Madrid. Nu a fost primul atentat cu bombă al militanţilor basci ai ETA (Euskadi Ta Askatasuna) în care au fost omorâţi sau răniţi copii, dar le-a arătat spaniolilor în mod deosebit de dureros întreaga anvergură a violenţei. În acea zi, Irene Villa, o fetiţă de 12 ani, şi-a pierdut ambele picioare şi trei degete. Mass-media a relatat pe larg despre atentat.
"Televiziunea spaniolă nu a fost niciodată prea reţinută în relatările despre victimele atentatelor", scria Mauersberger în reportajul din 1991. "De data aceasta, a mers şi mai departe, a repetat imaginile atentatului care arată suferinţa victimelor: fiica, sângele, privirea înspăimântată şi cioturile picioarelor care se ridică spre camera video."
După ce organizaţia teroristă bască şi-a anunţat dizolvarea pe 3 mai, Mauersberger a spus într-un interviu acordat postului DW: "ETA mi-a întunecat viaţa". Acesta a fost motivul principal pentru care a plecat din Spania: "Timp de 12 ani am relatat atât de des despre atentate că a venit momentul în care am zis: Gata, nu mai vreau!" L-au marcat în special destinele victimelor răpite şi torturate de teroriştii de la ETA.
Volker Mauersberger: "Stânga germană avea simpatii pentru ETA"
Hans Günter Kellner e un colaborator al postului german de radio Deutschlandfunk şi locuieşte la Madrid din 1996. Când s-a mutat acolo, răpirea şi uciderea consilierului local Miguel Angel Blanco de către ETA i-a cutremurat pe spanioli. În anii 90, ETA şi-a schimbat strategia şi a început să ameninţe în special politicieni locali. Mulţi s-au văzut nevoiţi să părăsească ţara, alţii au fost ucişi, îşi aminteşte Kellner. În acest context, marilor partide ale Spaniei - Partido Popular (PP) şi Partido Socialista Obrero Español (PSOE) - le-a fost tot mai greu să găsească politicieni locali dispuşi să candideze. "Strategia ETA nu avea nicio logică, iar organizaţia a pierdut o parte din susţinerea populaţiei basce", spune Kellner.
Jurnalistul german îşi aminteşte că exista o dezbatere în rândurile corespondenţilor despre descierea organizaţiei ETA. În timp ce unii o numeau de la început "organizaţie teroristă", alţii argumentau că termenul "organizaţie underground" ar fi mai potrivit. În vremea aceea mai existau simpatizanţi activi ai ETA în rândurile extremei stângi din Germania, care criticau în mod regulat ceea ce considerau a fi relatări greşite ale corespondenţilor spanioli.
Volker Mauersberger explică de ce stânga germană din anii 70 avea simpatii pentru ETA: aripa politică a organizaţiei basce avea contacte cu mişcarea de gherilă Tupamaro din America Latină şi cu Rote Armee Fraktion (RAF) în Germania. Susţinătorii acestor mişcări credeau că pot schimba "conştiinţa" populaţiei civile prin "acţiuni spontane". Dar această aripă a ETA a devenit tot mai slabă. Unii dintre stângiştii germani sperau să se formeze o mişcare anticapitalistă de stânga în Spania, prin intermediul organizaţiei ETA", explică Volker Mauersberger.
"Ne temeam cu toţii că democraţia spaniolă ar putea fi distrusă de ETA. Întreaga Europă văzuse că în Spania funcţiona tranziţia de la dictatură spre democraţie şi dintr-o dată a apărut ETA, care a încercat orice pentru a împiedica acest proces", spune jurnalistul german. "ETA credea că fascismul continuă, că regele Juan Carlos I. ar fi un reprezentant al fascismului, nu al noii democraţii - la fel ca separatiştii din Catalonia de astăzi. E o falsificare a istoriei. Spania e una dintre cele mai libere ţări din Europa. ETA nu a înţeles niciodată ce s-a întâmplat în Spania în 1975 după moartea lui Franco - nu a vrut să înţeleagă."
Hans Günter Kellner trăieşte la Madrid din 1996
La începutul secolului 21, zilele organizaţiei teroriste ETA erau deja numărate. Cu toate acestea, a mai comis atentate, numărul victimelor a crescut în continuare. De abia în 2011 ETA a anunţat "sfârşitul definitiv al violenţei". Hans Günter Kellner consideră că s-a ajuns la acest moment demult aşteptat datorită guvernului lui Jose Luis Rodriguez Zapatero, care a negociat cu ETA, şi a politicii "inteligente" a penitenciarelor: teroriştii au ajuns în închisori diferite din întreaga ţară. Dar sfârşitul terorii a venit "mult prea târziu", mai ales pentru victime, subliniază Kellner.
În 2017, ETA a pus în scenă o predare oficială a armelor, sub ochii unei comisii de control internaţionale. Un an mai târziu, şi-a cerut iertare într-o declaraţie scrisă. Kellner critică această declaraţie, considerând că ETA încearcă doar să-şi justifice istoria. Pe 3 mai, organizaţia teroristă şi-a anunţat dizolvarea.
Autoare: Maria Santacecilia (das)
</doc>
<doc docid='dw_43622781' lang='ron' type='mono' source='https://www.dw.com/ro/ro/coabitarea-devine-imposibilă/a-43622781' term='MERS'>
Președintele Iohannis a anunțat astăzi că nu va promulga legile justiției și că le va retrimite încă o dată, în bloc, la CCR. Dar mai interesant este apelul pe care l-a făcut către judecătorii Curții Constituționale, îndemnându-i să nu se grăbească și să aștepte analiza Comisiei de la Veneția cu scopul, subînțeles, de a se conforma acesteia.
Despre Comisia de la Veneția s-a vorbit mult în ultimul timp ca despre autoritatea supremă în materie de justiție și drept constituțional. Atâta doar că nu există nicio relație formală de subordonare între jurisdicțiile naționale și Comisia de la Veneția, care are un rol cu atât mai important cu cât este unul consultativ. Comisia de la Veneția a reușit să-și păstreze o reputație bună tocmai pentru că a analizat diferitele sesizări care i-au fost adresate, într-o ambianță relaxată și fără să existe nicio presiune politică în nicio direcție. Tocmai pentru că deciziile sale nu sunt obligatorii, ele au ajuns să aibă o valoare intelectuală și o funcție orientativă atunci când se manifestau nesiguranțe în legislația unei țări.
Curtea Costituțională a României ca orice instanță de jurisdicție constituțională din cadrul Uniunii Europene nu are însă nici cea mai vagă obligație să consulte Comisia de la Veneția, cu atât mai mult cu cât juriștii implicați, se cunosc între ei foarte bine. De exemplu, actualul ministru al Justiției, Tudorel Toader, a făcut și el parte din Comisia de la Veneția la fel ca și alți judecători constituționali sau profesori de drept din România, deoarece instanța colegială este compusă din juriști aleși din toate țările membre ale Consiliului Europei (a nu se confunda cu vreo instituție a Uniunii Europene). Președintele Iohannis are libertatea de a cere Comisiei de la Veneția un punct de vedere, dar el pare să atribuie acestei instanțe o autoritate politică pe care nu o are.
În urma intervenției de astăzi a președintelui, dar și a altora anterioare, impresia este că această Comisie independentă, tocmai grație modului în care își alege juriștii (din toate țările și cu mandate limitate), este instrumentată politic. Cei care insistă pentru sesizarea Comisiei de la Veneția au cel puțin două scopuri. Primul este să întârzie cât mai mult intrarea în vigoare a legilor amendate de majoritatea guvernamentală (cei de la USR au spus acest lucru explicit) și al doilea, speranța că această instanță internațională se va pronunța în defavoarea majorității politice actuale. Dar chiar și în acest din urmă caz, analiza Comisiei nu va crea nicio obligație pentru parlamentul sau pentru guvernul de la București.
În fine, președintele Iohannis a mai spus că, dacă după parcurgerea tuturor acestor etape nu va fi satisfăcut de rezultat, va sesiza încă odată  CCR. Cu alte cuvinte, președintele a amenințat că va declanșa un boicot procedural pe termen nelimitat.
Așa cum arătam la finele săptămânii trecute, președintele pare hotărât să reacționeze la atacurile venite din partea majorității politice. Sunt două mize aici. Prima este legată de justiția însăși. Actualul mecanism judiciar oferă procurorilor puteri foarte mari de care aceștia au abuzat în repetate rânduri, așa cum a reieșit din toate cazurile intens mediatizate în ultima vreme, ca să nu mai vorbim de protocoalele cu SRI ale căror efecte asupra anchetelor judiciare nu au fost pe deplin elucidate. De altfel, în ciuda tuturor acestor fapte bine documentate (vezi doar practicile scandaloase de la DNA Ploiești), președintele Iohannis a refuzat revocarea procurorului-șef al DNA, Laura Codruța Kövesi. Or, legile aflate în dispută au limitat puterea procurorilor, fapt care, în optica președintelui, ar fi un lucru rău.
A două miză e legată de propriul mandat. ”Nu putem asista - a spus el - la rescrierea Constituției din mers”. Evident fraza nu are nicio legătură obiectivă cu legile justiției, care au trecut, de altfel, prin examenul Curții Constituționale. În schimb, replica are o legătură cu propriile sale prerogative, amenințate deopotrivă de inactivitatea sa ca și de activismul adversarilor politici. Guvernul i-a diminuat sau a căutat să-i diminueze prerogativele (referendum, politică externă), în timp ce el asista pasiv neînțelegând poate ce se petrece. De data aceasta, se va fi hotărât să reacționeze.
Dar partea slabă a acestei reacții este că nimeni nu poate fi convingător când apără o prerogativă doar pentru ea însăși. E nevoie, întotdeauna, ca cel vizat să arate în ce scop revendică o prerogativă și ce vrea să realizeze cu ajutorul ei. Astăzi, de exemplu, când ne aflăm într-un moment moral și politic de răscruce, președintele Iohannis ar fi trebuit să spună ce poate oferi țării în cazul în care ar fi mai puternic.
</doc>
<doc docid='dw_43600712' lang='ron' type='mono' source='https://www.dw.com/ro/ro/comentariu-o-vreme-a-spaimei-în-afganistan/a-43600712' term='MERS'>
Cel puțin nouă jurnaliști sunt morți. Este o crimă de război să ucizi civilii. Dar cine să se încurce cu asemenea detalii în Siria, Yemen, Irak, Nigeria, Somalia, Republica Democratică Congo? Atacurile țintite împotriva civililor sunt, de asemenea, parte din viața cotidiană pe câmpul de luptă afgan. Civilii sunt torturați și uciși pentru a demoraliza populația. Pentru a o face mai docilă. Şi, desigur, pentru a o reduce la tăcere. Jurnaliștii sunt civili. Tăcerea umană devine tot mai asurzitoare, pe măsură ce jurnaliştii încep să tacă. Fără jurnalism, democrația nu are nicio șansă.
Una din puţinele poveşti fericite
Sandra Petersmann
Cel de-al doilea atentator de la Kabul a mers pe jos, îmbrăcat cu o vestă de explozibili. Conform martorilor oculari, el avea asupra sa o cameră de filmat, pretinzând că este jurnalist. S-a amestecat printre adevărații jurnaliști, care își riscă viața zi de zi, oferind un chip și o voce victimelor războiului afgan.
Apariția unui peisaj mediatic profesionist și trepidant în Afganistan este una dintre puținele povești de succes ale intervenției militare internaționale, care a condus la răsturnarea regimului taliban în toamna anului 2001. Astăzi există cel puțin 170 de posturi de radio în țară și zeci de ziare. Numai din capitala Kabul se transmit peste 30 de programe televizate. Tocmai acest peisaj mediatic tânăr ţine în viaţă speranța unui proces democratic.
După ce, luni dimineaţă, un motociclist s-a aruncat în aer în apropiere de sediul serviciilor de informații afgane, mulți jurnaliști s-au deplasat la faţa locului. Pentru a relata despre eveniment. Pentru a împiedica tăcerea să se aştearnă peste astfel de evenimente, transformând victimele atacurilor în banale numere anonime.
Nu au mai apucat s-o facă, pentru că un al doilea atentator sinucigaş a apăsat butonul. Puțin mai târziu, ramura afgană a autoproclamatului "Stat Islamic" a revendicat atacul. Ar fi putut fi și talibanii. Sau alți purtători de arme, afectați de o viaţă publică vibrantă.
Ura n-a fost niciodată învinsă în Afganistan
Printre cei nouă jurnaliști uciși se numără şi Shah Marai, fotograf al agenţiei AFP. El lasă în urmă o soție și șase copii. Marai și-a început cariera la AFP în vremurile talibanilor. "Ei urăsc jurnaliștii, așa că am fost nevoit să lucrez foarte discret", a scris Marai într-o retrospectivă publicată pe 14 octombrie 2016 pe unul dintre blogurile corespondenților.
Ura nu a fost niciodată învinsă în aproape două decenii. Armele nu înfrâng ura. Acest lucru nu-l poate face decât o viziune politică, dar care trebuie să fie credibilă şi discutată în mod deschis. Ultimul paragraf din postarea lui Marais reprezintă inventarul civil al unei intervenții occidentale în mare măsură eşuate:
"Nu mai există nicio speranță. Din cauza lipsei de securitate, viața pare a fi chiar mai dificilă astăzi decât în timpul talibanilor. În fiecare dimineață, când mă duc la birou, și în fiecare noapte, când mă duc acasă, mă gândesc la autovehicule care ar putea fi o capcană și la atentatori sinucigași desprinzându-se din mulțime. "
Numai în primele patru luni ale acestui an, locuitorii din Kabul au suferit douăsprezece atacuri grave. Rezultatul: un climat de frică. Oamenii se închid în ei înşişi. Shah Marai, care a fost ucis astăzi, și-a închis blogul în 2016 cu propoziția:
"N-am mai văzut nicicând o asemenea lipsă de perspective pentru viață și nici nu văd vreo cale de ieșire din tunel. Este o vreme a spaimei".
Smulgerea din rădăcini a democraţiei
Nu a fost primul atac asupra libertății presei din Afganistan. Acest atentat coordonat, în care au fost masacraţi jurnalişti, a avut însă un scop clar: distrugerea din rădăcină a ideei democratice - fie ea şi timidă - din această țară. În aceste condiții, mai pot avea loc, în octombrie, cu întârziere de trei ani, alegeri parlamentare? Când jurnaliștii tac, democrația muţeşte la rându-i.
Câți jurnalişti se vor mai grăbi să ajungă în locul următorului atentat? Şi câţi vor mai acoperi campaniile electorale majore din ţară? Lumina pe care ziariștii afgani o aduc, zi cu zi, în această viaţă confruntată cu războiul, a devenit din nou mai întunecată.
Cei unsprezece copii care au murit, tot luni, într-un alt atac asupra unui convoi NATO din Kandahar, în sudul Afganistanului, rămân anonimi și dispar în statistici.
Autor: Sandra Petersmann / vd
</doc>
<doc docid='dw_43561624' lang='ron' type='mono' source='https://www.dw.com/ro/ro/comentariu-mână-în-mână-spre-tărâmul-nimănui/a-43561624' term='MERS'>
Provin din lumi diferite: avocatul pentru drepturile omului Moon, o figură mai degrabă ştearsă, şi sinistrul copil problemă al politicii internaţionale, Kim. Moon e pragmatic şi vrea să contruiască punţi de legătură, lui Kim îi plac provocările cu rachete. Preşedintele Coreei de Sud care a fugit din Nord şi a fost nevoit să lupte toată viaţa pentru democraţie, se întâlneşte cu un tiran din a treia generaţie, adulat de popor ca un zeu, care se gândeşte în primul rând la supravieţuirea dinastiei sale.
În ciuda tuturor diferenţelor, cei doi şefi de stat s-au salutat cu o căldură demonstrativă. Pentru prima dată, un lider nord-coreean a păşit pe teritoriul sud-coreean. Mână în mână au trecut încă o dată peste linia de demarcaţie care urmează să se transforme dintr-un simbol al diviziunii într-un simbol al păcii, a spus Moon. Şi liderul distant de la Phenian a făcut eforturi să pară relaxat, a zâmbit larg în faţa camerelor video din întreaga lume, i-a mângâiat pe copiii cu flori şi a glumit cu sora lui, mereu strălucitoare, despre meniul cu bunătăţi din ambele state coreene.
Alexander Freund conduce departamentul DW pentru Asia
Întâlnirea e un moment istoric. Chiar şi cei aproximativ 3000 de jurnalişti din întreaga lume au aplaudat spontan, când cei doi şefi de stat s-au arătat neaşteptat de prietenoşi când s-au întâlnit. Aşteptările sunt mari - poate prea mari. Acest summit pune capăt, în primul rând, tăcerii din ultimii ani. Coreea de Sud speră la un acord de pace, care ar înlocui armistiţiul care încă e în vigoare. La fel ca SUA, vrea o denuclearizare a Coreei de Nord şi relaţii bune de lungă durată, în timp ce Coreea de Nord urmăreşte recunoaşterea sa ca putere nucleară, dar şi ajutoare economice, din moment ce sancţiunile economice au afectat-o profund. Ambele părţi au căzut de acord să renunţe la provocări. Într-o declaraţie comună, ambii lideri s-au pronunţat pentru o denuclearizare a peninsulei.
În ciuda tuturor gesturilor prietenoase, e nevoie în continuare de scepticism, din moment ce şi primele două summituri intercoreene din 2000 şi 2007 au generat speranţe mari, iar liderii celor două state au anunţat măsuri de refacere a încrederii. Familiile despărţite din Coreea de Sud şi Coreea de Nord au putut să-şi revadă rudele. În plus, a fost înfiinţat centrul comercial special Kaesong. Dar euforia a dispărut repede, iar discuţiile s-au încheiat când Coreea de Nord a continuat să-şi urmeze ambiţiile nucleare.
E cu atât mai surprinzător că s-a ajuns acum la acest nou summit, a cărui atmosferă e atât de prietenoasă. Social-liberalul Moon e preşedinte doar de aproximativ un an, dar a realizat mai multe în privinţa politicii de apropiere dintre cele două state coreene decât cei doi precedesori ai săi conservatori. Dar şi Kim a mers mai departe decât tatăl şi bunicul său cu politica nucleară riscantă, iar Coreea de Nord a ajuns o ameninţare serioasă şi poate să negocieze cu inamicul istoric, SUA. Într-o lună urmează să se întâlnească cu preşedintele Trump - cu câteva săptămâni în urmă, o astfel de întâlnire era de neimaginat.
Acest summit intercoreean a pus capăt unei spirale periculoase a escaladării tensiunilor din ultimele luni. Preşedintele Trump ar face bine să continue discuţiile directe, acestea ajută mai mult decât postările de pe Twitter. Pas cu pas, toate părţile pot să încerce să refacă încrederea pierdută şi să găsească o soluţie pentru pace. Dacă ar reuşi, Trump ar avea mai mult succes decât toţi predecesorii săi.
Autor: Alexander Freund (das)
Coreea de Nord își oprește testele nucleare și este în dialog cu SUA. Este un progres clar, dar este încă prematur să vorbim de pace în peninsula din nord-estul Asiei, crede redactorul FAZ Peter Sturm. (21.04.2018)
</doc>
<doc docid='dw_43523678' lang='ron' type='mono' source='https://www.dw.com/ro/ro/jurnalul-brexit-ce-uniune-vamală-doriți/a-43523678' term='MERS'>
Vremuri grele pentru Theresa May: presiunile vin din toate părțile. Conservatorii moderați vor ca Marea Britanie să rămână în uniunea vamală cu UE, pentru a evita controalele complicate și costisitoare la Canalul Mânecii. Ar însemna însă ca britanicii să accepte acordurile europenilor cu alte părți fără a avea nicio putere de decizie. Pe de altă parte, orașul Dover nu s-ar transforma într-o parcare uriașă pentru camioane.
Camera Lorzilor din parlamentul britanic a votat în favoarea rămânerii în uniunea vamală. Și politicienii mai împăciuitori de la Londra au avut impresia că May ar putea să uite de liniile ei roșii și să rămână acolo, pur și simplu. În acest caz nu ar fi nevoită să-și testeze majoritatea destul de slabă din Camera Comunelor, care respinge un Brexit dur, pentru a invalida votul Camerei Lorzilor. Dar May nu poate să-și facă socotelile fără susținătorii Brexitului, așa-numiții Brexiteers. Boris Johnson și Liam Fox au amenințat că o vor aborda dur pe șefa de guvern pentru a împiedica orice compromis prost. Sigur că Marea Britanie va părăsi uniunea vamală cu UE - pentru a intra din nou mai târziu într-o uniune vamală cu UE, s-a bâlbâit deputatul conservator Stephen Kerr la televizor. Și nu-i vorba, oare, de aceeași uniune vamală? Păi, da și nu, e alta, dar asemănătoare: E amuzant când cineva trebuie să explice în două minute lucruri complicate pe care nu le înțelege.
Așa-numiții Brexiteers vor ceea ce califică drept "max-fac": controale vamale simplificate, fără ca Marea Britanie să mai facă parte din uniunea vamală cu UE. Oricare altă variantă n-ar fi altceva decât o intrigă bizantină pentru a încetini și opri Brexitul - ceea ce conservatorii nu ar accepta niciodată. Pe de altă parte, nici UE nu ar accepta principiul max-fac.
Nu pare să treacă nicio zi fără ca guvernul lui May să primească o palmă de la Camera Lorzilor. Într-o singură săptămână, ea a suferit cinci înfrângeri legate de Brexit. Cine se cred? Vajnicii Brexiteers sunt furioși și amenință cu desființarea Camerei Lorzilor. Susțin că au adunat 100.00 de semnături în acest scop. Oare i-a ajutat Cambridge Analytica?
Dar Camera Lorzilor nu se lasă. După ce lorzii i-au amintit guvernului de utilitatea uniunii vamale, au votat și în favoarea păstrării Cartei drepturilor fundamentale a Uniunii Europene după Brexit, care garantează drepturile politice, sociale și economice pentru milioane de cetățeni europeni. Avocatul și expertul pentru protecția drepturilor omului, Lordul Pannick, care nu face parte din niciun partid politic, a declarat după acest vot: "Mă tem că guvernul vrea să scape de anumite drepturi din acest document, pentru că are o atitudine sceptică față de drepturile fundamentale."
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/2uNHg
De partea cealaltă a baricadei ideologice se află Lord Keen: Preluarea unui "drept străin" e una dintre "cele mai mari grozăvii constituționale de la 1689 încoace". În acel an a fost adoptată "Bill of Rights", care a stabilit drepturile parlamentului în fața monarhului - o grozăvie?
Nu strică să ne amintim de istorie: Regele William III a fost nevoit să accepte noua legislație. De altfel, el provenea din casa regală olandeză Oranje - un caz tipic, deci, al unui angajat european. Dar cu lucrătorii europeni, cum bine știm, urmează să se termine după Brexit.
În ultimul timp, la Bruxelles a domnit o liniște dubioasă în legătură cu Brexitul. Poate fi un semn bun, dacă negocierile înaintează într-o atmosferă discretă a profesionalismului. Sau un semn rău, dacă nu se întâmplă nimic. Ultima variantă e mai probabilă.
În caz că i-a fost dor cuiva de declarațiile acide ale negociatorului-șef pentru Brexit, Michel Barnier: el și-a făcut apariția la târgul industrial de la Hanovra, unde Germania și-a etalat cele mai noi succese în materie de roboți și inteligență artificială. Cu această ocazie, Barnier a vorbit despre avantajele pieței comune europene, care urmează să rămână și după Brexit. A declarat că nu vor exista compromisuri în acest sens. Potrivit lui, există progrese în procesul de divorț al Marii Britanii, "dar nu vor exista certitudini despre perioada de tranziție, decât după ce au fost stabilite detaliile despărțirii". Nu s-a ajuns încă la acest punct, printre altele din cauza frontierei irlandeze: "Acest lucru înseamnă că firmele n-au voie să piardă timp și trebuie să fie pregătite pentru toate scenariile."
Ce-i cu viitorul? O propunere pentru un acord de liber schimb din partea Uniunii Europene e deja pregătit. "Acum e rândul Marii Britanii să-și prezinte propria viziune pentru viitor, care ori corespunde liniilor roșii, ori se adaptează"?
Antrenorul clubului FC Liverpool, germanul Jürgen Klopp, a dat dovadă de inteligență și bun simț când a vorbit despre Brexit după victoria din semifinala Champions League: "Uniunea Europeană nu-i perfectă și nu va fi niciodată perfectă, dar a fost ideea noastră cea mai bună. Istoria arată că lucrurile au mers bine, când țările mari au colaborat. Dacă ne dezbinăm, avem probleme. Nu l-am înțeles pe Cameron (care a inițiat referendumul privind Brexitul). Și întrebarea dacă Marea Britanie să rămână în UE sau nu a scindat țara. (...) Cred că dacă rămânem împreună ca europeni ne descurcăm cu problemele viitorului."
N-are nimeni un post de consilier politic, editorialist-șef sau expert european pentru Jürgen Klopp? Preferabil part-time, ca să-i rămână timp să se ocupe și de echipa FC Liverpool.
Autoare: Barbara Wesel (das)
Trimiteţi  Facebook   Twitter   google+   Whatsapp   Tumblr   linkedin   Digg   myspace   Newsvine
Permalink https://p.dw.com/p/2uNHg
Presa continuă să speculeze cu privire la o eventuală renunțare la Brexit. Wolfgang Schäuble a alimentat aceste discuții, invocând solidaritatea europeană în cazul Skripal. Cât de realist este acest scenariu? (03.04.2018)
Începute acum un an, negocierile pentru Brexit arată că este imposibil să părăseşti UE fără să-ţi provoci singur daune. Ar fi timpul ca britanicii să revină asupra deciziei privind separarea, consideră Bernd Riegert. (29.03.2018)
</doc>
<doc docid='dw_43517188' lang='ron' type='mono' source='https://www.dw.com/ro/ro/europa-scade-în-clasamentul-pe-2018-privind-libertatea-presei/a-43517188' term='MERS'>
Europa a devenit mult mai periculoasă pentru jurnaliști, reiese din raportul pe 2017 al organizaţiei Reporteri fără frontiere (Reporters sans frontieres, RSF).
Patru din cele cinci țări în care situaţia s-a înrăutățit semnificativ conform barometrului anual al libertății presei, se află în Europa. De exemplu, în statele membre ale UE, Malta, Republica Cehă și Slovacia, libertatea presei a scăzut.
Chiar și în Serbia, candidată la aderarea la UE, politicienii importanţi intimidează jurnaliștii și vocile critice, prin campanii de presă, plângeri și amenințări via mass-media. Acest lucru creează un climat ostil, otrăvit, care adesea deschide calea pentru violențe împotriva presei, declară RSF cu sediul la Berlin.
Anul trecut, în Malta și în Slovacia, s-a mers dincolo de amenințări: cei doi reporteri de investigație Daphne Caruana Galizia și Jan Kuciak au plătit cu viața pentru anchetele lor.
Harta Europei - Libertatea presei, 2018
Principiile democratice, în pericol
Pentru Christian Mihr, acest lucru arată că vânarea sistematică a jurnaliştilor nu se mai limitează la regimuri represive, cum ar fi Turcia sau Egiptul. Într-un interviu pentru DW, directorul Reporteri fără frontiere a afirmat: ”Cred că tendinţele din Europa Centrală și de Est arată că avem în multe cazuri de-a face cu democraţii care nu sunt solide şi a căror aderare la UE a fost prematură“.
Numeroasele derapaje petrecute anul trecut susțin această evaluare. Fostul prim-ministru slovac Robert Fico l-a descris în mod repetat pe Jan Kuciak, jurnalistul ucis, drept ”o prostituată anti-slovacă murdară“ sau ”hienă“. Președintele ceh Milos Zeman a apărut în public cu un Kalașnikov din lemn căruia i-a ataşat menţiunea ”pentru jurnaliști“. În Polonia, după preluarea mandatului la sfârșitul anului 2015, guvernul național-conservator a plasat instituţiile publice de presă sub controlul rigid al statului, reducând la tăcere vocile critice din redacţie.
În Ungaria, noul guvern al prim-ministrului reales, Viktor Orban, dictează, uneori la propriu, direcţia editorială a posturilor publice de radio şi televiziune. În plus, în vara anului trecut, întreprinzătorii apropiaţi de Orban au cumpărat ultimele ziare regionale independente.
Christian Mihr a observat şi alte nereguli. "În mass-media maghiare au apărut liste de corespondenți străini care nu sunt bineveniți, inclusiv jurnalistul liberal Keno Verseck, care lucrează şi pentru DW". Nu e de mirare că, după învestirea lui Orban, Ungaria a scăzut cu mai mult de 50 de locuri în raportul privind libertatea presesi, întocmit de ONG-ul sus-amintit, ocupând momentan poziţia 73. O astfel de deteriorare este fără precedent în Europa, spune Mihr.
Înrăutăţire în 42 la sută din cazuri
Organizația observă, de asemenea, o înrăutățire a libertății presei în multe alte regiuni ale lumii, inclusiv în țări precum SUA, India și Filipine. Politicieni de rang înalt și chiar șefi de stat denunță în mod deliberat jurnaliștii critici ca "trădători" sau "teroriști". În primul an de mandat al președintelui Donald Trump, Statele Unite au pierdut două locuri în clasamentul ONG-ului, fiind acum pe poziţia 45.
Christian Mihr
Autorii raportului îl critică în special pe Donald Trump pentru ceea ce ei cataloghează drept "retorică stalinistă", atunci când îi calomniază pe unii jurnaliști drept "dușmani ai poporului".
Purtătoarea de cuvânt Reporteri fără frontiere, Katja Gloger, consideră că aceasta este o spirală periculoasă, la sfârșitul căreia toți pierd. "Democrațiile trăiesc din dezbateri publice și critici, iar oricine polemizează sau chiar incită la ură împotriva jurnaliștilor incomozi, punând la îndoială credibilitatea mass-media, distruge în mod deliberat fundamentele unei societăți democratice", a spus Gloger.
Germania: locul 15 din 180 de ţări
Raportul organizaţiei privind libertatea presei pe 2018 compară situația jurnaliștilor din 180 de ţări și teritorii. Clasamentul se bazează pe un sondaj cu 71 de întrebări la care au răspuns jurnaliștii din țările respective.
Aceste evaluări sunt completate de numărul calculat al atacurilor, actelor de violență și arestărilor la care au fost supuşi jurnaliștii în țara respectivă. Rezultă un punctaj pe baza căruia este stabilit un clasament.
În 42% din țările evaluate, situația s-a înrăutățit față de anul trecut. Germania rămâne aproape constantă, la mijlocul tabelului, avansând numai din motive matematice de la locul 16 până la 15. În Germania, agresiuni fizice, amenințări și intimidări la adresa jurnaliștilor au fost înregistrate în special în timpul protestelor împotriva summitului G20 de la Hamburg, în iulie 2017. Reporteri fără frontiere critică şi amendamentul adus anul trecut legii vizând serviciile de informaţii sau legea pentru combaterea urii pe reţelele sociale. Ambele legi au puterea de a interfera semnificativ cu diversitatea opiniilor și protecția surselor secrete.
În partea de sus a clasamentului se află Norvegia, înaintea Suediei și Olandei. România a urcat două poziții și ocupă locul 44. Ca și în 2017, Coreea de Nord (180), Eritreea (179) și Turkmenistan (178) se află la baza clasamentului libertății presei. Aşadar, dictaturi care nu permit o activitate independentă a presei. Creșterea solidarității între jurnaliști din întreaga lume, demonstrată și după arestarea lui Deniz Yücel (jurnalist german de origine turcă) în Turcia, rămâne un semn important de speranță.
Autor: Richard Fuchs
Răpiți, torturați și uciși: la nivel mondial crește violența asupra jurnaliștilor. Dar numai unul din 10 delicte este elucidat. Deseori, statele în care aceștia trăiesc sunt cei mai mari dușmani ai lor. (02.11.2017)
Organizația Reporteri fără frontiere a dat publicității raportul pe 2016 privind respectarea libertății presei. Potrivit documentului, jurnaliștii și mass-media independente sunt sub o presiune tot mai mare. (20.04.2016)
</doc>
<doc docid='dw_43492612' lang='ron' type='mono' source='https://www.dw.com/ro/ro/comentariu-cu-nahles-spre-libertate-şi-ţărmuri-însorite/a-43492612' term='MERS'>
Şi mai rău cu greu ar fi putut să meargă lucrurile pentru prima femeie aleasă şefă de partid în istoria de 155 de ani a SPD. Doar două treimi din delegaţi au votat la congresul de la Wiesbaden pentru Andrea Nahles. Doar Oskar Lafontaine a câştigat în 1995 preşedinţia SPD cu un rezultat mai slab. Păcat. Premiera alegerii unei femei în fruntea social-democraţilor germani putea fi mai celebrată.
Dar rezultatul slab obţinut de ea nu are desigur legătură cu faptul că Andrea Nahles este o femeie. Este de asemenea un vot care nu a avut nimic personal cu politiciana de 47 de ani. Este de fapt expresia rupturii adânci care marchează în prezent acest partid. Social-democraţii germani sunt foarte divizaţi cu privire la direcţia în care trebuie să o ia formaţiunea pentru a se reînnoi. Una din tabere este de părere că doar o schimbare politică radicală spre stânga poate salva SPD. Înapoi la originea de partid al muncitorilor şi al oamenilor de rând. Cu mai multă implicare a statului, mai multe ajutoare sociale. Gata cu Hartz IV, ajutorul de bază pentru şomeri!
Se poate şi cu ceva mai multă băgare de seamă?
O înnoire a SPD vizează şi cealaltă tabără din partid. Dar una nu atât de radicală, nu atât de la stânga, nu atât de împotriva neiubitei mari coaliţii de guvernare. Cu ceva mai multă băgare de seamă. Este de altfel direcţia urmărită de Andrea Nahles. Ea vrea ca SPD să rămână în marea coaliţie. SPD ar trebui să fie un partener de guvernare de încredere, dar cu propria sa semnătură politică inconfundabilă. Guvernare şi împrospătare în acelaşi timp. Un act de echilibristică. Un şpagat care nu are cum să reuşească, spun criticii.
Autoarea DW Sabine Kinkartz
Aceşti critici nu cred că Andrea Nahles poate sau vrea să înnoiască cu adevărat partidul. Ea este membră a SPD de 30 de ani. Ea se află demult în conducerea partidului, a îndeplinit mai multe funcţii, inclusiv pe cea de ministră în guvernarea Merkel. Nahles face parte de fapt din establishment-ul politic. Şi exact asta este problema. Ea este asociată cu toate lucrurile care au mers prost în ultimii ani. Poate cineva aflat în această poziţie să se reinventeze?
A fost un pic naiv
O treime din delegaţi a răspuns cu "Nu" la această întrebare. Nici nu e de mirare. A fost naiv din partea doamnei Nahles să se aştepte la un rezultat mai bun. A uitat ea oare cât de strâns a fost votul de la congresul SPD de la Bonn privind intrarea partidului la guvernare alături de conservatori? Cei care au votat împotrivă au dorit să transmită şi un mesaj conducerii propriului partid.
În acest context, rezultatul de la Wiesbaden este unul onest. SPD a pierdut imens din popularitate în rândul electoratului. Se află la pământ, aproape să nu se mai poată numi un partid popular. Andrea Nahles are sarcina de a întoarce situaţia, de a resuscita social-democraţia. Aceasta este unitatea de măsură cu care va fi judecată prestaţia ei. Simultan, ea trebuie să readucă unitatea partidului. O muncă demnă de Hercule. Nu degeaba i se spune "Trümmerfrau", o referinţă la femeile care au lucrat după Al Doilea Război Mondial la reconstruirea Germaniei ruinate.
Din acest aspect, poate că este chiar mai bine că noua şefă nu a primit lauri anticipaţi. Ea are şansa să arate ceea ce poate. Să muncească din greu şi să lupte a arătat deja că poate. 66% din voturile colegilor - de aici încolo nu poate să o ia decât în sus. Ca într-o veche melodie muncitorească socialistă: "Spre libertate şi ţărmuri însorite, spre lumină! Din întunericul trecutului, viitorul este luminos."
Autoare: Sabine Kinkartz/os
</doc>
<doc docid='dw_43346259' lang='ron' type='mono' source='https://www.dw.com/ro/ro/despre-spiritual-și-temporal-într-o-europă-a-valorilor/a-43346259' term='MERS'>
S-a petrecut oare ceva important sau e numai efectul de-o clipă al unor mari emoții publice? Asistăm la un recul al Europei progresiste în beneficiul celei conservatoare? Sau e numai un consolatio adresat bisericilor creștine ”lăsate în urmă” de evoluțiile din ultimul secol? E greu de spus, dar e cert că discursul președintelui Emmanuel Macron din seara de luni în fața episcopilor catolici din Franța a trezit interesul tuturor, iscând o vie polemică: ”Consider că laicitatea nu are în niciun caz ca funcțiune să nege spiritualul în numele temporalului și nici să smulgă din sânul societăților noastre partea de sacralitate care îi nutrește pe atâția dintre concetățenii noștri. Sunt în calitate de șef al statului garantul libertății de a crede și de a nu crede, dar nu sunt nici inițiatiorul și nici promotorul unei noi religii a Statului care să înlocuiască transcendența divină cu credo-ul republican”.
Discursul președintelui Emmanuel Macron a fost criticat virulent  de stânga socialistă și de cea radicală în numele laicismului întemeiat pe legea separației dintre stat și biserică din 1905. Dar ne interesează acum mai puțin circumstanțele politicii franceze și mai mult calitatea în sine a discursului lui Macron și argumentele sale de ordin general. În treacăt, să amintim totuși că acest discurs se produce la scurtă vreme după moartea colonelului Beltrame, ofițerul de jandarmi care, la finele lunii trecute, s-a oferit pe sine în locul ostaticilor ținuți de un terorist islamist. Emoția publică a fost pe măsura sacrificiului și nu puțini au remarcat că ofițerul de jandarmi fusese un credincios catolic.
Dar dacă omagiul pe care președintele Macron îl adusese colonelului Beltrame fusese primit bine de toată lumea (mai ales că nu vorbise explicit despre filonul creștin al sacrificiului), de data aceasta, i s-a reproșat că ar fi mers prea departe. În realitate, Emmanuel Macron nu a facut decât să reclame restaurarea echilibrului distrus de ultimile decenii de profesarea unui progresism à outrance.
Dezbaterea ne este pe deplin familiară, căci a cunoscut în România cel puțin două episoade semnificative. Mai întâi a fost procesul icoanelor din școli, un profesor de filozofie de la Buzău pretinzând că o icoană pe sticlă ar ofensa sensibilitatea fiicei sale. Susținut cu aplomb de toate ONG-urile cu agendă radicală din România, profesorul de la Buzău a făcut mare carieră, dar a pierdut în cele din urmă procesul la Înalta Curte. Și nici atunci nu s-ar fi dat bătut (în definitiv era parte dintr-o campanie mai largă desfășurată la nivel european) dacă CEDO nu ar fi dat câștig de cauză statului italian reclamat de aceia care, într-un proces similar, solicitau scoaterea crufixului catolic din clădirile oficiale. Sentința CEDO crea o jurisprudență care se răsfrângea însă și asupra cazului românesc. Al doilea episod a fost desigur cel al Religiei ca disciplină școlară, care a ajuns, așa cum ne amintim, la Curtea Constituțională.
În ambele cazuri fusese evident că cei ce reclamau eliminarea simbolurilor creștine din spațiul public profesau o formă de laicism radical care abandonase complet neutralitatea. Atei militanți, aceștia tratau faptul de credință ca pe o formă de obscurantism care ar trebui eradicat complet, prin ”educație”, din societățile noastre. În virtutea acestor concepții statul ar fi renunțat la poziția sa imparțială față de credințele și convingerile propriilor cetățeni, scoțând creștinismul din sfera respectabilității și izolându-l într-o periferie ”suspectă”.
Discursul lui Macron observă (și Franța este un teren chiar mult mai propice pentru acest tip de observații) că laicismul -  care și-a propus la origine o perfectă neutralitate, o manieră imparțială de a-i trata pe credincioșii diferitelor culte, pe atei, agnostici șamd -  a ajuns, încetul cu încetul, să îmbrățișeze ateismul ca pe un adevăr al Statului sau ca pe o religie cu semnul minus.
Miza politică este enormă și ea privește chiar sensul liberalismului în Europa. Atunci când progresiștii radicali se prezintă pe sine ca promotori ai democrației liberale vorbind cu insistență despre ”Europa valorilor”, ei comit o gravă impostură, dar mai grav este că, distrugând vechiul sens al liberalismului - care implică echilibru și dubitație,  ei pregăteasc terenul pentru o nouă intoleranță ideologică.
</doc>
<doc docid='dw_43337515' lang='ron' type='mono' source='https://www.dw.com/ro/ro/greve-masive-în-germania/a-43337515' term='MERS'>
Sindicatul german Verdi a continuat grevele de avertisment în sectorul public, cerând salarii mai mari pentru angajați, înaintea unor negocieri cruciale prevăzute pentru săptămâna viitoare. Mii de angajați din serviciile publice din mai multe landuri federale au refuzat să lucreze miercuri dimineață, afectate fiind mai ales transportul în comun, grădinițele, agențiile de plasare a forței de muncă, administrația, spitalele și serviciul de salubrizare.
În cel mai populat land german, Renania de Nord-Vestfalia, transportul în comun a fost paralizat inclusiv în capitala regională Düsseldorf, unde aproape toate metrourile, tramvaiele și autobuzele au rămas pe loc. "Aici nu se mișcă nimic", a declarat o purtătoare de cuvânt a sindicatului Verdi. La grevă au participat 2000 de angajați, care și-au început protestul deja la ora 3 dimineața.
Marți a fost haos la aeroporturi, din cauza grevelor angajaților din domeniu. Miercuri se lucrează însă
Și în landul Renania Palatinat, transportul public în regiunea Rhein-Neckar a fost total blocat, după oprirea circulației trenurilor și autobuzelor. În Hessa au avut loc greve în același sector în capitala Wiesbaden, în timp ce la Würzburg, în Bavaria, s-au repetat blocajele din transportul public pe distanțe scurte. În Renania Palatinat s-a oprit lucrul și în alte sectoare publice, precum grădinițe și spitale. Sistemul sanitar a fost afectat și în vestul și sudul landului Hessa, urmând ca protestele să se extindă pe parcursul zilei, după cum a anunțat Verdi.
În Bavaria, cele mai importante proteste se înregistrează în nordul landului. La Würzburg nu au mers tramvaiele. La Bayreuth a fost afectată administrația locală, iar clinica din oraș a anunțat de asemenea că se alătură grevelor de avertisment. În regiunea Oberpfalz, sindicatul Verdi a anunțat greve extinse, menționate fiind oficiile publice din Regensburg. La Nürnberg sunt afectate 130 din cele 140 de grădinițe, conform informațiilor de la primărie.
Sindicatul Verdi și cel al funcționarilor publici urmăresc prin aceste greve de avertisment să sporească presiunile înaintea negocierilor tarifare decisive care vor avea loc pe 15 și 16 aprilie la Potsdam. Se pare că negociatorul-șef din partea autorităților federale va fi chiar ministrul de Interne, Horst Seehofer (CSU).
Manifestație de protest la München
Verdi cere pentru cei 2,3 milioane de angajați din serviciile publice, pe care îi reprezintă la nivel federal și local, majorări salariale de 6%, cu o creștere minimă de 200 de euro pe lună. Negocierile tarifare au debutat pe 26 februarie, iar sindicatele au apelat de atunci de mai multe ori la greve de avertisment pentru a-și întări poziția la discuții. Autoritățile federale și Asociația locală a Patronatelor nu au prezentat deocamdată nicio propunere de majorare a veniturilor în sectorul public.
Dacă negocierile de săptămâna viitoare vor eșua, sindicatul Verdi vizează extinderea masivă a protestelor. "Situația grevelor se va înrăutăți major într-un astfel de scenariu", a declarat șeful Verdi, Frank Bsirske, pentru postul berlinez Spreeradio.
"Există de ambele părți voința de a se ajunge la un acord", a spus președintele Asociației funcționarilor germani tot pentru Spreeradio. "Nu cred că sindicatele și angajatorii au vreun interes ca aceste negocieri salariale să intre într-o a patra rundă." El a avertizat însă: "Dacă patronatele își închipuie că pot împinge în jos creșterile salariale, atunci grevele vor continua."
Marți, grevele au paralizat parțial traficul aerian intern, fiind afectați mii de pasageri. Zborurile au fost însă deja reluate și nu se așteaptă pe termen scurt noi proteste în acest sector.
os/rs (dpa, rtr)
</doc>
<doc docid='dw_43286069' lang='ron' type='mono' source='https://www.dw.com/ro/ro/ungaria-și-ue/a-43286069' term='MERS'>
La Bruxelles, nimeni nu se îndoiește de o nouă victorie, duminică, a partidului naționalist-conservator Fidesz al premierului Viktor Orban. Uniunea Europeană se așteaptă la încă patru ani de ”orbanism”, așa cum numesc diplomații UE transformarea Ungariei într-un stat mai degrabă autoritar și în permanentă opoziție cu linia Uniunii Europene.
Comisia Europeană urmărește din 2010 schimbările în construcția statală, în justiție și în mass-media, pe care le face Orban. Au existat mai multe proceduri de infringement pentru a corecta legile ungare care contraveneau dreptului UE. După amenințarea cu activarea Articolului 7 din tratatele europene, Viktor Orban a făcut câteva concesii. Dar relația cu Comisia Europeană a rămas tensionată. Guvernul Ungariei refuză să preia refugiați conform deciziei Curții Europene de Justiție. Orban vorbește despre ”dictatura UE” și își face campanie pe seama ”înstrăinării prin invazia islamică” și a ”refugiaților lui Merkel”.
Cele mai mari probleme, crede Orban, le creează cancelara Germaniei și Uniunea Europeană. Refuzul lui Orban de a se supune deciziei CEJ este fără precedent.
Orban critică UE, dar îi ia banii
Premierul Ungariei, Viktor Orban
Retorica dură de la Budapesta îi surprinde pe politicienii UE, pentru că din 2004, de când Ungaria a devenit membru comunitar, este una dintre țările care primește cele mai multe fonduri UE. În ultimii zece ani, au fost livrate de la Bruxelles către Budapesta 34 miliarde de euro. ”De ce mușcă Orban mâna care îl hrănește?”, se întreabă mulți.
Și nu hrănește numai politicieni ca Viktor Orban, ci și familia sa extinsă. Oficiul European de Luptă Antifraudă (OLAF) a descoperit, în ianuarie, că o firmă a ginerelui lui Orban profitase des și în stil mare de fonduri UE. În raportul OLAF scrie despre ”mari nereguli și conflicte de interese”. În cazul de față, Ungaria ar putea fi obligată să returneze 43 milioane de euro din fonduri europene.
Publicațiile de opoziție din Ungaria scriu mereu despre o rețea de corupție și nepotism, în care ar fi implicați și fratele și tatăl lui Viktor Orban. Ziarul "Pester Lloyd" (de limbă germană) susține că, eventual, și Orban însuși se servește din comisioane obținute prin vânzarea dreptului de ședere în UE către cetățeni străini înstăriți, așa-numita ”Golden Visa”, obținută prin cumpărarea de obligațiuni de stat în Ungaria.
În decembrie, Comisia Europeană a adus din nou Ungaria în fața Curții Europene de Justiție de la Luxemburg, din cauza unei legi, prin care activitatea NGO-urilor a fost puternic limitată în Ungaria. Legea cu pricina era îndreptată în special împotriva miliardarului american George Soros, pe care Orban l-a declarat inamicul public numărul unu, din cauza viziunilor social-politice prea liberale ale investitorului de origine maghiară. Orban a făcut și declarații antisemite la adresa lui Soros în campania electorală. Vorbea despre un dușman internațional, necunoscut, care, în loc să muncească, speculează cu banii. Cuvintele folosite de Orban au amintit puternic de hărțuirea evreilor de către staliniști în Ungaria, după cel de-al doilea Război Mondial.
Ungaria alege un ”bărbat puternic”
Parlamentul de la Budapesta
Electoratul ungar nu pare să fie deranjat de semnalele de alarmă trase de UE. Conform unui sondaj realizat de un institut sociologic din Austria, 88% din alegătorii ungari își doresc la cârma țării ”un bărbat puternic”. Cine altul ar putea fi acest bărbat puternic, dacă nu Viktor Orban, care caută apropierea altor bărbați puternici, precum președintele rus, Vladimir Putin, sau cel american, Donald Trump?
EU nu a putut împiedica prea mult eroziunea statului de drept în Ungaria. Orban a mers de fiecare dată până la limitele legislației UE. ”Instrumentele folosite de UE până acum s-au dovedit a fi puțin eficiente”, spune Martin Michelot, de la think tank-ul Europeum, din Praga. Uniunea Europeană nu poate interveni în ordinea de stat și în structura internă a unui stat membru. Așa prevăd tratatele UE. Dar poate să verifice, dacă regulile unui stat de drept sunt respectate.
Ungaria a scăpat de activarea Articolului 7. Dar Parlamentul European (PE) vrea să mai încerce o dată, la insistențele liberalilor. Aceștia pregătesc un raport, care conține deraierile Ungariei. Până la sancțiuni e drum lung, pentru că aceasta necesită majoritatea în plen. Partidul Fidesz al lui Orban aparține Partidului Popular European (PPE). Acesta reprezintă cel mai mare grup parlamentar în PE, care nu s-a pronunțat încă public cu privire la Orban. Dimpotrivă: șeful grupului, parlamentarul creștin-social german, Martin Weber, a recomandat electoratului, într-o revistă tabloidă din Ungaria, să-l realeagă pe Orban.
Bani numai pentru bună purtare?
Comisarul european pentru buget, germanul Günther Oettinger, a realizat de mult că Ungaria poate fi pusă sub presiune numai prin ceea ce o doare cel mai tare: buzunarul. La propunerea lui Oettinger, mulți șefi de stat și de guvern din UE au fost de acord, la un summit din februarie, să condiționeze strict direcționarea de fonduri către Ungaria cu respectarea regulilor statului de drept.
Vicepreședintele Comisiei Europene, Frans Timmermans, a subliniat în repetate rânduri că o condiție primordială pentru participarea la piața comună UE este respectarea statului de drept. Iar Oettinger a mai făcut o propunere, ca de altfel și guvernul german, ca fondurile pentru refugiați și solicitanți de azil să fie alocate din bugetul UE. Ceea ce ar însemna că numai statele care acceptă refugiați ar putea primi acești bani. Ungaria, Polonia și alte state refuză vehement această idee.
Problema este că noile reguli bugetare trebuie votate de toate statele UE. ”În cadrul negocierilor care urmează pentru bugetul UE pe perioada 2021-2027, contributorii trebuie să găsească metode prin care să-i pună pe 'copiii problemă' sub presiune”, a declarat un diplomat de la Bruxelles, care dorește să rămână anonim. Și Martin Michelot, expertul de la Praga pe probleme europene, spune că banii ar fi un instrument bun, poate singurul. ”O astfel de metodă este riscantă politic și nu se știe cât ar fi de sigură. Dar în orice caz, se pare că trebuie aplicate noi mecanisme de sancționare înaintea activării Articolulului 7”.
Prietenia ține până la bani
Momentul în care Jean-Claude Juncker i se adresează lui Viktor Orban: ”Salut, dictatorule!”
Reformele zonei euro, propuse de Franța și Germania, care ar putea duce în realitate la o ”Europă în două viteze”, sunt respinse de Ungaria, Polonia și alte state. Nu vor ca cei doi mari contributori să se miște mai repede, iar țările net-primitoare de fonduri să rămână în urmă.
Dar prietenia celor patru state Vișegrad se oprește la bani. Cehia ar putea deveni contribuabil în următoarea perioadă bugetară și nu vede cu ochi buni refuzul lui Orban de a se ralia la politica UE. Austria, a cărei guvern naționalist-conservator e de partea lui Orban când vine vorba despre politica referitoare la refugiați, nu rămâne pe aceeași poziție când se pune problema banilor. Cancelarul federal, Sebastian Kurz, nu vrea să-i finanțeze lui Orban deraierile de la normele UE.
Comisia Europeană încearcă încă să găsească un compromis cu Ungaria, care i-ar permite și lui Orban să-și păstreze credibilitatea. Se știe că președintele Comisiei Europene, Jean-Claude Juncker, își dorește o relație bună cu Orban. Acesta îl numește pe Juncker ”marele prinț”, referindu-se la țara sa de origine, Luxemburg. Juncker a făcut în 2015 o glumă la adresa lui Orban, salutându-l ”Bună, dictatorule!” Dar atunci încă se mai amuzau amândoi.
Autor: Bernd Riegert / lp
</doc>
<doc docid='dw_43162774' lang='ron' type='mono' source='https://www.dw.com/ro/ro/comentariu-catastrofa-diplomatică-a-lui-vladimir-putin/a-43162774' term='MERS'>
"Nu vă cred!" Acesta era mesajul pe care Konstantin Stanislavski, părintele teatrului rus modern, îl transmitea actorilor săi când nu era mulţumit de prestaţia lor. Marea Britanie şi aliaţii ei numeroşi din lumea întreagă au rostit pe 26 martie un mesaj colectiv de gen Stanislavski.
"Minţiţi!" Acesta este mesajul transmis Rusiei de UE, SUA, Canada şi Australia prin expulzările în masă fără precedent de diplomaţi ruşi. Este o măsură care va intra în manualele de istorie a relaţiilor internaţionale. O asemenea umilinţă publică nu au avut de suportat nici măcar Saddam Hussein sau dinastia Kim în Coreea de Nord. Este o victorie politică şi diplomatică majoră a premierei britanice Theresa May.
Două elemente ale acestei drame mi-au atras atenţia. Mica Islandă, care odată a înfruntat marea Uniune Sovietică, fiind prima ţară care a recunoscut independenţa Lituaniei în 1990, a anunţat un boicot politic şi diplomatic faţă de Moscova. Islanda nu este nici membră a UE, nici foarte apropiată de Londra, cum sunt SUA, Canada şi Australia. În al doilea rând, "cel mai bun prieten" al Kremlinului, premierul ungar Viktor Orban, a decis să expulzeze la rândul său un diplomat rus. Poate că nu a făcut-o prea de bunăvoie, dar liderul populist ungar care nu se fereşte să atace deseori UE şi care este cunoscut pentru relaţiile sale bune cu preşedintele rus Vladimir Putin, a dovedit astfel care sunt de fapt priorităţile sale.
Iar întreaga afacere s-ar putea să nu se termine aici. Preşedintele Consiliului European, Donald Tusk, a declarat că ţările din UE ar putea lua şi alte măsuri. Ar putea urma şi alte expulzări de diplomaţi ruşi, de către ţări care până acum nu au făcut-o, precum Slovacia sau Portugalia. Experţii Organizaţiei pentru Interzicerea Armelor Chimice analizează în prezent substanţa folosită în otrăvirea fostului spion Serghei Skripal şi a fiicei sale. Dacă se va conchide că a fost o substanţă fabricată în Rusia, ar putea urma noi expulzări. De exemplu din partea Japoniei, care deocamdată nu s-a grăbit să acţioneze. Autorităţile de la Tokio au transmis că monitorizează atent situaţia, fără a preciza dacă susţin sau nu poziţia britanico-americană.
Marionetele Kremlinului răspund cu bancuri
Într-o democraţie normală, un astfel de dezastru diplomatic public ar duce la demisii la cel mai înalt nivel în ministerul de externe şi serviciile speciale şi la o anchetă parlamentară în regim de urgenţă. Un incident de acest fel ar periclita şi poziţia guvernului.
Konstantin von Eggert
Dar Rusia nu este o democraţie. Ministrul de Externe Serghei Lavrov a ignorat scandalul şi a mers să joace un meci de fotbal cu veteranii de la FC Spartak. Ambasada Rusiei din Washington a răspuns cu o glumă pe Twitter, după ce Casa Albă a anunţat expulzarea a 60 de diplomaţi ruşi. Gluma a fost următoarea: ambasada rusă îi ruga pe cei care o urmăresc pe Twitter să voteze care dintre cele trei consulate americane din Rusia ar trebui închis de autorităţile de la Moscova, ca răspuns la închiderea consulatului rus din Seattle.
Parlamentarii de formă din Duma de Stat şi aşa-zişii "experţi" ai televiziunilor de stat şi-au bătut joc toată ziua de europeni şi au vorbit de diverse conspiraţii. Atentatul cu neurotoxină din Salisbury ar fi de fapt o provocare britanico-americană. Washingtonul şi-ar fi obligat lacheii să se alăture boicotului diplomatic - aceasta este versiunea servită din greu publicului rus. Pentru că, după cum vedeţi, marea Rusie nu poate avea decât duşmani pe măsură, nu nişte mini-inamici precum România sau Finlanda. Multă lume crede de altfel aceste explicaţii halucinante.
Sunt sigur că Kremlinul va răspunde la aceste expulzări cu contramăsuri: va da afară diplomaţi străini, va închide un consulat american. Biroul BBC de la Moscova ar putea fi de asemenea închis, dacă OFCOM, instituţia care reglementează piaţa media din Marea Britanie, va suspenda licenţa RT (Russia Today), televiziunea de propagandă a Kremlinului.
Regatul Unit ar putea face mai mult
Dar opţiunile politice şi diplomatice ale Moscovei sunt limitate, în timp ce Londra ar mai avea câteva: confiscarea "averilor suspecte" - cu alte cuvinte bunurile oligarhilor ruşi din Regatul Unit; retragerea cetăţeniei britanice pentru ei şi familiile lor; includerea de responsabili ruşi pe varianta britanică a aşa-numitei "liste Magnitsky" din SUA. Nu este exclus niciun boicot total al Campionatului Mondial de Fotbal care va avea loc anul acesta în Rusia, dacă se va dovedi fără dubiu implicarea Rusiei în atacul de la Salisbury.
Moscova a minţit oficial de multe ori înainte de incidentul din Salisbury: despre fostul ofiţer KGB Alexander Litvinenko, otrăvit conform Kremlinului de Boris Berezovski, despre "agresiunea Georgiei"  împotriva Osetiei de Sud, despre "fasciştii ucraineni" din Crimeea, despre absenţa trupelor ruseşti din Donbas, despre un închipiut controlor de trafic aerian care ar fi văzut un închipuit avion militar ucrainean doborând cu rachetă avionul de linie al companiei Malaysian Airlines. Această lungă listă de minciuni a dus la actualul dezastru diplomatic.
Dar Kremlinul nu va da înapoi. Pentru că interpretează orice retragere drept înfrângere. Sunt convins că Moscova se gândeşte deja la aşa-numitul "răspuns asimetric" pentru Occident. Are la dispoziţie în acest sens hackeri, propagandişti şi, la nevoie, forţele armate ruse. Războiul Rece semăna odinioară cu un meci de box. Avea reguli. În confruntarea sa actuală cu Vestul global, nu mai există reguli. Rusia lui Putin a ales un meci de MMA - arte marţiale mixte.
Autor: Konstantin von Eggert / os
SUA și jumătate din UE fac front comun împotriva Moscovei. Motivul: atacul cu neurotoxină asupra fostului agent rus Serghei Skripal în Marea Britanie. Vestul crede că Rusia s-a aflat în spatele atacului. (26.03.2018)
</doc>
<doc docid='dw_43156710' lang='ron' type='mono' source='https://www.dw.com/ro/ro/ue-turcia-sentimente-amestecate-mesaje-clare/a-43156710' term='MERS'>
Preşedintele Turciei, Recep Tayyip Erdogan, a declarat  în ajunul întâlnirii cu reprezentanţi ai UE care a avut loc la Varna, în Bulgaria, că ţara sa doreşte în continuare să devină membru cu drepturi depline al UE. El a cerut UE să-şi onoreze în sfârşit promisiunea veche de decenii şi să permită avansarea negocierilor de aderare. Dar nu se ştie de ce, concomitent, un ziar apropiat al guvenului de la Ankara a ofensat-o o dată în plus pe cancelara germană Angela Merkel, comparând-o cu Hitler. Dacă această strategie dublă era menită să confere cererii lui Erdogan mai multă pregnanţă, ea a eşuat.
Sentimente amestecate, mesaje clare
Participanţii la reuniunea de la Varna au luat cina împreună. Oare ce fel de înţelegere ar fi fost posibilă între salate şi felul principal? Chiar şi gazda reuniunii, premierul bulgar Boiko Borissov, a recunoscut mai târziu în faţa presei că întâlnirea a fost una tensionată. El a recomandat însă concentrarea pe elementele comune şi nu pe disensiunile existente între UE şi guvernul de la Ankara.
Premierul bulgar a elogiat însă Turcia fiindcă a avut grijă să nu mai sosească refugiaţi la frontiera comună cu Bulgaria. Astfel, Ankara îşi onorează obligaţiile ce-i revin potrivit acordului privind refugiaţii. În privinţa celorlalte probleme existente, acestea trebuie rezolvate pas cu pas, a mai declarat Borissov.
Dar în seara cinei comune nu s-a putut realiza nicio apropiere între cele două părţi. Preşedintele Consiliului UE, Donald Tusk, a descris atmosfera ce a domnit în timpul întâlnirii în următorii termeni: "Sentimente amestecate, mesaje clare". Având statut de ţară candidată la UE, Turcia ar trebui să respecte standardele democratice, dar aici există carenţe. "Suntem îngrijoraţi fiindcă drepturile fundamentale şi statul de drept sunt în pericol", a spus Tusk.
Din lunga listă a plângerilor europene, oficialul UE a menţionat criza privind forajele de probă la zăcămintele de gaz din faţa Ciprului, pe care Ankara a ameninţat că le va împiedica cu ajutorul navelor de război. Tusk a menţionat de asemenea problema celor doi militari greci arestaţi în Turcia, de cetăţeni ai UE care sunt în continuare arestaţi în Turcia şi de jurnaliştii turci aflaţi în continuare în detenţie. Un alt motiv de îngrijorare este ofensiva armatei turce în regiunea siriană Afrin. Acolo numeroşi oameni sunt siliţi să se refugieze, agravând situaţia şi aşa explozivă. "Relaţiile noastre traversează vremuri dificile", a conchis Tusk.
Universul paralel al lui Erdogan
La rândul său, preşedintele Turciei s-a plâns de criticile aduse ţării sale. El a calificat ofensiva armatei în regiunea Afrin din Siria împotriva kurzilor drept "luptă împotriva terorismului". În context, el a afirmat că şi Statul Islamic, şi organizaţia kurdă PKK şi organizaţia kurdo-siriană YPG (aliată a occidentului care i-a şi livrat armament), sunt organizaţii teroriste. "UE ar trebui să înceteze să fie atât de exagerată cu criticile sale. Ar fi o greşeală ca Turcia să fie izolată din parteneriat", a declarat preşedintele. Să fie aceasta o ameninţare?
"Respectăm drepturile omului", a continuat Erdogan, care a dat asigurări că va continua acţiunile împotriva teroriştilor. În privinţa refugiaţilor din Afrin, aceştia se întorc deja la casele lor, după ce mii de "terorişti" de acolo au putut fi alungaţi.
Lista de revendicări a Turciei este cunoscută: liberalizarea regimului de acordare a vizei pentru ţările UE, avansarea procesului de constituire a uniunii vamale. Erdogan doreşte să depolitizeze aceasată temă şi să elimine problemele de ordin tehnic. Dar şi aici ţările UE sunt împotrivă. Ele nu vor să-l ajute pe preşedintele turc, care guvernează între timp ca un autocrat, să obţină noi succese economice.
Acordul pentru refugiaţi este funcţional
Singurul aspect al colaborării care funcţionează încă este acordul privindu-i pe refugiaţi, încheiat în 2015. În 2017 au fost înregistraţi în Europa doar 200.000 de solicitanţi de azil, care au sosit aproape exclusiv prin Libia. Turcia a închis aproape ermetic ruta spre Grecia.
Se pare însă că există pe undeva o contabilitate dublă la acest capitol. Preşedintele turc susţine că UE nu a plătit încă integral suma de trei miliarde de euro pe care a promis-o la data semnării acordului. Reprezentanţii UE, dimpotrivă, declară că a fost plătită întreaga sumă sau a fost luată în calcul pentru proiecte de ajutorare destinate refugiaţilor sirieni din Turcia. Numai o mică parte din sumă a mers direct în conturile guvernului de la Ankara. Şi asta deoarece, din perspectiva UE, există frâne birocratice şi cheltuieli netransparente.
Cu toate acestea, Comisia UE a aprobat între timp o a doua tranşă compusă din alte trei miliarde de euro în beneficiul refugiaţilor aflaţi în Turcia. Totuşi, statele membre ale UE caută să ajungă la un consens în privinţa modului de asigurare a acestei sume.
Acordul vizându-i pe refugiaţi este o pârghie în mâna preşedintelui Erdogan, care îi permite să supună periodic UE unor presiuni şi să pună la îndoială valorile şi moralitatea vestului. Cu toate acestea, el şi-a îndeplinit până acum obligaţiile asumate, în ciuda ameninţărilor proferate din timp în timp.
Limbaj diplomatic, limbaj direct
Limbajul diplomatic este cu precădere specialitatea preşedintelui Comisiei Europene, Jean-Claude Juncker. El i-a mulţumit preşedintelui Erdogan pentru succesul acordului pentru refugiaţi. Cifrele au scăzut cu 75 la sută, a spus Juncker, care s-a declarat "întristat" de raporturile tensionate dintre cele două părţi. El a subliniat de asemenea că a sprijinit mereu efortrurile de aderare la UE ale Turciei. "Eu nu am fost niciodată pentru întreruperea negocierilor de aderare", a subliniat Juncker, care, în final, l-a numit pe Erdogan "prieten". Adversarii îi reproşează însă lui Juncker de mai multă vreme că nu ştie să se ţină la distanţă din punct de vedere politic. Ultima dată i s-a făcut acest reproş după ce l-a felicitat cordial pe preşedintele Rusiei, Vladimir Putin, pentru realegerea sa în funcţie. Şi în discuţiile cu Erdogan, tonul lui Juncker părea aproape linguşitor.
Preşedintele Consiliului UE, Donald Tusk, în schimb, a spus la finalul întâlnirii fără ocol care este stadiul relaţiilor dintre UE şi Turcia: "Nu am ajuns la soluţii sau la compromisuri". Statul de drept, libertatea presei, relaţiile bilaterale ale Turciei cu Ciprul, de exemplu, intervenţia militară în Siria rămân pe mai departe probleme obiective. Părţile voiesc în continuare dialogul dar "numai progresul în aceste chestiuni va ameliora relaţiile noastre", a conchis oficialul european.
Barbara Wesel / ial
</doc>
<doc docid='dw_43147049' lang='ron' type='mono' source='https://www.dw.com/ro/ro/iurie-colesnic-istoric-dorința-de-unire-a-fost-dictată-de-memoria-genetică-a-moldovenilor/a-43147049' term='MERS'>
În 1812, conform Tratatului de la București, Basarabia ajungea parte a Imperiului Rus, devenind o provincie controlată de administrația țaristă. Aceasta a durat până 1917, când slăbită de confruntările din Primul Război Mondial și de revoluția bolșevică, Rusia își pierde treptat puterea în regiune, iar Basarabia își declară mai întâi autonomia, iar mai apoi independență de imperiu.
La doar câteva luni, pe 27 martie 1918, Sfatul Țării de la Chișinău ia o decizie importantă, semnând Actul Unirii cu România. Această stare de lucruri a durat doar 22 de ani, până când la 28 iunie 1940, în urma unui ultimatum al guvernului sovietic, Basarabia a fost din nou cedată Uniunii Sovietice. Despre cum s-au desfășurat evenimentele și care au fost premisele Unirii de acum 100 de ani, Deutsche Welle a discutat cu istoricul de la Chișinău, Iurie Colesnic.
DW: Dacă ne întoarcem în acea perioadă istorică, ce s-a întâmplat acum 100 de ani în Basarabia?
Iurie Colesnic: Unionismul este starea firească a R. Moldova.
Iurie Colesnic: Pe 27 martie lumea avea presentimentul că va avea loc Unirea. La Chișinău era venit prim-ministrul României, Alexandru Marghiloman, care în seara de 26 martie a avut o întâlnire cu Blocul Moldovenesc și a ascultat declarația acestora. A doua zi, la orele 16:15, toți deputații s-au întâlnit în Parlamentul de atunci, care se afla pe strada Mateevici 111. Era un eveniment foarte important, iar Onisifor Ghibu scrie în amintirile sale că toată strada era plină de lume. Toți doreau să intre în Palat, iar administratorii acestuia au fost nevoiți să elibereze permise și să restricționeze intrarea. Un alt fapt interesant este că două zile mai devreme la Chișinău a venit și Constantin Stere, care a fost primit aici ca un semi-zeu. A început ședința și după un discurs ținut de Marghiloman, Stere a fost ales ca președinte al Sfatului Țării. Acesta a avut trei discursuri, dintre care unul în limba rusă, rostit pentru minorități ca să înțeleagă de ce basarabenii vor Unirea. S-a luat decizia de a vota nominal și cu 82 de voturi majoritare a fost luată acea decizie istorică. Este un moment foarte curios. O parte din Fracțiunea Țărănească care se împotrivea Unirii s-a desprins, declarând că „înțeleg acest moment istoric prin care trece Basarabia și noi tot vom vota”.
DW: Care au fost premisele și de ce atunci s-a putut vota unirea aparent destul de simplu și în pofida faptului că Basarabia a fost parte a Imperiului Rus mai mult de 100 de ani?
I.C.: Nu a fost deloc ușor. Existau contradicții foarte mari în interior. Blocul Moldovenesc, partid care era pentru Unire, avea un opozant foarte serios în rândul Fracțiunii Țărănești și cea a Minoritarilor, compusă de evrei, germani, armeni, găgăuzi, bulgari etc. Pe de altă parte, exista un Soviet al Muncitorilor și Țăranilor, care era bolșevizat și care, începând cu 6 ianuarie 1918 tindea să lichideze Sfatul Țării. Mai existau și ucrainenii care aveau pretenții teritoriale și care încercaseră în câteva rânduri să includă Basarabia în cele zece gubernii, care formau o nouă Ucraina. S-a ajuns la aceea că la început ucrainenii pretindeau la sudul, apoi la nordul Basarabiei, ca mai apoi să propună ca județul Soroca să se alipească la Ucraina. În asemenea situație, basarabenii înțelegeau că unica soluție rezonabilă, care corespunde adevărului istoric, este doar unirea cu România. Să ne amintim că moldovenii au mers cu această propunere la Iași încă în decembrie 1917. Atunci a avut loc o întâlnire a lui Ion Pelivan cu istoricul Nicolae Iorga, când primul îi declară că „noi vrem să facem Unirea”. La care Iorga îl întreabă: „Aveți forțe militare?”. „Nu, nu avem forțe militare. Avem forțe morale” - îi răspunse Pelivan.
DW: O parte din istorici și din forțele politice de la Chișinău susțin că Unirea nu a fost un act benevol. Mai mult ca atât, ei declară că aceasta s-ar fi făcut cu prețul vieții unor deputați din Sfatul Țării, care din cauza că se împotriveau au fost împușcați. Cât de adevărate sunt aceste afirmații?
I.C.: Nu e adevărat și este doar o insinuare. În luna ianuarie 1917, a existat un conflict cu niște deputați din Sfatul Țării, care se declarau împotriva intrării armatei române în Basarabia. A avut loc un Congres Țărănesc în cadrul căruia cinci deputați au chemat la opunerea rezistenței armate. Aceștia cu adevărat au fost arestați și ulterior împușcați.
DW: Partidele politice de stânga declară că Unirea de fapt a fost o ocupație, aducând argumente că armata română a intrat cu forța în Basarabia.
I.C.: Armata nu a intrat cu forța, ci din necesitate, deoarece armata a 4-a, a 6-ea și a 9-a rusă, care erau pe frontul românesc se dezintegrau. Grupuri de dezertori treceau prin Basarabia și jefuiau depozitele de armament și alimente. Populația pașnică era terorizată. În Chișinău lumea se temea să iasă noapte pe străzi, deoarece puteau fi împușcați la fiecare pas. Există un caz concret când un fost polițist i-a făcut observație unui cazac, iar acesta i-a tăiat capul în plină stradă, în plină zi. Sunt zeci de mărturii. Astfel, din cauza anarhiei totale a apărut necesitatea unei forțe care să facă ordine, dar aceasta s-a făcut cu foarte mult sacrificiu. Am găsit date că în perioada 1918-1919, în Basarabia au murit 298 de soldați și jandarmi români. În sate bolșevicii și anarhiștii opuneau rezistență armatei, iar aceasta era nevoită să riposteze și să mențină pacea.
DW: În ultima perioadă se agită spiritele în Găgăuzia, unde tot mai multe voci condamnă Unirea. De asemenea și alte minorități din R. Moldova s-ar teme de acest proces. Cum au reacționat în 1918 minoritățile din Basarabia?
I.C.: A fost un exemplu extraordinar de frumos din partea minorităților pe care l-a adus etnia poloneză de atunci prin Felix Dutkiewicz, deputat în Sfatul Țării, care a spus că votează pentru Unire pentru că acesta este „adevărul istoric”. Totuși, este adevărat că minoritatea găgăuză, bulgară, germană s-au abținut și au absentat când s-a semnat Actul Unirii, deoarece ei înțelegeau că moldovenii, care până în 1917 erau o minoritate, s-au pomenit a fi majoritari. Se schimba raportul de forțe deoarece minoritățile au tendința să se apropie de cel mai puternic, iar aceștia în Imperiul Țarist erau, pe undeva, privilegiați. Coloniștii erau avantajați față de populația autohtonă și evident că această schimbare îi deranja. De asemenea, un nou spirit de concurență îi făcea să se opună Unirii. Dar nu peste tot. Erau oameni din rândul acestor minorități care conștientizau, deoarece Stere a explicat foarte clar că nu pot străinii să se opună acestui proces, deoarece moldovenii au trăit aici de secole și nu pot pleca, spre deosebire de cei veniți.
DW: Anul acesta președintele Igor Dodon și partidul socialiștilor au pornit o adevărată campanie anti-unionistă. De ce se fac aceste mișcări și cui îi convine să aprindă din nou spiritele în societate?
I.C.: Eu cred că acest lucru s-a întâmplat și în 1918. Tot forțele pro-minoritare încercau să se opună unui curent firesc. Basarabia a fost parte a Moldovei istorice și ea trebuia să revină cum a fost la începuturi. Aș vreau să o citez pe Nadejda Grinfeld, cea de a doua femeie din Sfatul Țării, care spunea: „Noi așteptăm să vină în Basarabia orice armată - germană, ucraineană, franceză - numai nu românească”. Deci era o teamă, deoarece apropierea de România a generat întotdeauna ideea firească de unificare. Așa și acum, Dodon și socialiștii înțeleg că ideea unionistă în orice moment poate exploda cu adevărat. Reacția este una firească, dar cu cât mai de amploare este aceasta, cu atât mai mult este dorința de unificare a unioniștilor.
DW: Pe 25 martie curent, la Chișinău a avut loc Marea Adunare Centenară, eveniment care a stârnit multe valuri de critici. De asemenea, potrivit poliției a fost reținut un grup de 21 de tineri care se îndreptau la eveniment, după ce asupra lor au fost depistate bâte, cuțite și rozete. Este cu adevărat unionismul un pericol pentru R. Moldova?
I.C.: Nu. Unionismul este starea firească a R. Moldova și a existat chiar în timpul Uniunii Sovietice. Evenimentul din 1989, când Basarabia s-a dezlipit de imperiul comunist nu a apărut din senin. Acesta a fost dictat de memoria genetică a acestei populații. Astfel, ceea ce se întâmplă este un lucru absolut firesc, iar reacțiile sunt neadecvate. Încercarea de a instiga o parte a populației împotriva altei părți, care își dorește un fapt istoric este o crimă. De asemenea, încercarea de a implica tinerii, care nu conștientizează această problemă și de a-i pune să meargă la provocații trebuie să devină o problemă a organelor de securitate ale statului. Cu atât mai mult că în Constituție se oferă dreptul la libera exprimare, iar unioniștii au acest drept la fel ca și ceilalți.
</doc>
<doc docid='dw_43083579' lang='ron' type='mono' source='https://www.dw.com/ro/ro/dancila-si-toader-au-lansat-planul-de-atac-asupra-uniunii-europene-cu-ce-pret-ziarecom/a-43083579' term='MERS'>
Dar, pe de alta parte, cand a fost ultima data cand Liviu Dragnea a aplicat o strategie politica buna?
Toate actiunile sale sunt orientate nu numai impotriva Opozitiei, dar si impotriva PSD, a propriilor alegatori si a propriilor interese, incepand cu operatiunile politice prin care a demis doi prim-ministri numiti de catre el si terminand cu "prabusirea" Congresului PSD pentru a stopa candidatura Ecaterinei Andronescu pentru pozitia de presedinte executiv, pozitie pe care a tinut sa i-o ofere doamnei Dancila, supusul sau premier.
O scrisoare gasita
Dancila impreuna cu un alt umil "angajat" al Guvernului, e vorba de Tudorel Toader, au preluat "o scrisorica" de la Antena 3, citita de domnul Gadea si, hop, cu ea "la Razboiu'", cum ar descrie I.L. Caragiale "situatiunea".
Scrisoarea e o interogare tehnica trimisa de reprezentantii Comisiei Europene care se ocupau, la vremea respectiva, de raportul MCV (Mecanismul de Cooperare si Verificare), oamenii de la comisie verificau si incercau sa coopereze, asa cum spune si numele sistemului, dar n-aveau cu cine.
Doamna Dancila, cea care citeste de pe foaie, si domnul Tudorel Toader, cel care citeste topuri de foi, au decis sa-i ceara socoteala domnului Jean-Claude Juncker, seful Comisiei Europene, pentru ca Bruxelles-ul si-a permis sa se "intereseze" de procesele de coruptie la nivel inalt, aflate pe rolurile instantelor.
Ce mai conteaza ca intrebarile din scrisoare erau adresate, in baza principiului cooperarii, Ministerului de Justitie, nu judecatorilor implicati in cauzele respective? Ce mai conteaza ca documentul nu era public, tocmai pentru a nu influenta in niciun fel mersul Justitiei?
Una peste alta, atat Dancila, cat si Toader nu sunt decat niste executanti ai ordinelor venite de la Liviu Dragnea, care a pornit razboiul cu institutiile europene.
Aceasta strategie de rupere a puntilor cu Uniunea nu este altceva decat o noua incercare de santaj pentru a-si rezolva problemele din justitie cu riscul de a indeparta Romania de Uniunea Europeana.
Dar acest proces e atat de nepopular incat il mascheaza prin declararea dorintei explicite ca Romania sa treaca la moneda euro, de fapt, o alta strategie prin care se cauta un tap ispasitor pentru a justifica esecul guvernarii PSD.
Europa, noul tap ispasitor al guvernarii PSD
Institutiile europene par a fi cele mai potrivite pentru a fi facute vinovate de incapacitatea Executivului PSD de a conduce tara, iar tema cu aderarea la zona euro e o capcana in care Liviu Dragnea vrea sa-l impinga si pe Mugur Isarescu, guvernatorul BNR.
Deja vremurile grele au venit pentru PSD, un partid care a pierdut peste 15% din sustinerea electoratului in cele 15 luni de guvernare. Singura solutie care i-a ramas lui Liviu Dragnea e sa gaseasca tapi ispasitori.
Dar are o mare problema, presedintele PSD nu e un lider credibil. Faptul ca e condamnat penal, ca este implicat in cazuri de coruptie, faptul ca e contestat de fostii sai parteneri politici si ca nu reuseste sa reunifice partidul sunt semne ca strategiile sale nu au prea multe sanse de reusita, dar asta nu-l va opri sa incerce.
Din pacate, aceasta pozitionare PSD anti-Uniunea Europeana e una impotriva propriului electorat. Multi primari social-democrati depind de finantarile venite de la UE, iar in noile conditii create de "revolutia fiscala", atragerea fondurilor europene a devenit o problema de viata si de moarte pentru supravietuirea retelei de primari PSD, in conditiile in care banii de investitii s-au evaporat in salarii.
Faptul ca liderul social-democrat e dispus sa mineze interesele partidului doar pentru a reusi sa-si impuna agenda personala prin care vrea sa-si invinga "inamicii" din serviciile de informatii, din magistratura, din Parlamentul Romaniei, din Parlamentul European, din presa arata ca viziunea sa politica e definita de un singur cuvant - "supravietuire". Dar cu ce pret?
dw/ziare.com
Aici cititi articolul integral pe Ziare.com
</doc>
<doc docid='dw_42654206' lang='ron' type='mono' source='https://www.dw.com/ro/ro/igor-munteanu-puterea-a-fost-uzurpată/a-42654206' term='MERS'>
2018 este an electoral în Republica Moldova. Vor avea loc alegeri parlamentare - de data aceasta, cel mai probabil, în baza sistemului electoral mixt, votat în vara anului 2017 de PDM, PSRM și PPEM contrar protestelor societății civile și contrar recomandărilor Comisiei de la Veneția. Moldova intră în alegeri cu instituții ale statului transformate în unele de partid, cu o justiție coruptă și îngenuncheată, cu o presă concentrată în mâinile a doi actori politici care au împărțit eșichierul politic în albastru și roșu și cu o populație săracă și îmbătrânită.
DW a realizat un interviu cu fostul ambasador al Republicii Moldova la Washington, Igor Munteanu, despre atmosfera din preajma acestei campanii. Interlocutorul vorbește despre cum a fost uzurpată puterea în Republica Moldova, despre falsa „idee europeană” de pe radarul PDM, despre triumviratul regional PDM-PSRM-„Sheriff” și despre Igor Dodon în rol de „pasager de lux” al caravanei politice conduse de oligarhul Vlad Plahotniuc.
DW: Anul acesta vor avea loc alegeri parlamentare în Republica Moldova. Acestea se vor desfășura în baza sistemului mixt așa cum și-au dorit democrații și socialiștii. Cu ce configurație politică a Parlamentului credeți că ne-am putea pomeni?
Igor Munteanu: PDM este un proiect de business în care nu se prinde nicio ideologie
Igor Munteanu: Sistemul electoral mixt este expresia la indigo a unui pact politic. Acest pact a fost scris pe ”scalpul” încă în viață al defunctului PCRM, atunci când PD a extras din acest partid ce se mai putea extrage și cu scopul de a-și aronda astfel jumătate din mandatele repartizate pe circumscripții majoritare în care vor conta cel mai mult resursa administrativă și banii. Luând în considerație pragul psihologic de care se ciocnește PD în sondaje, sistemul mixt este practic ultimul balon de oxigen din care se poate alimenta. Mai mult de atât, cred că PD și PSRM ar putea face front comun doar prin anularea totală a alegerilor și numirea deputaților prin strigare de la GBC (sediul oligarhului Vlad Plahotniuc – n.n.). Direct. Doar că atunci, Moldova ar trebui numită Republica GBC, cam tot așa cum numim astăzi regimul separatist de la Tiraspol, „republica Sheriff”, dacă ar fi să vorbim pe șleau. Mersul anemic al reformelor și grămada de restanțe în domeniul statului de drept, al justiției și reformelor structurale, inclusiv al celor din sectorul lovit de catastrofa bancară din 2014-2015, nu poate fi contrazis nici de către cei mai bine plătiți „șlefuitori de imagine politică”.
Sistemul electoral l-au tras sub ei, circumscripțiile le-au trasat reieșind din calculele lor electorale, instituțiile statului sunt toate în genunchi... Și atunci pe ce mai mizează opoziția la aceste alegeri?
Opoziția trebuie să mizeze pe ceea ce face un regim democratic mai puternic decât o tiranie. Pe ideea de dreptate. Pe ideea de justiție, pe încredere, pe onestitate. Sună un pic prea academic, dar dacă citești cu atenție sondajele și nu luneci superficial doar pe ratingurile care-ți convin, atunci regăsești în ele semnele unei mize uriașe de care pot beneficia partidele democratice, chiar și atunci când haosul organizat și propaganda unui regim de tip hibrid (semi-autoritar, semi-democratic, hiper-centralist și oligarhic) creează atâta neîncredere generală. Publicul are o nevoie acută de onestitate în politica pe care o tratează ca pe un serviciu. Și cetățenii au dreptate. Acțiunea politică este un serviciu livrat la costuri și cu eficiența cu care cei aleși sunt capabili să-l furnizeze. Atunci când BOP (sondajul Barometrul Opiniei Publice) arată 45-50% respondenți indeciși la întrebarea viitoarelor alegeri ori atunci când 55% consideră că nu există nici un politician care i-ar reprezenta nu înseamnă că pentru aceștia politica nu mai are nici un sens, ci că cerințele (tehnic vorbind) pe care ei (cetățenii) le-ar înainta unor politicieni sunt mai înalte decât munca pentru care acești politicieni s-ar oferi să o presteze în serviciul public. Aici este nevoie de oameni competenți și onești, care pot livra. Nu înainte însă de a comunica eficient, cu onestitate și precizie, ceea ce i-ar distinge de alții. Aici însă intervin ”defectele” modelului ”original” pe care actuala guvernare caută să-l înrădăcineze în Republica Moldova. Și mă refer la monopolurile existente în mass media, la hoardele de bloggeri plătiți, la politologi cățărați pe sticlele protectorilor lor, care obosesc zi de zi să demonstreze că albul e negru și invers. Este bine cunoscută tactica ”politicii de guerilla” pe care unii proprietari de partide le urmează în Republica Moldova: dacă ei nu pot deveni mai credibili și mai populari, atunci ei vor folosi toate mijloacele disponibile, legale și ilegale, pentru a-i înnegri, ponegri și șantaja pe ceilalți ca prin raportarea la imaginile proiectate prin mediile controlate tot de ei, publicul să decidă că, în definitiv, diferențele dintre ei nu sunt chiar atât de mari. Aș menționa în acest context și ideea de schimbare a celor de la putere – mai ales a celor ”maculați” de implicarea în furtul miliardului, de afaceri suspecte cu bani furați de la stat, ceea ce i-ar face total ineligibili într-un sistem democratic în care integritatea și legea ar sta în capul mesei.
Observăm că PDM a cam părăsit centrul eșichierului politic și ar vrea să-l credem mai de dreapta. De ce face asta? De ce eliberează stânga?
PDM este un proiect de business în care nu se prinde nicio ideologie: nici de stânga, nici de dreapta. Puterea este singura valută în care cred cei care iau decizii în acest partid, mai ales în puterea nelimitată. În mod oportunist, PD va avea nevoie de grupuri unioniste, în aceeași măsură în care are nevoie de nostalgici sovietici, un fel de partid cu geometrie variabilă, care-ți poate vinde și zăpadă la Polul Nord dacă asta ar folosi cu ceva proiectului de menținere a controlului total asupra organelor de drept și a proprietăților de stat. De PSRM a avut nevoie pentru a dezbate monopolul de voturi al PCRM, de PUN are nevoie contra PL, de PL are nevoie contra PAS și DA, de PN are nevoie contra PSRM, și tot așa. În condițiile unei societăți extrem de sărăcite, mulți votanți migrează instinctiv pe stânga, în care nu găsesc însă politici de stânga, ci cripto-valută infectată de propaganda Kremlinului. Din păcate, nu doar PSRM este doar nominal de stânga, orientându-se ideologic pe idei care răsună bine mai ales pe segmentul conservator de dreapta al modelului valorilor tradiționale promovat de Kremlin și Biserica Ortodoxă Rusă. O să vedeți cât tămbălău vor face PSRM în jurul acestei teme în ajunul scrutinului, care nu are nimic în comun cu ceea ce Dvs definiți stânga, nici măcar cea rusească, nemaivorbind de opțiunile de stânga europene. PD dansează în jurul PSRM ca un hingher, interesat de blana acestuia, nu de grija pentru patrupede.
Dar e cam greu pentru cineva care nu urmărește foarte atent mutările de pe tabla de șah a politicii moldovenești să înțeleagă totuși ce fel de partid e PDM. Atât de tare flutură retorica proeuropeană încât unii, inclusiv de la Bruxelles, au amețit și-i cred. Plus, săgețile aruncate spre Rusia, expulzarea lui Rogozin, Legea antipropagandă intrată recent în vigoare... Este partidul domnului Plahotniuc un partid proeuropean?
Nu există ”idee europeană” pe radarul PD. Există niște interese de menținere a sistemului de putere existent și, prin reflecție, anumite obligații pe care guvernul condus de oamenii desemnați de PD în funcții guvernamentale încearcă cu chiu cu vai să le onoreze, după cum putem observa fără mari succese notabile. Eu cred că cei care nu-și dau seama ce fel de partid este PD sunt foarte puțini. Unii se apropie de PD din nevoia unei cariere, alții își salvează un business, alții extrag resurse vitale din liderul PD oferindu-i consultanță ”strategică” în condiții de incertitudine. Liderii PD și-ar dori o asemenea relație cu UE, care să nu le deranjeze afacerile – de aici și replica răgușită a unor cripto-juriști PD că ”Moldova este un stat suveran, care are dreptul de a decide singur asupra sistemului electoral”, asta sună destul de cinic încât să mai dezvoltăm teoria ”europeneității” acestui partid. Eu cred că PD este un partid de tip corporatist, a cărui coeziune ideologică se leagă de loialitatea/distanța față de șeful partidului și care, din păcate, nu este o excepție. Multe alte partide politice din Republica Moldova și din regiune copiează astfel un model de asociere politică circumstanțială, pe care unii din lene intelectuală îl numesc ”realpolitik”, evident, în mod eronat și fără nici o relevanță metodologică.
Au existat câteva inițiative foarte ciudate în ultimii doi ani, mai ales pentru o țară mică din care s-a furat un miliard de dolari: una (înaintată chiar de șeful legislativului Andrian Candu) prevedea liberalizarea capitalului, alta (care e deja lege) dobândirea cetățeniei prin investiție, acum au încercat cu decriminalizarea infracțiunilor economice. De ce se tot insistă cu aceste inițiative?
Ambele subiecte sunt extrem de importante pentru tipul de putere politică gestionat de PD. Aceste sistem clientelar se specializează în oferirea de rente celor loiali și aplicarea de sancțiuni celor care i se opun. Nu diferă foarte mult de sistemul PCRM, doar că regimul de monitorizare și de impunere a sancțiunilor judiciare contra celor nesupuși este mult mai dur și mai costisitor decât în perioada anilor 2001-2009. Pe timpuri, IDIS „Viitorul” a studiat fenomenul ”impozitării neformale”, ca o formă de a măsura impunerea de costuri companiilor private din partea unor autorități politice, prin crearea unor ”liste” opțional-obligatorii de la care companiile nu se puteau eschiva fără a-și aduce pe cap tot felul de măsuri de reprimare (controale, dosare penale, etc). Astăzi, acest tip de sistem creează puterii senzația unei influențe infinite, care poate exploda într-un anumit moment. Sunt mai multe sectoare în care acțiunile de reprimare contra businessului onest nu încetează și în care PD vine cu acest sistem de decriminalizare a ofenselor, dar aplicat pe criterii selectate în mod discreționar, altfel spus politizat. Creând un sistem de control asupra economiei naționale, PD poate oferi scutiri și vacanțe fiscale celor loiali, acordându-le discreționar în funcție de meritele unor companii care cotizează pentru campaniile scumpe ale partidului. Despre celelalte două inițiative – liberalizarea de capital și cetățenia contra investiții – pot spune că reprezintă acțiuni de mare risc pentru securitatea și apărarea țării și la care cele mai multe dintre instituțiile de resort au oferit avize negative, dar nimeni nu le-a luat în seamă.
O altă ciudățenie este legată de justiție: pentru prima dată avem un ex-prim-ministru condamnat pentru corupție, un ex-deputat cercetat pentru trădare de patrie, altul pentru spălare de bani, un primar de Chișinău în arest la domiciliu, controversatul Platon – condamnat, rețineri spectaculoase în fiecare săptămână... Cu toate acestea, clasamentele internaționale și sondajele interne arată că oamenii nu simt că s-ar face justiție. De ce se întâmplă asta?
Asta se întâmplă pentru că sistemele rentiere nu au fost abolite cu ocazia acestor arestări, iar protagoniștii lor arată și acum mai degrabă ca niște ”țapi ispășitori”, și nu ca monarhi ai schemelor pentru care au fost privați de libertate. Din acest motiv – percepțiile publice sunt extrem de negative față de acțiunile statului în domeniul justiției sau al eficienței unor autorități specializate (CNA, ANI, Procuratură, CSJ) care nu livrează acte de justiție, ci servesc mai degrabă ca piulițe la mașinăria politică a injustiției și inegalităților politice din Republica Moldova. În calitate de partener-secund în acest marș al orbilor conduși de un chior (după Bruegel), PSRM nu este cu nimic mai breaz, liderul lui (de facto), Igor Dodon, actualul locatar al Președinției, a numit judecători a căror reputație este cel puțin îndoielnică, implicați în dosare pierdute la CEDO, în afaceri cu imobile pe care nu le pot explica și în faimoasa afacere a spălării de miliarde rusești. Uitați-vă la ultimele numiri de judecători de către Dodon și veți înțelege că toată anvergura socialistă este o mare cacealma, construită de același model de suveranitate limitată (limitată doar de poftele binomului).
Deci, pe de o parte avem toate semnele că guvernarea și-a subordonat justiția, pe de altă parte am văzut cum Comisia Electorală Centrală a blocat inițiativa societății civile de anulare a sistemului mixt și, spun unii, cu actuala componență a CEC nu putem miza pe niște alegeri libere și corecte. Și atunci cum intrăm în alegeri? Nu e cam periculos?
În Moldova, CEC ar trebui să fie constituită din funcționari publici și nu din reprezentanții politici ai cuiva, indiferent dacă-i vorba de partide de opoziție sau de putere pentru că organizarea alegerilor este un serviciu în cadrul regimului constituțional democratic. Toată brambureala din ultimele luni cu trasarea de circumscripții care seamănă cu o blană de leopard, cu caravane deja desemnate de foști și actuali demnitari, care deja au luat cu asalt aceste localități, prăvălite într-o sărăcie și subdezvoltare greu de imaginat în apropierea UE, nu servesc consolidării instituțiilor democratice în Moldova și s-ar putea să fie contestate pe motiv de standarde electorale deficitare. Aici vreau să notez că nu-i vorba numai de reputația acelor oficiali care-și pun obrazul pentru neghiobiile care se întâmplă în sistemul electoral din Republica Moldova din ultima vreme, ci de reputația țării. Anume din acest motiv, Moldova nu a primit bani vitali, pe care ar fi trebuit să-i primească în anii 2015-2016-2017 din partea UE, și care ar fi trebuit să fie orientați spre dezvoltare, infrastructură, asistența fermierilor, drumuri, canalizare, în valoare de peste 400 milioane euro (sau 7,2 miliarde lei în perioada 2014-2017), bugetați de UE pentru Moldova, dar netransferați. Politicienii pot asuda ziua întreagă căutând motivele care au făcut UE să nu transfere banii și noi știm aceste motive, dar cine a avut cel mai mult de suferit de pe urma deciziilor eronate ale guvernării? Oamenii simpli, cei care au avut cel mai mult de suferit și de la furtul miliardului și de la efectele sale în lanț...
Poate fi numit „dictatură” ceea ce avem astăzi în Moldova? Domnul Plahotniuc anunță la partid că schimbă jumătate din Guvern și premierul execută; anunță Plahotniuc demararea luptei contra corupției și a doua zi vedem descinderi, deciziile Curții Constituționale, ale CSM și CSJ, ale Curții de Apel în dosare de rezonanță sunt toate previzibile... Cum se numește această stare?
Un model în care guvernul devine o anexă a unui grup privat de persoane este, conform Constituției, cea mai gravă învinuire care înseamnă uzurparea puterii în stat. Moldova are o democrație de fațadă, în care aproape nimic nu este ceea ce pare – legea se aplică selectiv, în funcție de ramificațiile și distanța de partidul aflat la guvernare, puterea locală este tăvălită în procese judiciare, iar reforma administrației centrale începe să semene a farsă – modelul la care ajung decidenții pare să fie mult mai costisitor, mai ineficient și mai puțin deschis/accountable față de public. Decizii cu impact uriaș asupra calității serviciilor publice se iau în spatele ușilor închise, în cadrul unor comitete de oficiali, interesați să placă seniorilor din partid și mai puțin să găsească soluții de politică eficientă și efectivă în stat. Cel mai ingrat este statutul partenerilor de dezvoltare. În opinia lor, Moldova a suferit o schimbare bruscă de traseu, a avut loc o ”deturnare forțată a echipajului”, ca să folosim o metaforă (hijacking) și care se străduie să pedaleze cu ambreiajul și frâna finanțărilor externe ca în cazul unei mașini gata să alunece de pe poteca lunecoasă a unui povârniș muntos. Alternativa alunecării depline ar fi o catastrofă pentru populație, dar niciuna dintre funcțiile automobilului nu funcționează, aparent, cu excepția fricii care pune stăpânire pe șofer și pasagerii acestuia. Sper că am răspuns.
Igor Dodon are vreun rol în ecuația liderului PDM sau e pe cont propriu?
Dodon este pasagerul de lux al caravanei politice conduse de PD. Autonomia de mișcare a PSRM este tot atât de efemeră ca și cea a liderului său – PSRM este un partid vulnerabil, care se exprimă în lexicul și printr-o alianță de votanți rusofoni și kremlinofili, care formează astfel scheletul electoral al partidului. PSRM parazitează pe nostalgia URSS, pe mângâierile ”tandre” ale administrației de la Kremlin și pe toleranța afișată a PD-ului, motiv pentru care mulți din provincie nu fac mare diferență între cele două (binoame, cum au început să-i spună pe la Nisporeni). Mai nou, Igor Dodon susține că Moldova are nevoie de echilibru, dar înțelege prin echilibru de la început ”să elimine unioniștii, să instaleze un sistem rusesc de control asupra istoriei și modelului cultural” și evident că după asemenea inginerii, Moldova va fi ”plină ochi de echilibru și națiune civică protocronistă”, zâmbim noi amar.
Da, dar Igor Dodon tot critică guvernarea...
Critică cu jumătate de gură și atât cât i se permite conform scenariului. Vedeți că PSRM critică ceea ce nu-l atinge. Nu critică grupurile oligarhice care-au devalizat sistemul bancar pentru că are asociați care s-au înfruptat din acest sistem; nu critică sistemul ilicit de ”eliminare a Guvernului” prin substituirea lui cu voința unei singure persoane din PD și nu critică declinul major al presei, justiției, procuraturii, controlate politic, pentru că – pe față și pe dos – Igor Dodon și-ar dori acest sistem să funcționeze în folosul regimului prezidențial puternic, pe care și l-ar dori în Moldova.
Pe de altă parte am văzut că șeful grupării separatiste de la Tiraspol, Vadim Krasnoselski, l-a „încolțit” destul de des în ultima vreme pe Igor Dodon. Ultima dată l-a acuzat că „discreditează Transnistria în fața Rusiei”. Aparent, ambii sunt ghidați de la Moscova. De ce atunci se ceartă?
Discuțiile dintre Tiraspol și Dodon seamănă mai degrabă a hârjoneală între niște căței fără ochi. Oare nu-i clar că ambele părți trăiesc din pomana curții și cupolelor imperiale de la Moscova? Oligarhii de la Tiraspol vor să controleze Chișinăul fără a ceda nici o iotă din ceea ce deja au (putere economică, acoperire militară și de securitate, bani federali, și sunt pregătiți să obțină în 2018 și mai multă recunoaștere internațională), iar Dodon are nevoie de voturi, indiferent de ce culoare și la ce preț ceea ce i-ar permite să viseze mai realist la un regim protocronist. Dodon nu poate livra totul ce-i interesează pe servitorii lui Gușan (care controlează regiunea transnistreană prin firma Sheriff – n.n.) și din acest motiv Tiraspolul are nevoie să discute la direct cu liderii PD, dar diferențele strategice nu sunt nici mari, și nici principiale între ei. Este adevărat că populația din stânga Nistrului este mai rusificată, mai colectivistă, mai măcinată de nălucile URSS-ului – și asta-i motivul exploatat cu succes de regimul de la Tiraspol pentru a-și păstra sistemul rentier by default, și pe care lobbiștii transnistreni din diverse organizații himerice îl salută în mod halucinant drept justificare a separatismului.
Cert este că undeva, în subteran, ceva se negociază în problema transnistreană. Și asta se vede în ultima vreme. Este Plahotniuc partenerul de discuții al lui Krasnoselski? Ar gira Rusia un astfel de dialog pe la spatele lui Igor Dodon, omul lui Putin în Moldova? Pe filiera schemelor economice Plahotniuc și Krasnoselski se pare că reușesc să coopereze... Cel puțin așa susțin experții în energetică.
Întrebarea Dvs trebuie tratată într-un context regional. Rusia și Occidentul nu și-au încetat ostilitățile: sancțiunile continuă, tensiunile politice vor continua, deopotrivă cu asistența pe care statele de frontieră le vor cere din partea UE și SUA pentru a rezista ofensivei geopolitice lansate de președintele Putin în ultimii ani. Războiul din Ucraina nu are cum să se încheie abrupt, iar negocierile în formatul Normandiei+ și alte formate nu par să ajungă la o soluție satisfăcătoare. Rusia nu are încredere în actorii politici de la Chișinău, dar nu se sinchisește să-i curteze și să-i mențină în apropierea jocurilor sale politice din regiune. În acest moment, Rusia nu pare încântată de o schimbare a status quo-ului față de Transnistria, dar nici nu și-ar dori să piardă în situația în care pare să fie ocupată cu alte agende, fiind slăbită de numeroasele sancțiuni internaționale, dar și de măcelul pe care l-a provocat în mod iresponsabil prin luptele din Donbas și anexarea Crimeei. Vedeți cum o întorc lobbiștii transnistreni? Rusia ar dori să ajute RM, dar Putin nu are nici un proiect valoros căruia ar putea să-i dea curs în timpul apropiat și, din acest motiv, Moldova nu se bucură de nici o atenție la Moscova. Total eronat. Rusia pompează mulți bani și gestionează rețele complexe de grupuri politice și mediatice, de businessuri și centre semi-culturale prin care-și păzește interesele în Moldova, dar încurajează, prin asemenea discurs, diverși politicieni de la Chișinău să fie pregătiți de cedări pe măsura ambițiilor imperiale rusești, acestea fiind legate în temei de: 1. Renunțarea la agenda de asociere cu UE, 2. Federalizarea Republicii Moldova și crearea unui nou stat ”comun”, și 3. Reorientarea strategică a Moldovei față de structurile militare și politice ale Rusiei (ODKB, CSI, UV, UEA). Astea sunt mizele Rusiei pentru anul 2018, iar acestea nu pot fi întărite decât dacă va fi menținut actualul triumvirat regional (PD-PSRM-Sheriff), iar forțele democratice nu vor reuși să se facă suficient de bine auzite, înțelese și urmate de alegători.
</doc>
<doc docid='dw_42618894' lang='ron' type='mono' source='https://www.dw.com/ro/ro/comentariu-puţine-motive-de-bucurie-în-kosovo/a-42618894' term='MERS'>
"Tot ce avem este independența", a fost răspunsul scurt al unui student din Kosovo, întrebat cum se simte populaţia tânără în cel mai tânăr stat din Europa. El a extras, de fapt, esența problemei: nimic nu se întâmplă în Kosovo. Kosovarii au făcut istorie acum zece ani când, după decenii de conflict și război, au proclamat independența în cadrul unui proces pașnic, moşit de mai multe organizații internaționale. Euforia a fost copleșitoare. La fel şi voința de a pune, în sfârşit, pe picioare statul mult așteptat.
După un deceniu, bilanțul independenţei este sumbru. Economia stagnează, șomajul este foarte ridicat, sărăcia, corupția și nepotismul prevalează, iar tinerii nu au perspective. Consecința fatală a acestui complex de probleme este că, în ultimii ani, kosovarii au părăsit în masă țara către destinaţii occidentale.
Care "peisaje înfloritoare"?
Vilma Filaj-Ballvora, autor
Care ar fi problema? De ce în Kosovo, unde sunt investiți atât de mulți bani și există un angajament internațional, nu a apărut niciunul dintre proverbialele "peisaje înfloritoare"? Există mai multe motive care explică acest lucru.  Pe de o parte, factorul internațional. Deși Kosovo acționează oficial ca stat suveran, țara nu este în nici un caz recunoscută de toți membrii ONU și se află încă sub control internațional. Misiunea ONU  - UNMIK - continuă să fie autoritatea decisivă în administrarea țării. Soldații KFOR aflați sub comanda NATO sunt responsabili chiar şi astăzi de securitate în această ţară.   EULEX, misiune a UE, este destinată construirii statului de drept. Scopul acestor misiuni este de a sprijini consolidarea statului Kosovo. Cu toate acestea, atât structurile interne, cât și cele internaționale se încurcă adesea reciproc. La aceasta se adaugă şi cazurile de corupție gravă care au afectat imaginea forţelor de ajutor din străinătate. O țară nu poate fi simultan suverană şi condusă ca un protectorat!
Dialog şi divizare
Pe de altă parte, Serbia: Belgradul încă nu recunoaște independența Kosovo. De ani de zile, UE a mediat dialogul prelungit dintre Priştina și Belgrad pentru a normaliza relațiile dintre cele două ţări. Însă discuţiile eşuează din nou și, din nou, cauza ar fi cerințele maxime, intransigente, formulate de ambele părți. Tratativele s-au împotmolit iarăşi, chiar dacă Bruxellesul a elaborat un acord obligatoriu pentru ambele țări, ca o condiție pentru aderarea la UE.  Și nu în ultimul rând, kosovarii înşişi: dezvoltarea țării continuă să fie paralizată de crize politice interne. În parlament, mai multe legi esenţiale nu pot fi adoptate. De exemplu, legea privind înfiinţarea unui tribunal special internațional care să clarifice presupusele crime de război ale albanezilor împotriva sârbilor. Iniţiativa continuă să fie pusă la îndoială de parlamentari.
Imagine din parlamentul kosovar
Aceste procese sunt însă necesare pentru reconcilierea naţională. De asemenea, liberalizarea sistemului de acordarea a vizelor se lasă aşteptată din cauza tergiversării acordului de frontieră cu Muntenegru, hotărât, deja, cu mult timp în urmă.
De la sfârșitul războiului din 1999, la cârma politică a ţării s-au instalat foști comandanți ai UCK: Hashim Thaçi, actualul președinte, și Ramush Haradinaj, care a devenit pentru a doua oară prim-ministru, în septembrie 2017.
Tandemul Thaçi-Haradinaj cultivă o relaţie de ură şi iubire, fatală mersului politic al ţării. Rivalitatea și ambițiile personale de putere ale celor doi lideri sunt prea mari. După război, Thaçi şi Haradinaj au fost ovaţionaţi ca eroi, bucurându-se de sprijin popular chiar şi în prezent. Cu toate acestea, vocile critice împotriva celor doi politicieni sunt din ce în ce mai insistente.
E nevoie de reforme
Timpul zboară. Iar stagnarea, ca o condiție permanentă, afectează Kosovo și întreaga regiune în ansamblu, ceea ce ar putea cauza Europei dureri de cap suplimentare. Europa este "destinația", subliniază, invariabil, Thaçi, Haradinaj & Co., fără a spune că, înainte de a deveni parte a Europei, mai întâi trebuie să îţi faci temele.   "Destinaţia europeană" a Kosovo va rămâne un vis frumos dacă nu va apărea cât mai curând o presiune politică și economică, capabile să împingă ţara spre reforme. Impulsurile trebuie să vină atât din interior, cât și din exterior.
Sunt necesare, pe de-o parte, noi concepte și o conducere pragmatică. Kosovarii nu trebuie să fugă de responsabilitate!
Apoi, Serbia trebuie să vină în întâmpinarea celeilalte părţi și să se elibereze de resentimente. UE este şi ea solicitată să intervină pentru a oferi Belgradului și Priştinei condiții mai clare de aderare, precum şi mai multe stimulente.
Autor: Vilma Filaj-Ballvora / vd
</doc>
<doc docid='dw_42616258' lang='ron' type='mono' source='https://www.dw.com/ro/ro/grupurile-politice-europene-și-carența-democratică/a-42616258' term='MERS'>
După votul din PE împotriva listelor paneuropene, președintele Franței a reacționat semnalând lipsa de coeziune a grupurilor politice actuale, care ar conține ”incoerențe” de natură să blocheze eforturile de integrare. În opinia sa, nici măcar principalele grupuri politice, Partidul Popularilor Europeni și Partidul Socialistilor Europeni, nu împărtășesc valori comune fiind împărțite între populiști, progresiști și eurosceptici. În consecință, a spus Emmanuel Macron, ”Europa ar fi din punct de vedere democratic mai bună dacă harta politicii ar fi complet retrasată” (reuters).
Declarațiile președintelui Franței devin mai ușor de înțeles dacă luăm în considerare situația propriului partid (”La République En Marche”) care nu are nicio reprezentare în Parlamentul European, fapt care îl privează de o pârghie importantă de acțiune politică. În plus, chiar dacă după viitoarele alegeri europene, ”En Marche” ar trimite mai mulți deputați la Strasbourg, afilierea lor la marile grupuri bine constituite ar fi problematică. Ar putea adera macroniștii la PPE? Puțin probabil. Dar la socialiști? După ce s-a întâmplat în Franța, nici atât. Singura variantă ar fi ALDE, numai că grupul rămâne relativ mic și incapabil să dicteze mersul lucrurilor în Parlament. Iată prin urmare că Emmanuel Macron are un interes vital ca întreaga structură politică a PE să fie refăcută din rădăcină.
Dar dincolo de interesul său politic, Macron are perfectă dreptate atunci când descrie grupurile ca formațiuni compozite, cu opțiuni eterogene. E prima dată când un lider politic de anvergură semnalează acest lucru, deși nimeni nu ignorase anomalia aceasta care nu a făcut decât să mineze încrederea în instituțiile de la Bruxelles.
Noi înșine, analizând situația deputaților europeni aleși în România, am semnalat de multe ori inadecvarea stridentă a unor deputați (poate a celor mai mulți) care s-au trezit activând în grupuri cu care nu aveau nimic de împărțit. Cine candidase pe listele PDL se trezea automat la PPE, chiar dacă manifestase un energic euroscepticism sau în ciuda faptului că dezaprobase politica dreptei europene față de resortisanții (”migranții”) din România. Aceeași rămâne situația unor progresiști liberali care s-au văzut înregimentați în PPE, deși valorile lor politice i-ar fi îndemnat mai mult către ALDE. Dar nici la socialiști lucrurile nu au fost mult mai bune, căci s-au văzut aliniați acolo și oameni din PSD cu înclinații conservatoare. Dar ca și cum inadecvarea nu era suficientă, o celebră eurodeputată cu convingeri progresiste, asumate fără înconjur, a părăsit grupul PPE (în care era oricum puțin piezișă) ca să treacă tocmai la conservatorii britanici și la cei polonezi.
Românii au depășit probabil toate recordurile de inadevcare și traseism, căci PD-ul migrase în grup de la socialiști la conservatori fără ca membrii săi să fi făcut vreo declarație personală de conversiune ideologică, iar mai târziu PNL trecea cu arme și bagaje de la ALDE la PPE, cu toate că, numai cu o lună înainte, liderul ei promisese să rămână loial grupului din care făcea parte. Au existat și câteva excepții onorabile, dar problema este că onorabilitate a devenit o excepție.
Privind scena europeană din România, ceea ce spune astăzi Macron era de multă vreme o evidență deconcertantă. Pe de o parte, grupurile erau minate din interior de oameni care votau diferit sau care evitau să participe la anumite dezbateri, pe de alta, libertatea personală a fost amputată. E adevărat că am putea să le reproșăm lașitatea sau oportunismul (unii au părăsit totuși grupul inițial, găsindu-și o familie politică mai apropiată), dar situația nu ține numai de ei, fiind tolerată tacit în favoarea unei oligarhii parlamentare care trage toate firele.
Întrebat recent dacă Emmanuel Macron este pe cale să preia leadership-ul european de la Angela Merkel, filozoful Jürgen Habermas spunea că nu e vorba atât de leadership, cât de justa inițiativă. ”Iar aceasta vine astăzi de la președintele Franței”, a mai spus Habermas (Le Point, 15 februarie 2018). Am adăuga doar că justa inițiativă are nevoie, în prealabil, de o corectă descriere a realității, de un diagnostic just și că acesta vine astăzi, într-adevăr, de la Emmanuel Macron. Indiferent de opțiuni politice, de la stânga la dreapta, de la suveraniști eurosceptici la progresiști federaliști, sau de la ”nomazi” la ”sedentari”, cum spuneam într-o analiză anterioară, cu toții ar avea de câștigat dacă grupurile politice ar fi constituite pe temeiul unor aderențe reale. Europa însăși ar fi mai democratică.
</doc>
<doc docid='dw_42520135' lang='ron' type='mono' source='https://www.dw.com/ro/ro/socialismul-dezlănţuit-şi-bătaia-pe-diplomaţia-germană/a-42520135' term='MERS'>
UPDATE: Martin Schulz a anunţat că renunţă la funcţia de ministru de externe.
---
Cum va arăta, în aceste condiţii, politica externă a Berlinului? Îndârjită, ca mânia care s-a înstăpânit în Germania? Furia maximă îi dezbină pe moment nu doar pe tinerii social-democraţi de şefii lor certaţi pe posturi şi sinecuri. O iritare nu mai puţin notabilă animă şi baza creştin-democrată, disociind-o tot mai clar de şefa CDU, Angela Merkel, singura din partidul ei care, după 12 ani la cârmă, şi-a rezervat şi pe viitor dreptul la o funcţie importantă în guvern. Preţul acestei perpetuări la butoane?
Concesii peste concesii făcute amicilor ei social-democraţi, cu care a guvernat în ultimii ani, preluându-le fără jenă, populist, programele, revendicările şi corectitudinile politice. Aşa s-a iscat la dreapta partidului şi a electoratului ei o obidă suficientă să declanşeze chiar şi în disciplinata şi obedienta Germanie, a cărei loialitate faţă de şefi poate trece drept proverbială, o veritabilă revoluţie conservatoare. Una, fără precedent, în istoria Germaniei federale. Răzvrătirea s-a soldat nu doar cu ascensiunea populismului AfD, ci şi cu înfrângerea categorică, în alegeri, a ceea ce decenii la rând fusese o confortabilă majoritate de stânga. Austeritatea, menită să menţină competitivitatea economică a ţării şi, mai ales, neîncrederea într-o clasă politică germană decredibilizată de divorţul ei categoric de temerile de depeizare a naţiunii, sfârşiseră prin a schimba radical starea de spirit în popor.
Părea deci să fi venit timpul să i se facă suveranului pe plac. Să se formeze, aşadar, un nou guvern, conservator. Unul economic reformist şi liberal, în spirit creştin-democrat, doar uşor ecologist şi net mai sever decât în trecut în materie de refulare a presiunii imigraţioniste, spre a se  aplana frica de înstrăinare a naţiunii. Ei bine, germanii au obţinut, în final, invers decât au vrut şi au cerut la urne. Li s-a dăruit stângismul dezlănţuit al unui guvern social-democrat impenitent. Unora le pare chiar că e mai socialist, în ciuda prezenţei la timonă a şefei CDU, decât toate cabinetele de care a avut vreodată parte ţara, inclusiv în epocile Brandt ori Schmidt.
Iar toate acestea, într-o epocă în care, cu excepţia PSD-ismului românesc de tip penal, cu infractorul Liviu Dragnea în frunte, stânga socialistă şi social-democrată s-a văzut debarcată ori apune, irepresibil, pretutendeni de vreme ce nici în Zimbabwe n-a mai avut răbdare cu Robert Mugabe. Lumea s-a desprins de mult de socialismul unor figuri triste, sau, după caz, groteşti prin insaţiabila lor poftă de putere, cuplată cu exces de marxism şi crasă incompetenţă administrativă şi diplomatică, de tip Obama, Hollande, Renzi, Chavez sau Maduro.
Ce fac toate acestea cu credibilitatea establishmentului politic german nu e greu de ghicit. Dar elita berlineză nu s-a rezumat la atât. Continuă să zdrobească în veselie temeiul încrederii în ea. Drept e, că ar fi greşit să i se atribuie ultramaleabilei cancelare întreaga răspundere pentru această involuţie germană, o simultană coborâre în subsolul politic şi al unei Europe în degringoladă nu doar prin Brexit, ori insolenţa populismelor de tip pesedisto-maghiaro-polonez.
O parte substanţială a vinovăţiei pentru desfiinţarea durabilă a culturii politice democratice în Europa va trebui să li se atribuie în mod cert liderilor social-democraţi. Care, sub Sigmar Gabriel au încasat-o la voturi an de an, din pricina îmbrăţişării lor până la sufocare, marca Merkel, astfel încât, bătuţi măr de prea multe ori, l-au implorat pe un tovarăş expirat la Parlamentul European să le preia conducerea. Martin Schulz a zis mersi şi s-a-nfoiat spre a mai băga apoi, o dată, în alegeri, SPD-ul în pământ. Apoi s-a jurat că nu mai face o alianţă cu creştin-democraţii. Şi că, în veci pururi, nu va prelua un portofoliu într-un guvern Merkel până ce partidul său nu se va regenera. Acum însă l-ar fi vrut, după ce, văzând că-şi ia jucăriile şi fuge, cancelara îl pârâse la preşedinte. Care-i datora  liderei CDU şefia statului. Aşa că prezidentul se revanşase, luându-l la refec pe fostul său tovarăş de partid. Momit cu un viitor în diplomaţie, Schulz se răzgândise, după ce preluase şefia SPD în schimbul promisiunii de a-l lăsa pe predecesorul său, Gabriel, să rămână ministru de externe.
Or, în această funcţie, Gabriel nu făcuse decât gafe. Îi iritase pe americani, inclusiv, inutil, în locul unei abţineri, la ONU, printr-un vot negativ al Germaniei împotriva deciziei preşedintelui Trump de a respecta democraţia şi a consfinţi hotărârea Congresului de mutare a ambasadei SUA la Ierusalim.
Îi supărase pe israelieni, calificându-l drept ”prieten” pe liderul OEP, Abbas, care îi finanţează cu pensii grase pe teroriştii palestinieni, autorizează dfiuzarea, pe bani europeni, a unor manuale doldora de antisemitism şi îi numise pe israelieni ”colonialişti”, refuzându-le dreptul la un stat propriu.
În schimb, replicase moale sau deloc infamiilor antidemocratice ale unor regimuri islamiste, precum cel de la Teheran. Toate acestea, circumstanţă agravantă, îi sporiseră popularitatea.
Acum e însă foc şi pară. Dar nu pe terţi. Ori pe Dragnea. Ci pe ”sceleratul” său tovarăş, Schulz. Căci cel care ar fi dorit să fie succesorul său la cârma SPD  şi-ar fi încălcat făgăduiala de a-l lăsa pe el, Gabriel, şef al diplomaţiei. Gabriel se crede pesemne înzestrat cu drepturi superioare celor revenind germanilor înşelaţi pe bandă rulantă de promisiunile neonorate ale mai marilor de la conducere.
Cât priveşte diplomaţia, sub Schulz politica externă a Germaniei ar fi avut toate şansele să fie pe mâini la fel de bune ca în trecut. Ca preşedinte al PE, demnitarul social-democrat numise „inspirantă” o alocuţiune antisemită a lui Abbas din genul celor medievale, acuzându-i pe evrei de otrăvire a apelor palestiniene. Nota de plată pentru politicianism? La următoarele alegeri.
</doc>
<doc docid='dw_42379452' lang='ron' type='mono' source='https://www.dw.com/ro/ro/republica-neruşinării/a-42379452' term='MERS'>
A discuta în termeni exclusiv naţionali edificarea unei cleptocraţii din naufragiul unei democraţii, un eşec documentat persuasiv de învestirea unui guvern plin de miniştri nu tocmai optimal instruiţi, menit să fie pavăza oligarhiei infractoare, e, în sine, greşit. Fiindcă nu se va înțelege în afara contextului natura instalării în România a celui de-al treilea guvern-marionetă al lui Liviu Dragnea şi al oligarhilor susţinându-l pe şeful PSD.
Dar, în fond, ce s-a întâmplat? Nimic altceva decât recunoaşterea formală, clară, plenară, nedisimulată, insolentă și agresivă a tristului adevăr care, în pofida multor români, n-a putut fi schimbat din 1989 încoace. E oficializarea mândră, neruşinată, cu minimum de jenă, subterfugii, impostură şi ipocrizie, a prezenţei la cârma ţării a acelei reţele care s-a priceput să conducă şi pe faţă şi din umbră în ultimele decenii, dictând totul în raporturile ei cu instituţiile, cu ţara şi cu preşedintele ei.
Toate au trebuit anemiate sistematic, pentru ca reţeaua să fie puternică. A vrut reţeaua un sef de stat atotputernic pentru că o reprezenta integral, fără hiat şi rezerve precum preşedintele teroriştilor şi mineriadelor, Ion Iliescu? L-a avut şi l-a impus mult şi  bine, croindu-i o constituţie pe calapod.
Şi-a dorit o paiaţă, mimând opoziţia ca Emil Constantinescu? L-a avut şi pe el, cum a vrut. Nu s-a pliat preşedintele când i s-a cerut? Nu s-a căciulit un Traian Băsescu decomunizat, psihologic, de accesul său la cârma statului şi consecutiva sa trezire la conştiinţa intrării în cartea de istorie a românilor, precum şi graţie ajutorului de la structuri occidentale, pe atunci credibile, la care naţia, sătulă de ruşi şi  totalitarism, voia neapărat să adere? A început marele scandal.
Dar, pentru o reţea stăpână pe dublu şi triplu limbaj, nicio problemă. Omul şi susţinătorii săi pro-europeni s-au văzut demonizaţi. S-a inventat constituţia gumă de mestecat şi-a fost suspendat. Cât timp i-a mers bine, poporul l-a susţinut. Dar, la prima dificultate majoră şi adoptarea unor măsuri de austeritate l-a abandonat pe preşedintele-jucător, prea vanitos să înţeleagă că nu poate câştiga la infinit izolat instituţional si cu o presă aproape total aservită.
Întărită de acest succes şi de anii de furt sistematic flancat, mascat şi transformat în virtute de propaganda televiziunilor aliniate, reţeaua s-a săturat de camuflări. Lăsând ruşinea de o parte, a stăruit să-şi susţină liderul plagiator în răspăr cu normele şi cutumele europene.
Divorţul de valorile occidentale a început să devină tot mai vizibil, dar în cancelarii pe cale de a-şi pierde contactul cu propriile popoare, a continuat să fie, în bună măsură, ignorat. Totuşi, în clipe decisive românii s-au mobilizat: l-au ales pe Iohannis, i-au dat jos pe Oprea şi Ponta, au oprit ordonanţa 13. Dar bărbat de stat pe preşedintele intimidat de reţea n-au reuşit să-l facă.
I se poate însă imputa lui Klaus Iohannis naufragiul europenizării Romaniei? Şi dacă nu doar lui, cui? Partidului care, mai mult decât clonele sale şi decât formaţiunile infiltrate a reprezentat interesele reţelei? Statului paralel?
Desigur. Dar numai dacă admitem că acest "stat paralel" există. Şi că, alcătuit chiar din regimul Dragnea şi din acoliţii lui emanaţi, e sinonimul reţelei securisto-nomenclaturiste ivite de sub ruinele sistemului comunist, spre a se capitaliza şi a se situa paralel cu valorile europene, ale statului de drept şi democraţiei liberaale.
Acestea fiind spuse, eşecul europenizării nu e pur şi simplu rezultatul "serviciilor", incriminate conspiraţionist, de regimul Dragnea şi de complicii lui. Nici nu e consecinţa unui rezervor uman deficitar, contrazis de gigantice proteste anticleptocratice. Nu e pur şi simplu corolarul unui "fond" social şi instituţional rău şi osificat ca atare în interiorul unor "forme" democratice pasămite bune, care s-ar cere păstrate spre a se trece la o nouă tranziţie, cum susţine, în revista "22" Alexandru Gussi.
La urma urmei nici America nu s-a trezit democratică din capul locului. Dar forma instituţiilor excelente create de generaţia ei fondatoare a sfârşit prin a se impune şi a impune peste ocean modelarea salutară a unui fond social extrem de problematic, plin nu doar de oameni de treabă, ci şi, initial, de exaltaţi, pistolari, de lumpenproletariat, de mafioţi şi impostori.
Or, constituţia României e departe de a fi o lege fundamentală excelentă pentru o democraţie. Inspirat de francezi, textul ei a creat probleme. Căci, în loc de temei şi de încredere pentru un sistem de checks and balances fiabil, a furnizat instabilitate. A permis suspendarea sau intimidarea preşedintelui, dezechilibrarea puterilor, hipergonflarea celei parlamentare, pe scurt, confiscarea şi deturnarea democraţiei întru edificarea unei dictaturi a majorităţii parlamentare. Şi încă a uneia parţial analfabete şi penale.
Dar a-i atribui acestei "forme" constituţionale imperfecte întreaga răspundere pentru fondul eşecului discutat e la fel de eronat ca a arăta cu degetul spre români. Ori spre servicii (în fond, mai bine reformate decât alte instituţii româneşti). Sau, exclusiv, către reţeaua vechilor securişti şi delatori.
De vină, în egală măsură, pentru edificarea cleptocraticei Republici a Neruşinării sunt memoria istorică deficitară a multora, cuplată cu o toleranţă inadmisibilă, în ziua Z şi ulterior, faţă de o poliţie politică rămasă nelustrată.
Se pune apoi întrebarea dacă Biserica, depozitarul încrederii populare maxime, s-a ridicat la înălţimea şansei istorice dăruite românilor în 1989. Un rol problematic au preluat, simultan, naivitatea electoratului, prea egoistele elite proprii şi, last but not least, cele de stânga, politice, europene.
Ultimele, decuplate de realităţi şi încremenite în obsesia reacţiei populiste la această decuplare, se văd azi afectate ele însele de o crescândă decredibilizare, care convine de minune cleptocraţiilor răsăritene, în frunte cu cea rusă şi cea turcă, ori neo-autocraţiilor democratic-iliberale, de tip maghiar şi polonez.
Or, din rațiuni ideologice, după ce au admis prematura aderare a României la UE, când ţara nu era pregătită, aceleaşi elite europene au omis, în chip nu mai puţin iresponsabil, să taxeze cu suficientă rigoare şi să sancţioneze cu destulă asprime "progresistele" regimuri Ponta şi Dragnea, deşi derapajele lor antidemocratice s-au ţinut lanţ.
</doc>
<doc docid='dw_42352414' lang='ron' type='mono' source='https://www.dw.com/ro/ro/guvernul-copy-paste-de-agramatisme/a-42352414' term='MERS'>
Televiziunile oligarhiei mafiote şi afiliatele ziare ale PSD-ismului pentru eternitate sunt ocupate în aceste zile până peste cap. Au de lucru, nu glumă, să abată atenţia de la monumentala tragicomedie a numirii, de către regimul Dragnea, a unui pamblicar cu rectiliniul titlu de rector vorbitor de cuvinte inexistente, ca "furton, ceolofan şi ghiuvetă" în funcţia de ministru, vai, al educaţiei.
În acest scop lovesc în te miri cine. Doar în ruşinea naţională fără precedent în familia naţiunilor civilizate n-au timp şi interes să dea. De această ruşine, iscată de un guvern exhibând un ministru al educaţiei incapabil să vorbească limba sa maternă corect, condus de o femeie care nu ştie că Iranul şi Pakistanul nu sunt state membre ale Uniunii Europene, ar urma să se ocupe alţii.
Cine? Noi? Să stăm deci strâmb şi să judecăm drept. Înainte de a examina ocara susţinerii de către 45 de rectori din România a numirii unui semianalfabet, rector şi el, la Suceava, în funcţia de ministru al educaţiei, e bine să evaluăm prologul tragicomediei româneşti. Căci de ce, oare, ne plângem? Ne-am dat oare noi înşine de ceasul morţii când la pupitrul educaţiei era o femeie ca Ecaterina Andronescu, pe care Evenimentul Zilei o intitula cândva  "ministrul copy paste", acuzând-o de plagiat?
O tempora, o mores! Azi, sub patronajul unui Dan Andronic inculpat de DNA, ziarul, odinioară curăţel, e ocupat să lovească din răsputeri în protestatarii #rezist şi în eminenţii jurnalişti români de investigaţie de la Rise Project, ca şi în Corupţia Ucide. Net mai puţin îi alertează pe subalternii lui Andronic parvenirea, prin grija unui brazilian din Teleorman, a unor penali şi semianalfabeţi în executivul ţării. Altfel stăteau lucrurile în noiembrie 2012.
Atunci, Evz relua, de pe site-ul Hotnews.ro, un articol publicat în revista ştiinţifică Nature. Articolul o acuza pe Andronescu de girare, în calitate de rector, iar apoi de ministru al educaţiei în primul guvern Ponta, a unui plagiat inclus într-o cerere de finanţare în valoare de jumătate de milion de euro.
De aceşti bani obţinuţi prin furt intelectual ar fi urmat să profite trei universităţi, între care şi Politehnica bucureşteană, pentru care semnase, ca rector, Ecaterina Andronescu. Plagiatorii implicaţi, între care trei profesori de la Universitatea de Farmacie şi Medicină din Târgu Mureş, s-au văzut exoneraţi de noul consiliu de aşa-zisă "etică", instituit după desfiinţarea, de către Liviu Pop, în calitate de slugă a ex-premierului Ponta, a vechiului Consiliu.
Atât şi ar fi fost destul. Dar ministerul educaţiei şi cercetării a mers şi mai departe, cerând, în septembrie 2012, eliminarea supravegherii internaţionale a cererilor de granturi. Supraveghere prin care se descoperise plagiatul.
Cert, prima facies, scrisoarea rectorilor e urmarea unei reglări de conturi politice, devenită inevitabilă după ce, dintr-un PSD tiranizat cam ca PCUS sub Stalin, de către Liviu Dragnea, s-a evacuat orice dezbatere liberă. Şi, în fond, mai orice critică a opţiunilor aiuritoare ale tartorului şef.
Întrucât mai alfabetizata Andronescu, PSD București și Gabriela Firea, care au susţinut-o, au pierdut competiţia cu "celălant" în Comitetul Executiv al partidului, perdanţii s-au răzbunat. Iar perlele lui Valentin Popa s-au înşirat, etalate fiind, urgent, spre deliciul publicului larg.
La rândul lor, omul forte al României şi lacheii săi au organizat, probabil, contraatacul, sub forma susţinerii jenantului ministru agramat de către zeci de rectori. Cine sunt ei şi ce hram poartă? "Spune-mi cu cine te-nsoţeşti ca să-ţi spun cine eşti". Dar cine e stăpânul lor? Un ins şi el previzibil.
Precum tătuca la Kremlin, înaintea lui, emulul său teleormănean îşi va elabora cu grijă vindicta. Versiunea autohtonă a tătucii, zisă "daddy", nu-i va da uitării pe imprudenţii PSD-işti care au îndrăznit să i se opună. În fond, nici Stalin şi  nici servitorii lui docili nu i-au iertat pe troţkişti, pe Kirov, Zinoviev, Buharin.
Ar fi deci improbabil, ca, mai devreme sau mai târziu, Codrin Ştefănescu, Gabi Firea, Cati Andronescu et comp, să nu zboare din grasele lor sinecuri şi funcţii.
N-ar fi exclus ca unii să zboare cu viteza scuipatului lipit, mai nou, de obrazul poporului român prin învestirea celui de-al treilea guvern PSD-ist cu penali în răstimp de numai un an. Asta, dacă vizaţii nu vor parveni în prealabil să-l zboare ei, prin paricid politic, pe daddy...
E bine, totodată, să trecem de aparenţe. Bătaia de joc a unei Dăncilă premier, a unei "decât-Dan" ministru de interne, sau a unui Valentin Popa ministru al educaţiei n-a început de azi, de ieri. Deşi vechi cât dictatura şi postcomunismul, deriziunea şi contraselecţia au prins vizibil contur când s-a acceptat menţinerea în funcţie a unui premier plagiator. Apoi, apăsat, când studenţii şi părinţii lor au admis rectori, decani şi profesori plagiatori, agramaţi, analfabeţi, în loc să se revolte şi să-i expedieze la plimbare, spre a salva şcolilor lor măcar o brumă de prestigiu.
Tradiţia demisiei de la standarde civilizate a unui guvern copy paste de agramatisme are însă vechi rădăcini. Noii miniştri, ca ortacii mineriadelor, muncesc, nu gândesc. L-am auzit pe Ion Iliescu vorbind, cândva, muncitorilor, agramat, ca să fie considerat "de-al lor" şi să-l aleagă în masă.
Dăncilă, Dan şi Popa nu sunt doar expresia voinţei lui Dragnea, ci şi a unei revolte a maselor. A unei antimeritocraţii suite, ca scroafa, în copac.
Evident, pamblicarul nu e doar o imensă ruşine pentru PSD-Dragnea, care-şi documentează sărăcia lucie de inşi calificaţi să guverneze. Nu e doar naţională. Ci şi una de anvergură continentală, de vreme ce i s-a  propus şi-a acceptat portofoliul educaţiei într-un guvern de stat european, care, ce oroare, ar urma să preia la anul conducerea UE.
Ce efect vor avea demonstrațiile de la 20 ianuarie asupra situației politice din România? Depinde de PSD. Care pentru protestatari e “ciuma roșie“. Se va deștepta Partidul? Dar cum să speri în ameliorarea unei molime? (22.01.2018)
</doc>
<doc docid='dw_42199271' lang='ron' type='mono' source='https://www.dw.com/ro/ro/comentariu-kurz-îi-dă-bătăi-de-cap-lui-merkel/a-42199271' term='MERS'>
E mereu cu câțiva pași în fața tuturor: așa îi place noului cancelar al Austriei să se prezinte. Faptul că Sebastian Kurz a devenit șef de guvern la frageda vârstă de 31 de ani pare să-i dea dreptate. Miercuri, în cadrul primei sale vizite la Angela Merkel, șefa de guvern cu cea mai lungă experiență din Uniunea Europeană, au existat însă multe semnale că tânărul Kurz cam exagerează cu mersul înainte în timp record.
Tânăra vedetă politică nu a ajuns în funcția de cancelar doar datorită încrederii de sine aproape obraznice. Sebastian Kurz are un instinct al populismului și e dispus să se alieze cu parteneri care îi sperie pe alții. Coaliția sa cu partidul populist de dreapta FPÖ, un aliat de bază al partidului Front National din Franța, o dezgustă probabil pe Angela Merkel. Pentru ea, nici nu intră în discuție o colaborare cu extremiștii de dreapta din rândurile partidului AfD (Alternativa pentru Germania).
De peste 100 de zile, Merkel încearcă să formeze un guvern - întâi cu liberalii și cu ecologiștii, acum cu social-democrații. Și tocmai acum vine Kurz și îi spune la Berlin cât de mult se bucură că are un guvern stabil la Viena. Cu un fel de veselie răutăcioasă, a declarat că își dorește așa ceva "în curând" și pentru Germania.
Michaela Küfner, redactor politic la DW
Ambii politicieni au subliniat că au multe în comun. Dar există atâtea diferențe: Merkel vrea mai multă integrare europeană și e dispusă să pună la dispoziție și mijloace financiare pentru atingerea acestui obiectiv. În schimb, Kurz vrea să fie luate mai multe decizii la nivel regional și nu e dispus să compenseze efectele Brexitului pentru UE prin acordarea unor sume suplimentare din partea statelor bogate ca Germania și Austria. În plus, tânărul cancelar austriac continuă să critice poziția lui Merkel privind distribuirea refugiaților pe baza unor cote și pledează pentru un sfârșit al sancțiunilor împotriva Rusiei, impuse în urma anexării Crimeei.
Merkel și Kurz caută stabilitatea, amândoi știu prea bine că e nevoie de o aritmetică foarte complicată pentru a forma coaliții. Ce le lipsește? Un plan adevărat, o idee de tipul celor formulate de președintele Franței, Emmanuel Macron, cum ar trebui să se dezvolte Europa în continuare. Viziunii sale nu-i corespunde încă niciun răspuns de la Berlin. Și oare cât de mare va mai fi apetitul austriecilor pentru unitatea europeană după o perioadă de legislatură în care populiștii de dreapta fac parte din coaliția de la Viena?
Guvernul său trebuie judecat în funcție de fapte, spune Kurz. Exact asta vrea să facă Merkel. Noul cancelar austriac și-a reinterpretat simpatiile sale pentru premierul maghiar Viktor Orban și alți eurosceptici cu poziții extrem de dure împotriva refugiaților drept "construire a unor punți de legătură". Dar cu aceste alianțe o atacă de la spate pe Merkel, pentru care politica de migrație e o sarcină comună pentru întreaga Europă.
Nu-i prea probabil ca Sebastian Kurz să-i potolească pe partenerii de la FPÖ. Din acest motiv, va crea și mai multe clivaje în Europa, în loc să construiască punțile de legătură cu care se laudă. Îi va mai da multe bătăi de cap Angelei Merkel - cel puțin în cazul în care cancelara va rămâne la putere și va reuși să formeze un guvern stabil la Berlin.
Autoare: Michaela Küfner (das)
În Europa, populiștii de dreapta au fost demult acceptați și ocupă cele mai înalte poziții executive. Austria este pentru UE aproape o regulă, crede Bernd Riegert, corespondent DW la Bruxelles. (18.12.2017)
Comentând alegerile austriece, analiştii occidentali s-au cantonat într-o expresie unanimă. Ar fi avut loc un ”puseu de dreapta”. Dar oare ce l-a generat? Şi ce înseamnă oare pentru Europa triumful dreptei austriece? (16.10.2017)
</doc>
<doc docid='dw_42158985' lang='ron' type='mono' source='https://www.dw.com/ro/ro/cum-se-simte-economia-americană-după-un-an-de-preşedinţie-trump/a-42158985' term='MERS'>
"Acest masacru american se oprește chiar aici și se oprește chiar acum", a promis noul președinte american Donald Trump la inaugurarea sa din 20 ianuarie 2017. Similar cu retorica din campanie, discursul s-a axat cu precădere pe aspecte economice. Preşedintele a vorbit despre dezechilibrele comerciale și renașterea producției şi a locurilor de muncă. Însă tema primordială a fost redistribuirea: "Oamenii uitataţi din ţara noastră, bărbați și femei, nu vor mai fi uitaţi".
În cele din urmă, judecarea performanței lui Trump în economie și la alte capitole se va face foarte bine în 2020. Cu toate acestea, merită să examinăm modul în care economia americană a evoluat până acum sub supravegherea lui Trump, în special în domeniile care au făcut obiectul promisiunilor sale electorale.
Semne vitale
"I-aş oferi calificativul maxim şi la fel cred că ar proceda aproape toţi americanii", spune Stephen Moore, analist de politică economică, fost consilier al lui Donald Trump în timpul campaniei electorale şi unul dintre specialiştii implicaţi în planul recent de reforme fiscale al preşedintelui SUA.
Referindu-se la boomul pieței de valori din SUA, rata șomajului de 4,1%, accelerarea creșterii PIB-ului și creșterea nivelului de încredere al investitorilor, Moore spune că sunt greu de identificat aspecte economice care nu au mers optim până acum. Mulți indicatori economici de bază arată bine pentru SUA în momentul de față, cu siguranță mult mai bine decât preconizaseră numeroşi economiști după ce Trump a fost ales în funcţie. Discutabil este însă în ce măsură fenomenele pozitive din economie sunt rezultatul direct al deciziilor lui Donald Trump şi mai ales cât vor dura acestea.
Robert Scott este un economist cu experienţă de la Institutul pentru Politică Economică din Washington. El a declarat pentru DW că, deși unii indicatori economici sunt pozitivi, aceștia fac parte dintr-o tendință de opt ani care acum este amenințată de preşedinţia lui Trump. "Recuperarea a demarat încă din 2010", spune Scott. "Cu toate acestea, există câțiva indicatori care îngrijorează: numărul real de locuri de muncă a avut o tendință constantă de scădere, prin urmare creșterea numărului de salariați este slabă".
Pro-business, pro-angajat sau ambele variante?
În centrul campaniei electorale a lui Donald Trump s-a aflat promisiunea de a îmbunătăți modul în care este redistribuită prosperitatea şi ameliorarea situaţiei pentru angajaţii americani. Cu toate acestea, mulți dintre cei care se opun președinției Trump consideră că până în prezent aceasta este promisiunea cel mai puţin respectată.
"Preşedintele i-a vândut pe cei care l-au ales în funcție", spune Scott. "Ce vedem este o serie de măsuri care transferă veniturile oamenii muncii către acei americani foarte înstăriţi, reprezentând unu la sută din populaţie".
Scott afirmă că, de când Trump a venit la putere, Biroul Federal al Muncii din SUA a anulat mai multe reglementări care protejau angajaţii; de pildă regulile privind protecția împotriva orelor suplimentare, procentajul de bacşiş care poate fi luat acasă sau sănătatea şi protecţia la locul de muncă. Decizia ar fi fost luată pentru susţinerea intereselor patronilor.
Moore, care lucrează cu think-tank-ul conservator The Heritage Foundation, crede că instinctele "pro-business" ale lui Trump îl servesc bine, fiind unul din motivele pentru care bursele americane au explodat după  alegeri. "Cred că investitorii şi angajatorii îl percep pe Donald Trump ca un preşedinte pro-afaceri, iar acest lucru se reflectă în încrederea pe care investitorii o au in economie", a spus el. "El este singurul responsabil pentru asta".
Made in America
O alta promisiune a lui Trump a fost aceea de a reface locurile de muncă în domeniul producţiei şi construcţiilor. În acest sens, cifrele sunt mai degrabă pozitive decât negative, iar Biroul de Statistică din SUA arată că au fost create peste 400 000 de locuri de muncă în construcții și extracții, de când Trump a venit la putere, acum un an.
Moore: "Motivul pentru care a câștigat alegerile într-o astfel de manieră surprinzătoare a fost că s-a impus în unele dintre statele industriale, unde muncitorii s-au simţit abandonaţi de democrați. Dacă va fi reales, el va trebui să poată invoca succese în aceste state".
Cea mai scumpă întrebare
Pentru Trump, cea mai tangibilă realizare legislativă a primului său an în funcţie a fost cu siguranță proiectul de reformă fiscală, trecut recent prin Congresul SUA. Proiectul de lege, care deschide calea pentru cea mai mare schimbare a codului fiscal din SUA din ultimii treizeci de ani, a redus impozitul pe profit de la 35 la 21 la sută și a inclus și alte câteva măsuri favorabile companiilor.
Moore, care a consiliat Casa Albă cu privire la acest proiect de lege, crede cu tărie că modificările vor stimula economia. "Reforma va conduce la investiții mai mari în SUA. Companiile vor fi capabile să construiască mai multe fabrici, să achiziţioneze mai multe maşini şi să plătească mai bine angajaţii ", a spus el.
Scott consideră că proiectul de lege este în concordanță cu modul în care președinția Trump i-a favorizat până acum pe cei "unu la sută". În primul rând, spune analistul, majorarea acţiunilor americane s-a produs în așteptarea reformei fiscale, care favorizează sectoarele bogate și corporative. În al doilea rând, tăierile de taxe vor genera un deficit enorm în următorii 10 ani, care va avea consecinţe negative asupra deficitului comercial.
În ceea ce privește comerțul intern, un alt domeniu asupra căruia Trump s-a concentrat în campania electorală nu s-au întâmplat prea multe până acum. Moore consideră că este prea devreme pentru a face judecăți cu privire la modul în care Trump a performat la capitolul comerț. "Acesta va fi anul in care vom putea să răspundem la această întrebare", subliniază Moore. "Însă, dintr-un oarecare motiv, am crezut întotdeauna că lătratul său este mai puternic decât mușcătura când vorbeşte despre comerț".
Prin urmare este dificil de evaluat ceea ce s-a întâmplat într-un an. "Deciziile lui Trump vor putea fi evaluate corespunzător în 2019 şi 2020, când va candida din nou pentru un nou mandat. Va conta mult cum se va simţit economia în acel moment", consideră Stephen Moore. Pentru Scott, şansele ca efectele negative ale politicilor economice marca Trump să se facă simţite cresc cu fiecare zi de mandat a actualului preşedinte american. "Însă nu există nicio garanţie că lucrurile vor evolua într-atât de rău încât să-l împiedice să candideze din nou", mai spune specialistul.
dw.de / vd
</doc>
<doc docid='dw_42049928' lang='ron' type='mono' source='https://www.dw.com/ro/ro/comentariu-germania-şi-namibia-trebuie-să-ajungă-la-o-înţelegere/a-42049928' term='MERS'>
Să ne reamintim că este, totuşi, vorba despre un masacru. Între 1904 și 1908, în fosta colonie "Africa Germană de Sud-Vest" (Namibia de azi), soldații germani au ucis zeci de mii de oameni aparţinând triburilor Herero și Nama. Relatările istorice consemnează că ocupanții au dus inclusiv femei și copii în deșert, unde i-au lăsat să moară de sete. Alții au fost închişi în lagăre, fiind răpuşi de boli și foame. Istoricii vorbesc despre genocid. La fel şi guvernul german.
Daniel Pelz
Însă cum arată situaţia la zi? Din partea Germaniei, încă nu există nici scuze oficiale, nici reparații. Din nefericire, acest groaznic episod petrecut în secolul trecut, nu este comemorat în comun de către cele două state. Toate aceste amănunte fac obiectul negocierilor între Germania şi Namibila, începând din 2015. Însă, niciuna dintre părţi nu pare grăbită să găsească o soluție, ca să nu mai vorbim despre informarea propriilor cetăţeni în legătură cu stadiul negocierilor.
Acţionarea în judecată nu trebuie ignorată
Între timp, furia se intensifică. Adresându-se unei instanţe din Statele Unite, acum un an, câțiva înalți reprezentanți ai triburilor Herero și Nama au dat în judecată guvernul federal. Ei doresc să fie implicați în negocierile guvernamentale și să obţină despăgubiri pentru grupurile lor etnice. Desigur, în spatele acestor demersuri se ascunde inclusiv furia împotriva propriului guvern, unii dintre reclamanți fiind apropiaţi de opoziție.
Chiar şi într-un atare context, guvernul de la Berlin nu este îndreptăţit să ignore plângerea, aşa cum face în momentul de faţă. Pe 25 ianuarie ar urma să aibă loc mult-aşteptata înfăţişare, nefiind limpede dacă Germania se va prezenta în faţa instanţei. Anterior, două termene au fost anulate din cauza refuzului autorităţilor germane de a trimite un reprezentant oficial la proces. Ministrul de Justiţie din landul Berlin, responsabil de gestionarea acţionării în judecată a guvernului german în străinătate, pur şi simplu nu a acceptat cererea.  Din punct de vedere legal, poate că decizia este corectă, o evaluare neputând fi făcută decât de un specialist în drept. Însă din perspectivă morală, comportamentul ambelor guverne este mai mult decât discutabil. Germania ar trebui să compare în faţa instanței din New York și să își explice poziţia. Negocierile trebuie impulsionate cu seriozitate şi transparenţă de către ambele executive.
Aşadar, discuţiile se prelungesc, după ce perfectarea, anul trecut, a unei înţelegeri între Germania şi Namibia, nu a mai avut loc. Niciuna dintre părţi nu precizează care a fost motivul blocajului şi nu este clar nici ceea ce solicită Namibia, nici ceea ce oferă Germania. De ce a durat aproape un an până când guvernul federal, care a pledat multă vreme pentru încheierea rapidă a negocierilor, a răspuns în scris cererilor venite din partea Namibiei? Nu se ştie. Presa n-a fost informată, ultima rundă de negocieri de la Berlin, în septembrie, fiind urmată numai de un comunicat laconic.
Negocierile sunt de interes public
Supravieţuitori din tribul Herero, fugiţi în pustietate de teama coloniaştilor
Ambele părți argumentează că discreţia a fost convenită de comun acord. Bun, însă un subiect de o asemenea dimensiune istorică nu poate fi negociat în spatele ușilor închise. Nu trebuie să se scuze un guvern în faţa altui guvern, ci un popor în faţa altui popor. Nu două guverne ar trebui să se împace, ci două popoare. Din acest motiv, negocierile sunt publice. Cetățenii ambelor ţări trebuie să-și poată exprima opinia în legătură cu modul în care acest întunecat capitol al istoriei coloniale germane poate fi depăşit cu demnitate. Pentru a putea face acest lucru, oamenii trebuie să cunoască mersul lucrurilor, ceea ce înseamnă că presa trebuie exhaustiv informată.
Dacă discuțiile nu se finalizează, iar disputa pe marginea procesului din Statele Unite va continua, reconcilierea germano-namibiană va eșua. Acelaşi va fi deznodământul şi dacă negocierile se vor solda cu un acord izvorât nu din convingere, ci de frică să nu fie afectată imaginea publică. Trebuie evitate ambele variante, motiv pentru care cele două ţări trebuie să ajungă rapid la o înţelegere. Victimele genocidului merită acest efort.
Daniel Pelz / vd
</doc>
<doc docid='dw_42010040' lang='ron' type='mono' source='https://www.dw.com/ro/ro/dodon-președintele-cuminte-suspendat-ori-de-câte-ori-vrea-plahotniuc/a-42010040' term='MERS'>
Contrar Constituției (care îl obligă să semneze decretele la înaintarea repetată a candidaților de către prim-ministru), șeful statului a refuzat să semneze decretele de confirmare în funcții a 7 noi membri ai Guvernului. Anterior, procedura a fost testată în cazul învestirii ministrului Apărării, Eugen Struza. Și de această dată, democrații au cerut Curții să soluționeze acest blocaj, iar magistrații au constatat, ca și în primul caz, existenţa circumstanțelor ce fac necesară înlăturarea temporară din funcție a lui Igor Dodon. Mai exact, este vorba doar de procedura de semnare a decretelor de numire în funcție a celor 6 miniștri și a unui viceprim-ministru trimiși de PD în Guvern la sfârșitul anului trecut. În cadrul audierilor de la CC, democratul Sergiu Sîrbu, a recunoscut că procedura este una ieșită din comun și nu ar trebui aplicată prea des, dar a insistat totuși ca așa să fie depășit blocajul. Analiștii politici spun că hotărârea Curții Constituționale era una previzibilă în condițiile în care, spun ei, puterea oligarhică a reușit să-și subordoneze majoritatea instituțiilor statului.
Andrian Candu semnează decretul de numire a lui Eugen Sturza în funcţia de ministru al Apărării
Igor Dodon, din ce în ce mai puțin gălăgios
La fel a comentat situația și Igor Dodon. Cel care anterior amenința guvernarea cu faptul că „sute de mii de susținători așteaptă un semnal din partea președintelui pentru a da jos această guvernare”, s-a limitat doar la o postare cuminte pe Facebook: „Curtea Constituțională a devenit ostatica propriilor decizii neinspirate. Sunt iarăși încălcate grav procedurile legale”. Potrivit lui, prin decizia sa, CC a trecut definitiv în zona gri a democrației și a statului de drept: „Curtea și-a reconfirmat imaginea de instrument politic docil, nu de organ constituțional. Este o cădere dezonorantă și regretabilă pentru un stat care se vrea democratic”, a comentat Dodon.
Potrivit Hotărârii Curții Constituționale, refuzul deliberat al șefului statului de a-și îndeplini obligația constituțională de a da curs propunerii repetate a prim-ministrului de înlocuire a unor membri ai Guvernului constituie o încălcare gravă a obligațiilor sale constituționale. Prin urmare, interimatul funcției de președinte urmează a fi asigurat, pentru procedura de semnare a decretelor, fie de președintele Parlamentului, fie de prim-ministru.
Finul Candu, din nou președinte interimar
Deja s-a decis – cel care va asigura interimatul funcției de președinte pentru procedura de confirmare a noilor miniștri va fi șeful Legislativului, Andrian Candu, finul oligarhului Vlad Plahotniuc, lider PDM: „În calitate de președinte interimar, voi semna în perioada următoare decretul privind numirea miniștrilor și voi primi jurământul acestora”, a declarat marți, Andrian Candu.
La mijlocul lunii decembrie, Partidul Democrat a anunțat că 7 din cei 13 miniștri din Guvernul Filip vor fi înlocuiți, iar Igor Dodon a spus că va semna doar decretele de demisie a vechilor miniștri, nu și pe cele de învestire a noilor membri ai Guvernului. Potrivit lui, „majoritatea candidaților propuși au demonstrat inconsecvență, lipsă de profesionalism și oportunism regretabil în funcțiile și activitățile desfășurate anterior, iar unii au fost implicați direct sau indirect în frauda bancară”. Printre noii membri ai Guvernului, propulsați de PDM, se numără și ex-premierii Iurie Leancă și Chiril Gaburici, care au semnat garanțiile de stat prin care Banca Națională a Moldovei a creditat, în 2014 și 2015, cu miliarde de lei cele trei bănci moldovenești prin intermediul cărora, din sistemul bancar al țării, s-a furat 1 miliard de dolari. Miliardul furat a fost transformat în datorie de stat și pus pe umerii cetățenilor, până în prezent ancheta stagnează, termenul de prescripție expiră, iar majoritatea celor care, în virtutea atribuțiilor de serviciu, aveau obligația să blocheze frauda se află nu doar în libertate, dar continuă să administreze bani publici.
Igor Dodon cu Vladimir Putin, 26.12.2017
Igor Dodon, un președinte decorativ risipitor
Una din promisiunile electorale ale lui Igor Dodon, în campania pentru alegerile prezidențiale din 2016, era recuperarea miliardului furat. Până acum, potrivit unor analiști politici de la Chișinău, acesta nu izbutit nimic în acest sens. Consiliul Suprem de Securitate, pe care îl prezidează, a fost paralizat prin boicotarea acestui organ de către exponenții guvernării controlate de PDM. În schimb, Dodon a mers de nenumărate ori în vacanță, s-a întâlnit de 7 ori cu Vladimir Putin fără rezultate palpabile, a împărțit niște medalii, Președinția a cheltuit, pe timp de criză, în primul an de mandat al lui Igor Dodon peste 1 milion de lei pentru servicii aeriene și a procurat, din bani publici, potrivit Registrului de Stat al Achizițiilor Publice, un aparat de fotografiat în valoare de 160 de mii de lei.
Vitalie Călugăreanu, DW-Chișinău
</doc>
<doc docid='dw_41945711' lang='ron' type='mono' source='https://www.dw.com/ro/ro/misterul-unui-surprinzător-pesimism/a-41945711' term='MERS'>
Un sondaj de opinie recent realizat de IRES ne pune în fața unei turnuri neobișnuite. După foarte multă vreme, este pentru prima dată când românii văd viitorul în negru. Nu pe de-a-ntregul, dar totuși într-o proporție destul de mare. Dacă 28% se așteaptă ca anul 2018 să fie mai bun, 46% cred că o să fie mai rău. Aproximativ un sfert (24%) presupun că o să fie la fel.
Înainte de a continua, să precizăm, dacă mai e cazul, că așteptările - în bine sau în rău - nu s-au împlinit întotdeauna și că vorbim de stări de spirit care depind de lucruri pe care nu le cunoaștem cu adevărat, putând doar să le presupunem. E vorba oare de scandalul politic care se desfășoară în România de un an întreg? Poate, dar nu e clar în ce sens. Doar 8% dintre cei chestionați au considerat, bunăoară, că cel mai important eveniment al anului 2017 a fost manifestația antiguvernamentală din Piața Victoriei, la egalitate cu cei care au desemnat ca eveniment capital moartea Regelui Mihai. Și acesta a fost cel mai mare procent de răspunsuri, căci abia 3% desemnează Ordonanța 13 și numai 2% indică explicit ”criza politică”, în timp ce 53% nu răspund. Și totuși, răspunzând la altă întrebare, aproape o treime (27%) au declarat că sunt îngrijorați de ”criza politică”.
E aici o incoerență? Am spune mai curând că motivele îngrijorării românilor au rămas pur și simplu neexprimate, căci a vorbi de ”criză politică” e ambiguu. Sondajul realizat de IRES nu reușește să pună acele întrebări care ar fi putut să scoată la lumină cauzele pesimismului pe care românii par să-l încerce de la o vreme încoace.
Am putea încerca să corelăm acest sondaj cu un altul realizat la comanda Comisiei Europene (Eurobarometru de toamnă, 2017) și care confirmă o tendință, pe care am mai semnalat-o, de scădere a atașamentului față de Uniunea Europeană. Este primul an de la adererea din 2007 când tendința se inversează. În România 51% manifestă încredere în UE, dar cei care nu au încredere au ajuns la 41%, în creștere cu 5 procente față de sondajul din primavară. La altă întrebare tendința pare și mai bine marcată. Astfel, întrebați dacă au o imagine pozitivă sau negativă (în diferite grade), românii au răspuns numai în proporție de 47% că au o imagine total pozitivă (ceea ce totuși nu e chiar puțin), iar în proporție de 38% că au o perspectivă neutră, pentru ca 14% (în creștere iarăși) să afirme o imagine total negativă. Opiniile pozitive au scăzut cu 4% față de primăvară. Nu e mult, dar ceea ce contează este tendința. Ceva s-a întâmplat de la începutul acestui an sau poate începând de anul trecut care a minat optimismul. Nici aici nu știm la ce să ne raportăm: dezbaterile despre limitarea liberei circulații? Criza migrației? Europa cu două viteze? Postúrile autoritare ale liderilor occidentali față de anumite opinii larg răspândite în Est? Sau toate laolaltă?
În orice caz avem două sondaje, în care ni se prezintă, pe de o parte, o creștere a pesimismului față de ceea ce va aduce anul 2018, iar pe de alta o scădere a încrederii în UE. Există o corelație între ele? Este posibil, percepțiile de politică internă fiind de la o vreme strâns întrepătrunse cu cele de politică europeană. Am putea crede că situația Uniunii Europene preocupate să combată, pe de o parte, ”dumpingul social” intracomunitar și pe de alta să creeze un teren favorabil migrației asiatice sau africane e privită ca un motiv de pesimism într-o țară care și-a pus în ultimul deceniu cele mai mari mari speranțe în libera circulație a persoanelor. Nu e lipsit de sens, câtă vreme un alt sondaj realizat de IRES (în vara acestui an) punea în evidență, după cum observau chiar autorii săi, ”lipsa unui sentiment al participării sociale şi al preocupării pentru mersul lucrurilor în ţară”. ”Doar un procent infim, 4%, menţionează acest domeniu ca univers al preocupărilor şi planurilor de viitor”, se mai arăta în analiza datelor. Prin urmare românul, ancorat mai ales în orizontul vieții de familie și mai puțin în acela al politicii naționale, își simte, pesemne, planurile amenințate de o Europă occidentală mai puțin primitoare față de estici, incluzând aici Brexit-ul.
E o simplă ipoteză, căci de fapt când ai 53% la sută non-răspunsuri e clar că oamenii nu vor să răspundă sau că răspunsurile pe care le-ar da nu intră în categoriile definite de chestionar. Și aceasta ar fi o problemă în sine, căci marchează o criză de comunicare.
</doc>
<doc docid='dw_41906742' lang='ron' type='mono' source='https://www.dw.com/ro/ro/în-2017-economia-moldovei-a-stagnat/a-41906742' term='MERS'>
Lipsa creșterii economice și a implementării reformelor, recuperarea lentă a banilor din frauda bancară, încercarea de promovare a unor legi dubioase, lipsa investițiilor majore și dezvoltarea unui mediu de afaceri competitiv, dar și dependența energetică de Federația Rusă au fost principalele probleme economice ale Chișinăului.
În pofida faptului că autoritățile de la Chișinău se declară mulțumite de situația economică din țară, declarând că au înregistrat creștere și că au reușit să țină sub control situația, economia Republicii Moldova a bătut mai mult pasul pe loc, menținându-se pe linia de plutire. Dependentă de remitențele migranților și de finanțarea externă, dar și de condițiile naturale, Moldova rămâne un stat slab dezvoltat economic, iar aceasta îi determină pe o mare parte din cetățeni să plece peste hotare în căutarea unui trai mai bun.
Problemele sistemice și lipsa reformelor economice, dar și instabilitatea politică internă fac țara neatractivă pentru investitori. Totodată, în pofida creșterii exporturilor și a creșterii consumului intern, PIB-ul țării nu a crescut semnificativ, iar alegerile parlamentare din anul viitor sporesc neîncrederea experților de la Chișinău că situația se va schimba radical. La aceasta se adaugă și problemele din sectorul energetic, care continuă să fie dependent în mare parte de Federația Rusă, iar proiectele alternative, cum ar fi darea în exploatare a gazoductului Iași-Chișinău sau de interconectare la liniile energetice românești, au rămas la nivel de declarații și promisiuni.
Economia în stagnare
Anul a început promițător pentru economia R. Moldova. Reluarea suportului din partea FMI, dar și stabilitatea declarată a Guvernului condusă de Pavel Filip, prevedea o creștere economică de 6%. Cu toate acestea, prognozele autorităților și experților nu s-au adeverit, iar ultimele analize efectuate de centrul analitic „Expert-Grup”, arată că R. Moldova a înregistrat o creștere economică de 3,5-4%. Potrivit experților, aceasta s-a întâmplat din cauza condițiilor meteo nefavorabile din primăvara acestui an, care au diminuat producția agricolă, precum și din cauza mersului lent al reformelor: peste jumătate din acțiunile planificate în cadrul Foii de parcurs cu reforme prioritare ale Guvernului și Parlamentului nu au fost realizate. Totodată, potrivit economiștilor de la „IDIS Viitorul”, economia a crescut doar ca urmare a impulsionării consumului populației pe fundalul majorării remiterilor moldovenilor care muncesc în străinătate.
De asemenea, autoritățile nu s-au arătat preocupate de rezolvarea problemelor economice sistemice, legate și de scandalurile din clasa politică de la Chișinău, ceea ce a dus la o tensionare în negocieri cu principalii parteneri ai țării. FMI a monitorizat atent tot ce a făcut Guvernul, transmițând mereu mesaje că Moldova trebuie să facă mai mult, iar din cauza unor decizii politice dubioase, UE a fost nevoită să suspende asistența financiară sau chiar să nu mai aloce bani pentru reformele în domeniile cheie ale țării.
Alexandru Fală, expertul Centrului „Expert Grup”, susține că creșterea economică în 2017 a fost nu doar prea lentă și sub așteptări, dar și nedurabilă, fapt ce trezește mai multe îngrijorări pentru 2018.
Alexandru Fală, de la Centrul „Expert Grup”
„În Republica Moldova se diminuează potențialul de creștere economică. Astfel, din anul 2001 noi nu am mai avut situații când doi ani la rând să înregistrăm o creștere de economică de doar 4%. De obicei, dacă exista un an mai slab economic, atunci anul viitor obligatoriu se înregistra o creștere. Dar asta nu s-a întâmplat, iar unul din factorii principali ai stagnării sunt cei sistemici, cum ar fi, de exemplu, pierderea forței de muncă din țară. Un alt moment important ține de problemele structurale, cronice, cum ar fi barierele pentru mediul de afaceri, corupția, monopolurile, despre care noi permanent vorbim și pe care nu le putem soluționa. La fel, un alt element sunt jocurile politice care descurajează mediul de afaceri, dar și războiul geopolitic între guvernare și instituția prezidențială, care induce o stare de confuzie pentru investitorii străini. Astfel, creșterea economică din 2017 s-a bazat pe relansarea consumului, care a sporit preponderent grație majorării remiterilor după doi ani de scădere, precum și pe intensificarea investițiilor publice odată cu deblocarea asistenței externe de la începutul anului. Pentru anul 2018, prognozăm o creștere economică de circa 4,0%, cu toate că un scenariu pesimist ar fi de 3,1%, iar cel optimist ar duce la o creștere de 4,8%”, a declarat analistul în exclusivitate pentru DW.
În pofida criticilor aduse, Guvernul de la Chișinău a reușit să aprobe bugetul pentru 2018, care este fundamentat pe o creștere economică de 3%, o majorare a exporturilor de 8% și o sporire a importurilor de 6%. Totuși, aceasta nu a mulțumit actuala guvernare, condusă de Partidul Democrat, care prin actualul său lider, Vlad Plahotniuc, a anunțat la final de an, demisia ministrului Economiei, Octavian Calmâc.
Banii din miliard nerecuperați
O altă problemă care a pus în dificultate situația economică din Moldova este legată de dispariția aproximativ a unui miliard de dolari din sistemul bancar al țării. Aceasta a dus la falimentarea a trei bănci, dar și la deschiderea unor dosare de rezonanță, cum ar fi cel al fostului prim-ministru Vlad Filat. În pofida faptului că autoritățile au declarat că vor soluționa problema, iar banii vor fi recuperați, procesul bate pasul pe loc. Astfel, potrivit președintelui Parlamentului de la Chișinău, Andrian Candu, autoritățile au reușit să recupereze doar peste 900 mln. lei (circa 4,4 mln Euro) din frauda bancară, iar Guvernul nu a cheltuit bani publici pentru a acoperi gaura lăsată în urma lichidării celor trei bănci.
Veaceslav Negruță, expert Transparency International și ex-ministru moldovean al Finanțelor, constată că autoritățile au făcut prea puțin pentru a iniția acele investigații veritabile care ar trebui să aducă claritate în fraudele bancare.
Veaceslav Negruță, expert Transparency International și ex-ministru moldovean al Finanțelor
„Din păcate, primul raport prezentat de compania Kroll a rămas doar o lucrare, nu și foaie de parcurs pentru Guvern. Din aceste considerente, șansele de recuperare devin tot mai mici și mai mici. Pe de altă parte, în 2017 am văzut cel puțin trei etape distincte în încercarea de a zădărnici ancheta și a asigura siguranța „beneficiarilor” care au făcut capabilă această fraudă. Aici vorbim de primul element care ține de încercarea de a legaliza ilegalitățile și anume de acea lege privind amnistia fiscală. Al doilea element se vede în încercarea de a readuce o parte din resurse de peste hotare în R. Moldova. Este vorba de vestita lege cu privire la cetățenie contra investiții, unde eventual 5000 de cetățeni, aducând în traistă câte 250 de mii de euro fiecare, ar fi putut să aducă peste un miliard de euro și să poată da cu împrumut statului, fiind o formă de legalizare a banilor de origine dubioasă contra mijloace bugetare. Al treilea element din această logică este proiectul prezentat de ministrul Justiției de decriminalizare, care oferă protecție acelor care au fost implicați în inginerii financiare. Este un efort concertat de autorități, iar dacă aceste legi treceau perspectiva de recuperare era să fie și mai tristă. Astfel, prima lege, la insistența societății civile și a partenerilor externi, a fost blocată. Nu s-a reușit cu legea cetățeniei, iar al treilea element este supus unor discuții aprinse”, susține analistul.
Totuși, după ce a tărăgănat publicarea celui de al doilea raport al Kroll, Banca Națională a Moldovei (BNM) a publicat, joi seara, 21 decembrie, o sinteză detaliată  a investigației fraudei bancare. Sinteza dezvăluie legătura grupului controversatului primar de Orhei, Ilan Șor, cu acționariatul băncilor fraudate, mecanismele de spălare a banilor și destinația fondurilor frauduloase. Astfel, cel puțin 77 de companii au format acest grup coordonat, iar în perioada 2012-2014, volume semnificative de credite au fost acordate acestui grup de companii de către cele trei bănci falimentare. Aceste fonduri au fost transferate în mod predominant în conturile bancare deschise în două bănci din Letonia, înainte de a fi spălate printr-o rețea de aproximativ 100 de conturi bancare corporative din aceeași țară. Cu toate acestea, documentul care are 57 de pagini nu conține numele beneficiarilor miliardului furat.
„Cu siguranță acest extras din raportul Kroll-2 este un document bine făcut, o sinteză foarte reușită care descrie clar și suficient de logic cele întâmplate. Este o dublare cu anumite detalii a primului raport Kroll. Întrebarea rămâne aceeași, de ce din 2015 și până acum autoritățile practic nu s-au mișcat prea mult în investigarea acelor evenimente sau să vedem anumite măsuri întreprinse ca anumite fonduri active aflate peste hotare să fie supuse anumitor sechestre și ulterior să crească și șansele de recuperare. Dacă autoritățile și în continuare vor bloca și se vor opune anumitor măsuri de investigare, cu recuperări ulterioare, șansele de a face lumină în această pagină tristă care s-a întâmplat în R. Moldova vor fi minime. Deocamdată, Chișinăul nu are mai bune documente pentru a putea recupera banii dispăruți sau spălați prin sistemul bancar din țară”, este de părere Veaceslav Negruță.
Securitatea energetică în pericol
Nici în domeniu energetic situația nu s-a schimbat semnificativ. Deși datorită suportului partenerilor externi s-a reușit construcția gazoductului Iași-Ungheni, acesta nu reprezintă o alternativă pentru R. Moldova, care continuă să fie dependentă de gazele din Federația Rusă. De asemenea, în primăvara acestui an autoritățile au micșorat importurile energiei electrice din Ucraina și continuă să cumpere curent de la o companie rusă, finanțând indirect regimul neconstituțional de la Tiraspol. Guvernul de la Chișinău de asemenea se declară optimist și face noi promisiuni. Astfel, termenul de dare în exploatare a gazoductului ce trebuie prelungit până la Chișinău a fost prelungit, iar în anul viitor Guvernul promite o interconexiune a sistemului energetic moldovenesc cu cel din România, ceea ce ar scoate din impas securitatea energetică a țării.
Sergiu Tofilat, expert al Centrului de Analiză, Supraveghere şi Protecție în domeniul Energetic, crede că autoritățile nu se grăbesc pentru a găsi soluții în domeniul energetic și continuă să dețină control politic asupra sectorului, care este în favoarea anumitor grupuri de interese.
Sergiu Tofilat, expert al Centrului de Analiză, Supraveghere şi Protecție în domeniul Energetic
„Vreau să mă refer la trei subiecte importante. Primul ține de independența Agenției Naționale de Reglementare în Energetică (ANRE). Deci în octombrie acest an a intrat noua lege la energetică și s-a rezolvat problema independenței financiare a instituției, dar rămân în continuare probleme cu numirea directorilor. Aceasta înseamnă că ANRE rămâne în continuare o instituție dependentă de clasa politică. Un alt doilea element ține de sectorul electro-energetic. În martie 2017 a avut loc tenderul de procurare a energiei, în care a câștigat o companie din Ucraina, după care autoritățile au revenit la practica din anii anteriori. Netransparent și fără nici un tender a fost semnat un contract cu centrala electrică de la Cuciurgan, iar noi în continuare finanțăm regimul separatist. Rămâne doar speranța că autoritățile vor reuși realizarea proiectului de interconexiune cu România, care la sud-est înregistrează creșteri de producere a energiei, iar noi vom putea procura energie la preț competitiv. Al treilea aspect ține de gazele naturale. Există un memorandum semnat în 2015 cu România, precum și o foaie de parcurs elaborată de Guvern, conform căreia în 2017 gazoductul Iași-Ungheni-Chișinău trebuia să fie deja operabil. Anul trecut au fost semnate contracte de finanțare cu partenerii externi în valoare de circa 10 milioane de euro pentru finalizarea acestor lucrări. În acest an noi vedem că autoritățile au schimbat abordarea și vor să transfere acest gazoduct în proprietate privată. Această înseamnă că noi pierdem o componentă de grant de la Comisia Europeană, iar autoritățile vor să vândă ce a fost construit pe bani europeni”, susține analistul.
Crize în interiorul partidelor, reforme și declarații tari, lupte între est și vest, scandaluri de corupție și control politic al instituțiilor au marcat cel mai mult viața politică din Republica Moldova în acest an. (19.12.2017)
</doc>
<doc docid='dw_41827240' lang='ron' type='mono' source='https://www.dw.com/ro/ro/zeci-de-mii-de-oameni-si-au-luat-ramas-bun-de-la-regele-mihai/a-41827240' term='MERS'>
Sambata dimineata, in jurul orei 10:00, un scurt serviciu religios a fost oficiat in Sala Tronului de la Palatul Regal, unde au fost prezenti familia si numerosi oficiali. Dupa aceea, sicriul a fost scos din Sala Tronului si a avut loc o slujba religioasa in fata Palatului Regal, unde mii de oameni asteptau in strada.
Apoi s-a format un cortegiu funerar, care a mers pe jos, pe traseul Piata Palatului Regal - Calea Victoriei - Splaiul Independentei - Piata Unirii - Intrarea pe Dealul Mitropoliei, pana la Catedrala Patriarhala, unde a avut loc slujba de inmormantare.
Cortegiul funerar a fost intampinat pe tot drumul de zeci de mii de romani care aruncau flori inspre sicriu, scandau "Regele Mihai" si au aplaudat aproape tot drumul parcurs pana la Catedrala Patriarhala. In spatele familiei si oficialitatilor, romanii s-au grupat si si-au condus Regele pe ultimul drum.
De la Catedrala Patriarhala, regele Mihai a fost dus la Gara Regala Baneasa, pe ruta Piata Unirii, Piata Universitatii, Piata Romana, Arcul de Triumf, Sos. Kiseleff, Sos. Bucuresti-Ploiesti. De aici a fost transportat cu Trenul Regal, de la Bucuresti la Curtea de Arges, unde a fost inmormantat.
Ziare.com a prezentat in format LIVE TEXT desfasurarea evenimentelor din ziua inmormantarii regelui Mihai.
</doc>
<doc docid='dw_41695877' lang='ron' type='mono' source='https://www.dw.com/ro/ro/economia-crește-în-ciuda-politicii/a-41695877' term='MERS'>
Afacerile din economia germană merg foarte bine, lăsând impresia că nu contează cine va prelua responsabilitatea politică. E doar o impresie. Se impun de fapt decizii care să asigure cadrul necesar pentru ca economia federală să continue ceea ce ştie mai bine, adică să crească.
De peste opt ani nu s-au schimbat prea multe sau, după cum preferă să măsoare contabilii trecerea timpului, de peste 34 de trimestre PIB-ul continuă să crească. În ultimul trimestru a înregistrat o majorare de 0,8 puncte procentuale. La nivelul întregului an 2017 experții aşteaptă o creştere economică de 1,8 până la 2 procente. Optimismul se extinde şi în 2018, fiind prognozată menținerea trendului ascendent. Analiştii concernului Allianz estimează o creştere economică de 2,3 procente. Şi experții Comisiei Europene apreciază că în spațiul comunitar evoluția economiei va ajunge la 1,9 până la 2,3 puncte procentuale.
Criză scurtă, criză lungă?
Când s-a anunțat că o coaliție de guvernământ în formula CSU/CDU, FDP şi Verzii este imposibilă, reprezentanții economiei nu s-au grăbit să îşi exprime opiniile. Marc Schattenberg, economist la Deutsche Bank, a precizat că "eşecul nu a avut efecte economice directe". Dar o criză pe o durată mai lungă ar deveni problematică, după cum apreciază colegul lui de la Casa de Asigurări Allianz, Rolf Schneider. " În acest moment însă nu identific puncte care să afecteze economia federală", constată Schneider.
Care ar fi aşadar efectele unei crize prelungite? Un nou cabinet cu atribuții depline ar putea începe să lucreze la Berlin chiar şi de Paşte. Actualul guvern condus de Angela Merkel nu dispune de toate pârghiile unui executiv validat. Dar economia nu se lasă intimidată: cele 30 de concerne DAX din Germania, adica cele mai puternice firme pe acțiuni, vor íncheia anul cu peste 50 la sută mai mult cãştig net, reprezentând circa 90 de miliarde. Astfel încat anul record 2007 va fi depăşit cu nici mai mult, nici mai puțin de 20 de miliarde de euro.
Anul 2007 a fost însă urmat de o amenințătoare criză economică mondială. 2007 a mai fost şi anul, ultimul înaintea celui în curs, în care economia federală a profitat neîntrerupt de pe urma economiei mondiale. Atunci ca şi acum, economia duduia în toate colțurile lumii. La puțin timp după aceea, a început declinul şi criza mondială şi-a cerut tributul.
Progres şi regres
Altfel spus, după fiecare perioadă de creştere, de progres, urmeaza una de regres. Iar un stat care se bazează pe export, cum este Germania, ar trebui să fie pregătit. Este aşa? Chiar şi fără un guvern cu atribuții depline?
Şi ce înseamnă un guvern cu atribuții depline? Părerile sunt împărțite. Este aşteaptată decizia social-democraților referitoare la reeditarea marii coaliții de guvernământ alături de conservatorii conduşi de Angela Merkel. Până nu de mult, conducerea SPD refuza cu vehemență să refacă alianța cu CDU/CSU. Discuțiile de sondare pentru aşa numita "Coaliție Jamaica" eşuaseră. De atunci se invocă tot mai des "responsabilitatea politică si socială", chiar şi de către social-democrați.
Am putea asista la parafarea unei noi mari coaliții, singura variantă cu o largă majoritate parlamentară. Dar partidele care s-ar înhăma la guvernare ar fi cele mai serios pedepsite de electorat. CDU/CSU şi SPD au pierdut peste 14 procente din votanții tradiționali.
Longevivul şef al Agenției pentru Ocuparea Forței de Muncă, actual preşedinte de onoare al BDA, Dieter Hundt, declara pentru publicația economică Handelsblatt că reeditarea marii coaliții este "periculoasă". Poziții similare au şi reprezentanţii patronatului. Şeful asociației, Werner Michael Bahlsen, consideră că şi costurile ar fi prea mari, ţinând cont de doleanțele SPD.
Coaliție scumpă?
Cerințele social-democraților încurcă planurile. Este vorba despre o asigurare unică de sănătate, care să înlocuiască sistemul dual al asigurării private şi obligatorii, de reformarea pensiilor ca şi de programe de investiții în educație şi de majorarea bugetelor locale.
Reprezentanții patronatului sunt atât de speriați de o eventuală exployie a costurilor încãt preferă răul mai mic, în varianta unui guvern minoritar. "Ar trebui să renunțăm la teama aproape patologică de a avea un guvern minoritar", recomanda Hundt în interviul acordat Handelsblatt. "În situația actuală, un guvern minoritar ar fi soluția de preferat pentru Germania".
Şi un guvern minoritar ar fi condus de CDU, chiar dacă nu ar beneficia de sprijin majoritar în Bundestag. Adică, pentru orice propunere legislativă, guvernul ar trebui să îşi asigure sprijinul unei alte majorități. Teoreticienii salută ideea, pentru că, spun ei, parlamentul devine mai puternic, dar criticii se tem că guvernul pierde din importanță.
În ciuda bunului mers al economiei, viitorul guvern va avea de soluționat şi o parte din problemele patronatului. Preşedintele patronatului, Ingo Kramer, este îngrijorat şi de abordarea politicii europene: "Este şi rămâne importantă susținerea comună a Europei. 80 de milioane de germani nu pot face față concurenței reprezentate de 1,4 miliarde de chinezi. 500 de milioane de europeni ar putea".
Lista priorităților
Pe lista întocmită de reprezentanții economiei pentru viitorul guvern apar teme precum digitalizarea. Nu e posibil ca în mari aglomerări urbane din Bavaria sau Frankfurt transferul de date să blocheze activitatea unei întregi companii. Într-un clasament întocmit de World Economic Forums, Germania se situează pe locul 42 la capitolul viteză de conectare la internet.
O misiune importantă pentru noul cabinet va fi extinderea rețelelor performante de internet. Recent mai mulți specialişti adresau un apel fostului ministru federal al transporturilor, Alexander Dobrindt, în care arătau că "extinderea lentă a rețelei de date împiedică un viitor economic sănătos".
La fel de problematică rămâne şi lipsa personalului calificat. Germania nu poate acoperi necesarul şi totuşi nu a fost elaborată o lege a imigrației. Ca să nu mai vorbim de necesarele şi amplele investiții în şcoli şi în sistemul de învățământ.
Europa, digitalizare, educație, migrație - câteva teme centrale pentru viitorul guvern. Sau, aşa cum spunea preşedintele patronatului, Kramer: "Firmele germane sunt robuste. Dar aceasta nu poate fi o scuză pentru lipsa de acțiune a politicienilor".
Autori: AR/AK
Mulți îi îndeamnă pe social-democrații germani să înceapă cât mai repede negocierile de coaliție cu conservatorii. Dar mai există o serie de obstacole. (05.12.2017)
Criza glifosatului otrăvește și mai mult atmosfera la Berlin. CDU, CSU și SPD se ceartă deja serios, încă înainte ca președintele federal să înceapă eforturile de mediere în vederea formării unei noi mari coaliții. (30.11.2017)
</doc>
<doc docid='dw_41641410' lang='ron' type='mono' source='https://www.dw.com/ro/ro/avatarurile-psd/a-41641410' term='MERS'>
Cui i se datorează tentativa, până la urmă, din fericire, zadarnică, a primarului capitalei, Firea, de a impune ceea ce poate fi calificat drept un demers antiromânesc? În speţă cel de a-i priva pe românii din capitală de dreptul de a-şi manifesta oroarea de actuala putere cu adresă precisă, deci în faţa sediului executivului? Căci nu altfel trebuie apreciată hotărârea fostei jurnaliste de la Antena 3 de a dicta amplasarea unu târg de Crăciun în Piaţa Victoriei în ciuda sacrosanctului drept democratic, consfinţit prin constituţie, a protestului paşnic împotriva abuzurilor puterii.
E verosimil să se considere că decizia a aparţinut deopotrivă conducerii PSD şi primarului PSD-ist. Căci partidul lui Ion Iliescu desconsideră prin definiţie drepturile românilor. Iar şeful său actual, Liviu Dragnea, e obsedat să-şi scape pielea prin schimbarea legilor justiţiei, schimbare pe care protestatarii încearcă s-o împiedice cu orice preţ.
N-ar fi uimitor ca, la rândul ei, Firea să se fi conformat ambiţiilor lui Dragnea. Căci produsul pseudojurnalistic al Antenei 3 ajuns primar general gândeşte ca un soldat de partid cu ambiţii de mareşal, nu ca o româncă plină de strident afişate sentimente pioase şi doldora, chipurile, de simţiri patriotice, aşa cum se dă. Femeia vrea să parvină, cândva, la cârma statului, dacă nu şi a partidului. Ceea ce, după cum crede ea, ar fi mai simplu de obţinut având în şa lideri de partid infractori, ca Dragnea, decât cu inşi mai puţini şantajabili şi ceva mai pragmatici, de tipul actualului premier. A cărui poziţie  aparent neextremistă pare s-o sperie rău.
Discreditată plenar între altele de insistenţa lui Dragnea de a rămâne în funcţii în ciuda dosarelor sale penale grele, notorii şi pe plan european, în care e implicat, conducerea PSD vrea cu orice preţ să scape de presiunea protestelor spre a-şi redobândi iniţiativa. Şi a-şi reface, eventual prin contraproteste de anvergură, spaţiul de manevră pierdut. De care are urgentă nevoie nu doar pentru a impune refacerea statului şi reorientarea lui externă, pe calapodul penalilor ce-l conduc actualmente, ci şi pentru păstrarea coeziunii partidului şi victoria la viitoarele prezidenţiale.
După cum scria acum câţiva ani un observator elveţian, "în România a întârziat să se producă un schimb de elite în urma debarcării regimului ceauşist" . S-ar fi efectuat, potrivit lui, doar unul de generaţii, clasa politică rămânându-şi în esenţă sieşi identică. "Social-democraţii postcomunişti” au rămas până azi "cea mai stabilă forţă politică, nu în ultimul rând datorită reţelelor şi structurilor rămase intacte încă din epoca Ceauşescu”. Or, această stabilitate e inconfundabil pe ducă.
A apărut, dimpreună cu un partid ca USR o clasă de mijloc care vrea nu doar modernizarea, ci şi o felie din tortul puterii. PSD n-ar vrea să-l împartă. Decât, cel mult, cu partidele şi oligarhii satelit. Ca să evite alternanţa veritabilă la o putere la care s-a dedulcit, deşi e aflat în acută pierdere de popularitate, PSD şi-a pierdut orice jenă. Mizează mai nou, din greu, sub actuala sa conducere penală, pe sprijinul celor mai disparate grupuri şi facţiuni, indiferent de cât de abjecte şi extremiste ar fi.
În context, încearcă să le câştige prin vehicularea intensă chiar şi a celor mai absurde teorii ale conspiraţiei. Această "metanoie” explică oficializarea aberantului concept al "statului paralel", într-o ţară în care unicul stat paralel e al elitei PSD-iste,  a cărei infirmitate primordială ţine de faptul că, invariabil, se cramponează de cârmă, fiindcă nu-şi mai poate lua adio de la putere.
Aşa se explică ocheadele aruncate Moscovei de varii PSD-işti de marcă, ridicaţi pe scut de Sputnik şi alte oficine propagandistice ale Kremlinului. Tot astfel se explică antisorosismul militant al unui partid doar nominal social-democrat.
Şi, evident, aşa se lămureşte ascensiunea intempestivă în partid a ceauşismului impenitent, încarnat de ex-peremişti ca Olguţa Vasilescu şi Codrin Ştefănescu, ascensiune al cărei simptom e omagierea scandaloasă, de către televiziuni, a ex-şefului defunct al securităţii, Iulian Vlad şi, de către Firea, a unui delator infect precum C-tin Bălăceanu, ”boier de viţă veche şi informator de cursă lungă”, după cum, inspirat, l-a desemnat cândva Nae Munteanu, reluat recent de Mircea Morariu.
Toate acestea au plasat PSD în contratimp cu democraţiile europene şi în rând cu tiraniile şi regimurile semiautoritare sau autoritare susţinute de regimul Putin. Or, bună parte din PSD nu pare defel pregătită să accepte marele salt în neant. Unul pe care, în ansamblul lor, nici românii, fie şi tot mai critici faţă de o Europă abulică şi prea corectă politic ca să mai fie atrăgătoare, ca Uniune, nu sunt defel entuziasmaţi să-l facă de dragul unui Dragnea.
De aici, în măsura în care nu sunt mimate întru demobilizarea protestelor românilor, şi parte din disensiunile din partid. Cealaltă se datorează nemăsuratei pofte de putere a matadorilor PSD. Unii dintre ei se joacă desigur, în viclenia lor, cu varianta ieşirii formale de la guvernare, menite să evite să i se deconteze neajunsurile la prezidenţiale.
Motiv pentru care apasă pe acceleratorul conflictului cu românii şi cu Tudose, sperând ca, după debarcarea lui, să controleze în Parlament nu doar imunităţile, ci şi un viitor nou executiv minoritar, mai obedient, desigur, decât cel condus exemplar, pentru condiţiile precare în care a funcţionat, de către Dacian Cioloş.
Nu e clar cine va câştiga partida. Înving Dragnea şi Firea? Câştigă Putin. Pierd românii şi Europa. Oricum, dacă nu se deşteaptă şi nu se reformează, PSD riscă să împărtăşească soarta PCR. Care, una peste alta, există, neoficial, bine mersi, chiar dacă şi-a pierdut o parte din capete. Dar, ignorând la nesfârşit poporul pe care-l dispreţuiesc plenar, PSD-iştii s-ar putea prea bine s-o ia rău. Să păţească, "de par examplu", precum socialiştii francezi. Să-şi ducă în speţă partidul pe un drum fără întoarcere.
</doc>
<doc docid='dw_41557945' lang='ron' type='mono' source='https://www.dw.com/ro/ro/comentariu-spd-ai-încredere-în-tine/a-41557945' term='MERS'>
Social-democrații germani ar trebui să fie mult mai curajoși. Cum pot să-și pună singuri bețe în roate în asemenea hal? În loc să se folosească de șansa apărută și să dicteze ei conservatorilor condițiile de bază de formare a unei noi mari coaliții, tovarășii se pierd în detalii nesemnificative: gata cu asigurarea privată de sănătate! Cei cu venituri mari să continue plata taxei de solidaritate pentru estul Germaniei! Cei care lucrează part-time să primească șansa de a lucra mai mult! Ca și cum soarta Germaniei ar depinde de aceste aspecte...
CDU trebuie să spună SPD care este obiectivul
Pentru că SPD nu s-a încumetat să o facă, i-a revenit vicepreședintelui CDU Armin Laschet sarcina de a vorbi despre chestiunea decisivă în dezbaterea privind formarea noului guvern: desigur că Angela Merkel va rămâne cancelară, "altfel nici nu e nevoie de discuții cu SPD".
Redactorul DW Felix Steiner
Ba dimpotrivă. Tocmai această solicitare ar fi trebuit făcută de președintele SPD Martin Schulz deja la sfârșitul săptămânii trecute. Pentru că doamna Merkel deține în prezent o poziție extrem de vulnerabilă, chiar dacă mulți încă nu au ochii deschiși pentru a observa acest lucru. Cu cine vrea ea să guverneze? Partidul Stângii și AfD sunt două formațiuni pe care Merkel le-a exclus din start din rândul posibililor parteneri. Cu ecologiștii și cu liberalii a negociat patru săptămâni lungi fără niciun succes. Exact: politiciana renumită pe plan extern pentru talentul ei de negociator nu este în stare să negocieze formarea unui executiv la ea acasă. Acum, singurul partener posibil este doar SPD. Merkel este deci fără alternativă.
În tot acest timp, SPD o lălăie despre responsabilitatea care îi revine pentru țară, dar se preocupă mai ales de soarta sa ca partid și vrea să se reînnoiască. Ceea ce este de înțeles după rezultatul foarte prost de la alegerile din 24 septembrie. Dar cred cumva social-democrații în mod serios că ar obține un rezultat mai bun în caz de anticipate?
Să arate ce poate social-democrația
Da, SPD are nevoie din nou de un profil clar. Dar acesta s-ar dezvolta mult mai ușor din postura de lideri ai guvernului decât din cea de opozanți sau de parteneri juniori de coaliție. Pentru că șeful guvernului este cel ce decide liniile politicii, după cum prevede fără dubiu Constituția. Prin urmare, pentru a se evita varianta unui guvern minoritar, o posibilitate tot nouă, dar mult mai stabilă ar fi dacă partenerul mai mic de coaliție ar fi cel care ar numi cancelarul federal. O situație ce presupune de asemenea o atitudine de deschidere față de nou.
De ce atunci nu se poziționează SPD cu al său experimentat european Martin Schulz drept principal partid când vine vorba de Europa? La fel cum nu pricepem nici logica după care Angela Merkel trebuie neapărat să fie implicată în rezolvarea problemelor actuale ale UE, pentru a căror apariție este și ea răspunzătoare.
"Fără Angela" ar însemna și "fără Martin"
În spatele ezitării lui Martin Schulz se află un singur motiv major: dacă SPD cere un guvern federal fără Angela Merkel, atunci și conservatorii vor cere cu siguranță în replică eliminarea din ecuație a lui Martin Schulz. Un deznodământ dureros pentru Schulz, dar nu o problemă prea mare pentru SPD. Căci Sigmar Gabriel și Andrea Nahles sunt două personalități social-democrate care ar putea prelua șefia cancelariei federale. Iar o eventuală cancelară Andrea Nahles ar fi acceptată inclusiv de tabăra cea mai de stânga a social-democraților, pentru că ea se implică major în chestiunea dreptății sociale, o temă care mângâie orgoliul de funcționari al social-democraților.
SPD nu se află într-o situație atât de proastă pe cât își închipuie sau pe cât se străduiește presa să o coloreze. Pentru că SPD are variante în ceea ce privește personalul. Iar aceste variante vin cu propriile idei. Ceea ce lipsește în prezent conservatorilor din CDU, care sunt epuizați, atât în materie de personal, cât și în ceea ce privește programul politic. De aceea spunem: SPD, ai încredere în Tine!
Autor: Felix Steiner/os
</doc>
<doc docid='dw_41426008' lang='ron' type='mono' source='https://www.dw.com/ro/ro/președintele-iohannis-despre-diferențele-dintre-est-și-vest/a-41426008' term='MERS'>
În ambianța de deschidere a summit-ului de la Göteborg (Gothenburg), echipa de social media a Comisiei Europene a postat un mesaj expresiv: ”Pilonul european al drepturilor sociale are în vedere crearea unor oportunități egale pentru toți, indiferent de loteria locului de naștere”. Iar Marianne Thyssen, responsabila cu afacerile sociale și cu locurile de muncă în cadrul Comisiei Europene, a postat la rândul ei un mesaj optimist: ”Bucuroasă să fi sosit la Gothenburg pentru Summit-ul social 2017 pentru a așeza progresul social în inima proiectului european.” .
Urmărind aceste mesaje s-ar putea crede că reuniunea la care participă șefi de stat și de guvern, lideri de confederații sindicale, activiști în ONG-uri cu vocație socială, are un plan de lucru foarte precis. În realitate, așa cum am văzut în primele ore ale summit-ului desfășurat simultan în trei paneluri diferite, discuțiile sunt practic imposibil de rezumat. Fiecare șef de stat sau de guvern s-a referit aproape exclusiv la situația din propria țară. De altfel exact acest lucru li s-a cerut, să se refere la experiența proprie, dar, în chipul acesta, a fost mai vădit cât de dificilă este conturarea unor convergențe. Nu întâmplător discursurile mai ușor de pus laolaltă, mai omogene, au aparținut confederațiilor sindicale, sau ale activiștitilor din ONG-uri cu misiuni sociale. Sindicaliștii din Europa vorbesc cu toții un limbaj asemănător (pentru că au probleme asemănătoare), dar nu și oamenii politici care exprimă, inevitabil, preocupări diverse din perspective ele însele diferite, dacă nu chiar opuse.
Președintele României, Klaus Iohannis, a vorbit la rândul său în cadrul panelului dedicat accesului pe piața muncii și nu putem să nu remarcăm că a spus lucruri care preocupă destul de puțin publicul din România. Desigur ele au fost relevante în context, dar la mare distanță de marile frământări domestice. Președintele a vorbit despre eforturile din România dedicate integrării pe piața muncii a grupurilor vulnerabile și a enumerat romii, persoanele cu dizabilități sau (surprinzător) persoanele vârstnice. Nu credem să fi auzit cineva în România despre măsuri privind integarea vârstnicilor pe piața muncii. Aici, pe de o parte, toata lumea vorbește despre tineri, iar pe de alta despre reangajări nelegitime și pensii speciale. Președintele a vorbit și despre egalitatea pe piața muncii dintre femei și bărbați susținând că s-ar fi făcut progrese tangibile.
În fine, să reținem aspectele cu adevărat relevante. Președintele Klaus Iohannis, plasat în stânga premierului olandez Mark Rutte, a cerut țărilor occidentale să nu introducă condiții mai greu de îndeplinit pentru aderarea la euro prin așa numitele criterii de convergență reală, căci ar apărea riscul ca între Vest și Est să se caște o prăpastie și mai mare. Dacă am înțeles bine, președintele Iohannis a susținut, implicit, că România ar putea reduce mai repede din diferențe în interiorul zonei euro, decât în afara ei. E un subiect care pretinde cu adevărat să fie discutat. În orice caz, ideea centrală a rămas opoziția sa față de o Europă cu trepte diferite de integrare.
Ne vom referi mai puțin la alte intervenții, căci, așa cum am spus, ele au fost extrem de eterogene. Se impune în schimb o observație de ordin general. La acest summit fiecare lider politic s-a putut lăuda nestingherit, căci nu era acolo nimeni care să-i opună un punct de vedere diferit și lucrurile au mers până într-acolo, încât un prim-ministru a criticat presa din propria patrie care nu i-ar aprecia succesele (Letonia). Foarte mulțumit de sine s-a arătat, bunăoară, și premierul spaniol Mariano Rajoy care a dat impresia că vine dintr-o țară care a depășit toate crizele.
A atras însă atenția prin caracterul ei polemic intervenția lui Viktor Orbán, premierul Ungariei, care spre deosebire de colegii săi a negat din start posibilitatea unui model social european unic, pledând în schimb pentru abordările naționale. El a invocat diversitatea ireductibilă a perspectivelor (modelul social suedez, cel francez în plină evoluție după alegerea lui Macron etc), dar așa cum era de așteptat discursul său a fost primit cu răceală.
Totuși, cel puțin într-o privință, liderul de la Budapesta avea dreptate. Dezbaterile privind pilonul social european, care au debutat cu mai bine de un an în urmă și care au strâns peste 16 000 de intervenții într-o amplă consultare publică prealabilă, par lipsite de coerență. Într-un mod cu totul diferit, președintele României sesiza, în esență, același lucru atunci când avertiza că există riscul ca (pe urmele Europei cu două viteze) diferențele dintre Est și Vest să crească, ceea ce - am adăuga noi - ar fi un eșec al unei mari intreprinderi cu scopuri atât de generoase. Căci propunându-și să anihileze hazardul nașterii în Europa, așa cum se spune în tweet-ul promoțional, s-ar obține exact contrariul.
</doc>
<doc docid='dw_41338984' lang='ron' type='mono' source='https://www.dw.com/ro/ro/europa-mea-migranţi-în-germania-şi-noi-suntem-poporul/a-41338984' term='MERS'>
În ziua alegerilor parlamentare, Alexander Gauland, nou ales în Parlamentul Federal şi lider al partidului de extremă dreapta AfD, profita de cele 30 de secunde alocate unei apariţii televizate pentru a anunţa că "ne vom recupera ţara".
Despre aşa numiţii "Wutbürger", germani furioşi, s-a vorbit mult în ultimii doi ani. Ceea ce, chiar şi dincolo de graniţe, exista sub denumirea de  "German Angst" (teamă germană) s-a transformat între timp  în "German Wut" (furie germană). Teama pare a fi o emoţie care germanilor le dă dreptul la comportamente deviante.
Despre cei din mâinile cărora liderul AfD şi adepţii lui vor recupera ţara s-a spus prea puţin. În Germania, discursul public despre migraţie a rămas cu mult în urma realităţii. Dar ţara este cu mult mai diversă decât reprezentanţii ei politici.
În noul grup parlamentar conservator CDU/CSU, doar 2,6 din aleşi au alte origini decât cea germană. Până şi în  AfD procentul străinilor aleşi în parlament este de trei ori mai mare. Ambele cifre dovedesc că grupul migranţilor  continuă să rămână marginalizat la nivel politic. Oraşele în schimb sunt mult mai diverse, fiecare al patrulea locuitor al urbelor are origini străine.
Putere politică limitată
În urmă cu şase decenii, când primii "muncitori-oaspeţi" (Gastarbeiter) ajungeau în Germania, se stabilea prin lege ca aceştia să nu aibă acces la cetăţenia germană. În ciuda acestei bariere, astăzi, circa jumătate din cei 20 de milioane de locuitori ai Republicii Federale cu origini străine deţin şi un paşaport german.
Dar puterea lor politică rămâne limitată. Atât politicienii cât şi opinia publică germană se încăpăţânează să rămână pe un drum înfundat, preferând să vorbească despre în loc să se consulte direct cu reprezentanţii minorităţilor pentru a le afla doleanţele.
Între timp, în presa germană a devenit uzuală invitarea unor bărbaţi de-ai locului pentru a dezbate în talkshow-uri soarta imigranţilor. Alexander Gauland este unul dintre ei. În loc să i se arate că, în noaptea alegerilor, a mers prea departe, el a fost invitat la aniversarea a 27 de ani de la reunificarea Germaniei pentru a vorbi despre identitatea naţională. Şi iar nu a avut cuvântul niciun trimis al minorităţilor, pentru a reprezenta în showul lui Gauland o perspectivă proprie şi autentică.
Iar presa germană nici măcar nu a încercat să îi scoată la lumină pe noii extremişti. Din contră: în mare parte din peisajul mediatic german, li s-au oferit ample spaţii de desfăşurare, contribuind astfel la normalizarea poziţilor extremiste, care în urmă cu doi ani nu ar fi fost niciunde acceptate. Iar vocile imigranţilor şi ale urmaşilor lor au fost complet ignorate.
Mulţi copii germani au origini străine
Realitatea germană este, însă, cu totul alta. În Hamburg, dintre micuţii care au început clasa întâi, jumătate au origini străine. În loc să găsească o cale pentru mai multă coerenţă, Germania se concentrează pe probleme precum identitatea naţională şi calmarea celor 13 procente de electorat furios, care au pus ştampila în dreptul AfD. Astfel, formaţiunea a primit atenţia necesară pentru un succes atât de mare.
"Muncitori oaspeţi" în Germania anului 1964
Nu cu mult timp în urmă, dar înainte de succesul AfD, cancelara încerca să onoreze imigranţii şi contribuţia lor la bunăstarea şi succesul de care se bucură astăzi Germania. Ea ştie că atât de criticata ei politică a migraţiei nu poate avea succes decât dacă poveştile despre Germania ca ţară de imigraţie vor deveni parte integrantă din conştiinţa naţională.
În acest spirit, în 2015, ea a invitat sute de activişti, foşti "muncitori-oaspeţi" şi pe copiii lor la sediul Cancelariei Federale pentru a serba 60 de ani de la Tratatul de atragere a forţei de muncă semnat de Germania cu Italia, Turcia, Grecia, fosta Iugoslavie. Merkel a dat speranţe şi încredere atunci când s-a referit la cei din public spunând că "aparţineţi de Germania, întocmai ca şi toţi ceilalţi care trăiesc aici". Fără imigranţii ei, Germania nu ar fi avut nivelul de bunăstare de astăzi.
Angela Merkel la 60 de ani de la semnarea acordului pentru atragerea forţei de muncă
Cetăţeni de mâna a doua
Cu toate acestea, popularitatea câştigată de AfD în numai doi ani a atras o reacţie contrară în discursul public. Merkel, care se teme că va pierde şi mai mult din electoratul conservator, nu a fost în măsură să împiedice transformarea. Şi astfel a trebuit să mai învăţăm o lecţie: vocile noastre sunt mai puţin valoroase. Generaţia mea pare a fi obligată să accepte că democraţia nu este egală şi pentru noi.
A durat mult până când Germania a renunţat la ius sanguis (legea sângelui) şi ne-a permis ca, în ciuda sângelui nostru străin, să devenim germani. Astăzi suntem aşa numiţi "germano-altceva" deseori consideraţi a fi "germani noi".  Şi aici AfD a găsit o cale de atac. În timpul campaniei, pe unele afişe electorale se putea citi: "Germani noi? Ne facem singuri.", inscripţia fiind însoţită de fotografia unei femei însărcinate.
Recent, mişcarea de extremă dreaptă susţinea că politicienii nu se mai concentrează pe poporul german. A sosit vremea, ca "noii germani" să le spună că părinţii lor au fost "muncitori-oaspeţi" (Gastarbeiter) şi nu "cetăţeni oaspeţi" (Gastbürger). Lor li s-a refuzat orice drept de vot. Copiii lor însă nu sunt "străini cu paşaport german", după cum ne numesc extremiştii. Şi noi suntem poporul.
Jagoda Marinic este o scriitoare, dramaturgă și jurnalistă germano-croată. S-a născut la Waiblingen, părinții ei fiind croați imigranți. În prezent locuiește la Heidelberg. În cartea "Made in Germany - Ce e german în Germania?" abordează subiectul identității Germaniei ca țară de imigrație.
Autoare: Jagoda Marinic / A.K.
</doc>
<doc docid='dw_41326564' lang='ron' type='mono' source='https://www.dw.com/ro/ro/comentariu-summit-apretat/a-41326564' term='MERS'>
Imaginile de la Beijing, Tokio şi Seul au lăsat impresia că Donald Trump îşi vizitează vechi prieteni. Cu Xi Jinping a mers la operă, cu Shinzo Abe a jucat golf iar cu Moon Jae-in a fredonat melodia lui favorită, "My Way", în varianta originală a lui Frank Sinatra. Gazdele au făcut risipă de şarm şi s-au întrecut în cadouri care mai de care mai originale, iar musafirul a întors laudele cu generozitate. Niciun pas pe arătură şi nici o tiradă pe Twitter nu au deranjat armonia momentelor.
Ton moderat
Tonul pe care Trump l-a adoptat referindu-se la Coreea de Nord a fost surprinzător de moderat, renunţând în acelaşi timp să îl mai atace personal pe liderul de la Phenian, Kim Jong Un. Calificativele agresive au dispărut, fiind înlocuite de un "deal" propus tânărului dictator. Deficitele comerciale cu cele trei state asiatice au fost, ce-i drept, criticate de Trump ca fiind "unilaterale" şi "incorecte". Dar contractele de miliarde încheiate cu China şi sporirea vânzărilor de armament către Japonia şi Coreea de Sud au reuşit să îl calmeze destul de repede pe preşedinte.
Primire în stil chinezesc
Toata parada a funcţionat bine, în contextul în care în Asia se pune preţ pe aparenţe. Astfel încât gazdele au avut grijă ca înalţii oaspeţi să fie aclamaţi, să se bucure de parade pompoase şi de gesturi kitsch, evitând astfel abordarea punctelor problematice. Reversul acestei calmări a spiritelor este că, după plecarea cuplului Trump, totul a rămas la fel de neclar ca şi înainte. Astfel încât Japonia şi Coreea de Sud se tem în continuare de o posibilă acţiune militară a Washingtonului împotriva Coreei de Nord, care ar putea avea repercusiuni şi pe teritoriile statelor învecinate. Iar China rămâne la fel de nelămurită în privinţa poziţiei de mare putere a SUA în zona Pacificului şi a tendinţelor de îngrădire a influenţei chineze în Asia.
În trecut, liderii de la Beijing, Tokio şi Seul erau obişnuiţi cu un preşedinte american, care, cel puţin de formă, invoca valorile democraţiei şi drepturile fundamentale ale omului. Pentru Trump însă contează doar "America first". Ce înseamnă această deviză la nivelul politicii interne şi externe este, foarte probabil, greu de definit chiar şi de Trump. În afară de Coreea de Nord şi chestiunile comerciale, în timpul turneului nu s-au cristalizat alte strategii sau ţeluri. Pentru Trump a fost important ca el să rămână vioara întâi, iar gazdele i-au oferit scena şi l-au lăsat să evolueze după deviza "Trump first".
Preşedintele SUA rămâne imprevizibil
Liderii american şi chinez în faţa "oraşului interzis"
În fond, nu se schimbă nimic, pentru că preşedintele SUA rămâne imprevizibil. Că arhitectura de securitate din estul Asiei a fost cândva elaborată de Washington şi de atunci tot de SUA menţinută, toate sunt detalii prea puţin cunoscute de Trump. Cheltuielile militare în zonă sunt considerate de el drept o povară. Prin urmare, Japonia şi Coreea de Sud vor continua să se teamă că ar putea fi trădate de pavăza lor americană. Cuvintele de laudă ale lui Trump la adresa liderului chinez Xi nu sunt văzute cu ochi buni de Tokio şi Seul. De fapt, autocratul urmăreşte mai nou o "diplomaţie în stil mare cu accente chinezeşti".
Nici liderii de la Beijing nu au însă certitudinea că ordinea mondială se va schimba în favoarea lor în timpul administraţiei Trump. Ieşirea din Tratatul de Liber Schimb în cadrul statelor din zona Pacificului este de bun augur pentru China. SUA nu au nicio obiecţie faţă de "noul drum al mătăsii" propus de China. Dar scandalul pe marginea programului atomic al Coreei de Nord l-ar putea obliga pe Trump să se implice mai mult decât până în prezent în Asia. Posibilă ar fi şi răcirea relaţiilor cu Beijingul. Pentru ca Trump să îşi impresioneze electoratul, nu este exclus nici un război comercial între China şi SUA. Turneul lui Trump în Asia nu a adus lumii mai mult decât fotografii frumoase.
Autor: Martin Fritz / A.K.
</doc>
<doc docid='dw_41274900' lang='ron' type='mono' source='https://www.dw.com/ro/ro/cop23-atmosferă-plăcută-și-multă-speranță/a-41274900' term='MERS'>
Nici nu s-au scurs bine 24 de ore de la inaugurarea conferinței pe teme climatice de la Bonn (COP23) că s-a și răspândit o primă veste pozitivă. Marți dimineața, Jochen Flasbarth, secretar de stat în ministerul german pentru Mediu, a informat presa că participanții au căzut de acord asupra agendei de lucru pentru întreaga durată a COP23. Poate nu sună tocmai a mare succes, dar la multe conferințe internaționale nu e deloc așa. Iată de ce faptul că toți au fost de acord din start cu subiectele ce urmează a fi abordate în zilele care vin e un semn bun. Această unitate se datorează și părăsirii Acordului climatic de la Paris de către SUA. Toți ceilalți își doresc progrese - e drept, în ritm diferit.
Multe dintre organizațiile de protecția climei nici nu-și mai bat capul cu decizia președintelui american Donald Trump și încearcă să-i determine pe ceilalți să mărească viteza. Jan Kowalzig, expert pentru probleme climatice la organizația Oxfam, explică, în dialog la DW: "E un semnal pozitiv faptul că statele susțin Acordul de la Paris și vor să-l transpună în viață. În plus, statele lumii ar trebui să-și revizuiască obiectivele slabe propuse în ce privește combaterea schimbărilor climatice și să reducă emisiile de dioxid de carbon". Dar Statele Unite nu lipsesc cu desăvârșire de la conferința din fosta capitala a Germaniei - prezenți sunt reprezentanți ai orașelor, universităților sau diferitelor organizații americane, care vor să protejeze clima. Who cares about Trump? - Cui îi pasă de Trump?
Farmec insular și cafea sustenabilă
Atmosfera destinsă, plăcută se datorează și prezenței statelor din Caraibe și Pacificul de Sud. La pavilionul german se servește cafea din Costa Rica, cultivată în mod sustenabil. Costa Rica și-a propus să ajungă în curând una din primele țări neutre la nivel mondial în privința emisiilor de dioxid de carbon. Și nu i-ar strica puțin sprijin din partea Germaniei.
De altfel, așa de lungi ca distanțele dintre diferitele insule din Pacific par și cele de pe terenul conferinței de la Bonn, mai precis între cele două spații: Zona Bula, "Bula" fiind o formă de salut și binecuvântare în limba Fiji, și Zona Bonn. În prima zonă au loc negocierile, iar în cea de-a doua sunt diferitele pavilioane, au loc evenimente și tot acolo iau masa participanții la COP23. Jurnaliștii se află și ei în Zona Bula, dar multe manifestări au loc în cealaltă zonă, la aproximativ un kilometru distanță, pe malul Rinului. Un drum de cam 20 de minute de mers pe jos. Sau, mai puțin, cu una din bicicletele puse la dispoziție de organizatori. Funcționează perfect. Se pornește o aplicație, se introduce codul și gata. Dacă și conferința e tot așa de eficientă, atunci va fi un mega-succes.
Check-in, check-out, gata răceala
E totuși destul de enervant că cele două zone sunt separate. Ajungi dimineața și mergi la conferința de presă, care e în Zona Bonn. Acolo ești verificat ca la aeroport. Apoi iei bicicleta și te deplasezi în Zona Bula. Acolo ești iar verificat riguros. Pui paltonul, scoți paltonul și pe urmă nu trebuie să te miri dacă ai răcit. Dar să nu ne plângem.
Dar dacă tot am vorbit de Caraibe și Pacificul de Sud, se apre că deja mulți dintre delegații statelor insulare (Fiji deține chiar președinția COP23) sunt serios răciți. Evident că știau că în Germania, mai ales în noiembrie, nu e așa cald ca la ei acasă, dar au mai și avut ghinionul să dea de o vreme extrem de umedă și rece. Și apoi mai sunt și drumurile lungi pe malul Rinului...
Dacă acestea ar rămâne cele mai mari probleme ale conferinței, atunci avem toate motivele de speranță și COP23 s-ar putea bucura de un mare succes.
Autor: Jens Thurau/maw
Și ultima țară care nu aderase la Acordul de la Paris, a decis să se alăture statelor care vor să combată schimbările climatice. Astfel, SUA, care au părăsit acordul, se izolează complet în ce privește protecția mediului (07.11.2017)
</doc>
<doc docid='dw_41184927' lang='ron' type='mono' source='https://www.dw.com/ro/ro/comentariu-putin-şi-umbrele-lui-stalin/a-41184927' term='MERS'>
La aproximativ 40 de minute de mers pe jos depărtare de Piaţa Roşie, preşedintele Vladimir Putin a inaugurat un monument închinat victimelor represiunilor politice - "Zidul Tristeţii". Remarcabil! Până acum, declaraţiile lui Putin referitoare la Stalin au fost contradictorii. Întâi, şeful Kremlinului l-a numit pe dictatorul sovietic gruzin "un lider capabil". În luna septembrie a permis dezvelirea bustului lui Stalin în faţa unui muzeu militar. Acum, Vladimir Putin condamnă, fără doar şi poate, abuzurile erei staliniste. Milioane de oameni nevinovaţi au fost ucişi, au fost încarceraţi sau exilaţi în Siberia.
Prin recentele declaraţii Putin se distanţează de Stalin. Era şi timpul! Nu există nimic de cosmetizat sau de iertat în acţiunile reprobabile ale lui Stalin şi Lenin sau ale succesorilor lor. Iar vorbele lui Putin ar avea şi mai multă greutate dacă ar fi urmate de fapte. Fiindcă preşedintele Rusiei nu poate compătimi victimele violenţei politice şi, în acelaşi timp, să vâneze opoziţia sau să închidă gura presei.
Miodrag Soric, DW
Dilema lui Putin: cum să abordeze istoria tragică a poporului său fără a-şi periclita propria putere, acum, cu numai câteva luni înaintea următoarelor alegeri prezidenţiale?
În caz de vreo îndoială, Putin s-a decis mereu pentru păstrarea puterii. Fiindcă mantra lui este: "stabilitate". Este adânc înrădăcinat în mediul forţelor de securitate.
Apusul Uniunii Sovietice - în opinia sa un stat funcţional - a fost perceput de el ca o catastrofă. Iar turbulenţele din anii '90 - ca o umilire a Rusiei. Obiectivul acestui şef al Kremlinului este să împiedice o repetare a istoriei recente. Crimele comise sub Stalin sau Lenin i se par prea îndepărtate, nu-l ating pe el. Pentru Putin este un subiect care ar trebui să-i preocupe numai pe istorici sau pe militanţii pentru drepturile omului.
Cu toată critica la adresa lui Putin, îndreptăţită de altfel, este bine că a inaugurat "Zidul Tristeţii". Poate că centenarul revoluţiei bolşevice va reaprinde o discuţie pe marginea abordării propriei istorii. Oglinda viitorului poate fi, dar nu trebuie neapărat, trecutul.
Autor: Miodrag Soric / CS
</doc>
<doc docid='dw_41141650' lang='ron' type='mono' source='https://www.dw.com/ro/ro/comentariu-draghi-schimbă-sensibil-politica-bce/a-41141650' term='MERS'>
Exemplul este oferit de banca emitentă din SUA, Federal Reserve, prescurtat Fed. Dar aceasta are, spre deosebire de Banca Centrală Europeană (BCE), sarcina de a stimula economia, în vreme ce menirea prioritară a BCE este menţinerea stabilă a preţurilor. Desigur, tot ce face sau nu face BCE influenţează conjunctura economică. În zona euro, economiei i-a mers relativ prost pe o perioadă îndelungată de timp. Din cauza crizei financiare globale, care şi-a avut obârşia în SUA. Statele Europei s-au văzut nevoite să-şi salveze băncile cu nenumărate miliarde de la buget, bani care au lipsit în altă parte. Astfel, ţările zonei euro au alunecat în recesiune. Din cauza crizei, în numeroase locuri au devenit vizibile şi numeroase probleme care nu s-au datorat conjuncturii internaţionale. De exemplu lipsa voinţei pentru reformă într-o serie de state dar şi lipsa unui mecanism în interiorul zonei euro care să contrabalanseze dezechilibrele economice existente.
Opţiunea Bazooka
Astfel a sosit clipa astrală pentru paznicii sistemului monetar. Urmând exemplul Fed, şi BCE a început să scadă dobânda de referinţă până a ajuns la nivelul zero. Speculanţilor care deja mizaseră pe dezmembrarea zonei euro, Mario Draghi le-a promis în discursul său legendar, rostiti la Londra pe 26 iulie 2012, că va face totul pentru a preîntâmpina acest scenariu. Astfel, speculanţii au putut fi ţinuţi în şah. Dar fiindcă economia se confrunta în continuare cu dificultăţi, iar preţurile refuzau să crească cu doi la sută (ţelul de inflaţie fixat de BCE), Draghi a scos din arsenal ultima armă pe care o mai avea la dispoziţie. "Bazooka" se numeşte această ultima ratio şi se concretizează prin programul de achiziţionare de obligaţiuni fără acoperire, emise de state ameninţate de faliment.
Henrik Böhme
Când state dar şi întreprinderi sunt eliberate astfel de povara datoriilor, ele îşi vor creşte investiţiile şi economia va începe iarăşi să crească. Aşa s-a nădăjduit. Sigur că acest program costă. Inimaginabil de mult. În fiecare lună, oamenii lui Draghi cumpără pentru 60 de miliarde de euro obligaţiuni fără acoperire. Cumpără chiar tot ce găsesc pe piaţă. Până acum, achiziţiile s-au cifrat la suma gigantică de 2,3 bilioane de euro. Un bilion sunt o mie de miliarde de euro. Suma depăşeşete orice imaginaţie.
Pieţe sensibile
De când Draghi a amorsat bazooka, cele mai înalte instanţe din Germania şi Europa sunt preocupate să stabilească dacă nu cumva BCE îşi depăşeşte mandatul. Dar până acum reclamanţii au pierdut sistematic. Şi înainte ca instanţele să înceapă să dea alte sentinţe, posibil contrare, BCE începe să stopeze programul de achiziţii. Desigur, treptat, aşa cum face şi Fed. O astfel de măsură trebuie bine pregătită pentru ca "pieţele" să nu fie luate prin surprindere. Într-adevăr, pieţele financiare reacţionează cu o sensibilitate extremă la orice schimbare. De exemplu, când Fed a dat semnale discrete că este posibil să stopeze achiziţiile de obligaţiuni şi să majoreze dobânda de referinţă, mulţi depunători s-au reorientat, retrăgând de exemplu masiv capital din ţări emergente şi provocând efecte negative la faţa locului.
Ravagiile drogului numit dobândă zero
Pe acest fundal, paznicii monedei din Europa au gândit frecvent în ultimele luni cu voce tare, pentru a pregăti "pieţele" pentru decizia luată azi. BCE anunţă că va reduce la jumătate începând din ianuarie programul de achiziţii de obligaţiuni, dar adaugă, prudent: Programul va fi prelungit până în septembrie 2018. Se vede cu ochiul liber că Draghi încearcă să-i mulţumească pe toţi.
Oamenii lui Draghi au făcut un prim pas, minuscul şi simbolic, spre normalizarea politicii monetare. Dar ei vor să prelungească cât mai mult dobânda de referinţă zero, în dauna multora. Numai depunătorii germani au pierdut între anii 2010 - 2016 dobânzi în valoare de 344 de miliarde de euro, adică 4000 de euro de căciulă. Şi băncile şi companiile de asigurări înregistrează pierderi. Iar pe piaţa imobiliară, unde investitorii investesc din cauza lipsei de alternative, preţurile au explodat. Cu riscul apariţiei unei noi bule speculative.
Toate acestea au generat critici virulente la adresa lui Draghi. Mai ales în Germania şi mai puţin în Italia, ţara sa natală. Acolo politica sa nu are efectul unui program de stimulare a creşterii economice, ci a unei pastile de calmant pentru ca lucrurile să poată continua la fel ca până acum. Desigur, susţinătorii lui Draghi spun că economia europeană se află din nou în creştere, fiindcă BCE a acţionat cu înţelepciune. Momentan se poate afirma aşa ceva. Dar momentul adevărului va sosi atiunci când BCE va fi nevoită să majoreze dobânda de referinţă. Şi aici va fi obligată, vrând-nevrând, să urmeze exemplul Fed. "Pieţele" au timp să se pregătească. Cel devreme în 2019 paznicii monedei vor avea voie să se atingă de pârghia care majorează dobânzile.
Henrik Böhme
</doc>
<doc docid='dw_41089471' lang='ron' type='mono' source='https://www.dw.com/ro/ro/eugen-sturza-este-noul-ministru-al-apărării-din-republica-moldova/a-41089471' term='MERS'>
A trecut aproape un an de când președintele Igor Dodon, la solicitarea premierului Pavel Filip, l-a demis pe Anatol Șalaru din funcția de ministru al Apărării, după ce Partidul Liberal i-a retras acestuia sprijinul politic. De atunci, președintele și Guvernul nu se pot înțelege în privința candidatului pentru funcția rămasă vacantă. Ultima dată, Guvernul l-a propus pe Eugen Sturza, în timp ce șeful statului a cerut ca șef al Armatei să devină tatăl finului său de cununie, Viktor Gaiciuk. Guvernul a ignorat doleanța președintelui și l-a propus în mod repetat pe Sturza, iar conform Constituției, șeful statului era obligat să semneze decretul de desemnare în funcție. Președintele s-a opus, însă.
Soluția miraculoasă
Guvernul a cerut Curții Constituționale să soluționeze problema. Astfel, Curtea Constituțională a constatat că președinte a refuzat în mod deliberat îndeplinirea obligației constituționale de numire a candidaturii propuse repetat de către premier și l-a declarat pe Igor Dodon în imposibilitate de a-și exercita temporar atribuțiile. De asemenea, Curtea a transmis interimatul, în ordine, șefului Legislativului sau primului ministru. Curtea Constituțională a mai stabilit că refuzul președintelui de a numi un ministru, propus în mod repetat de Guvern, justifică inițierea procedurii de suspendare din funcție a șefului statului. Parlamentul, controlat de o majoritate loială liderului PD, oligarhul Vlad Plahotniuc, nu se grăbește, însă, să-l suspende pe Dodon. Aceasta ar presupune organizarea, în cel mult o lună, a unui referendum pentru demiterea sau păstrarea în funcție a actualului președinte, iar potrivit sondajelor, probabilitatea ca plebiscitul să-l avantajeze pe Dodon este destul de mare. Așa că nu s-a mers pe această cale, ci pe suspendarea lui Igor Dodon doar pentru episodul privind învestirea lui Eugen Sturza de către președintele Parlamentului, Andrian Candu, în rol de președinte interimar.
Candu a declarant că Parlamentul nu va iniția suspendarea lui Igor Dodon, deoarece nu-și dorește un nou blocaj instituțional și, în plus, nici bani pentru referendum nu sunt. Analiștii politici au interpretat ezitarea partidului de guvernământ de a-l suspenda pe Dodon ca pe încă o dovadă de cârdășie tacită între PSRM (Igor Dodon) și PDM (Vlad Plahotniuc).
Socialiștii mimează supărarea?
Pe de altă parte, Igor Dodon a anunțat că, în calitate de comandant suprem al Forțelor Armate, nu-l va recunoaște pe Sturza ca ministru, iar socialiștii din Parlament au anunțat că-i vor pedepsi pe judecătorii Curții Constituționale pentru că ar fi „uzurpat puterea în stat”. Ei au inițiat un proiect de lege prin care își propun să-i lipsească pe magistrații CC de imunitate și să le interzică să deține dublă cetățenie. „Atunci când judecătorii Curții Constituționale decid să dea la o parte un președinte ales de întreg poporul, considerăm că este uzurparea puterii în stat. Codul penal va fi amendat astfel încât orice judecător să poată fi atras la răspundere penală”, a comentat deputatul socialist Vlad Batrîncea.
Dodon i-a făcut loc lui Candu la Reședința de Stat
Ceremonia de învestire a lui Eugen Sturza și depunerea jurământului de către acesta au avut loc la Reședința de Stat, acolo unde, de aproape un an, „sălășluiește” Igor Dodon. Decretul de numire în funcție a fost semnat de șeful Legislativului, Andrian Candu, finul oligarhului Plahotniuc. El a recunoscut că Sturza a fost învestit în baza unei „soluții juridice excepționale”, dar l-a asigurat că este „un ministru legal și legitim”.
„Suntem într-o perioadă de reformare a sistemului de apărare, așa că aveți multe sarcini de îndeplinit. Să aveți o bună colaborare cu Uniunea Europeană, dar și cu Alianța Nord-Atlantică, cu atât mai mult că în decembrie se va deschide la Chișinău un centru de legătură NATO. Moldova este o țară neutră, dar neutralitatea nu înseamnă izolare”, a menționat, la rândul său, Pavel Filip.
Angajamentul lui Sturza
Eugen Sturza a mulțumit pentru încredere şi a promis că va lucra la restabilirea relațiilor cu partenerii externi, relații care s-au înrăutățit în ultima vreme din cauza crizei din sistemul de apărare. El a spus că își dorește ca Moldova să se transforme din consumator de securitate, în furnizor de securitate.
Eugen Sturza are 32 de ani, este vicepreședinte al Partidului Popular European din Moldova din 2015. Cariera politică a început-o în anul 2009, atunci când a devenit consilier al fostului prim-ministru Vlad Filat, funcție deținută până în 2013. Ulterior, el a fost șef al cabinetului premierului Iurie Leancă. Eugen Sturza este licențiat în finanțe la Academia de Studii Economice din Moldova.
Vitalie Călugăreanu, DW-Chișinău
</doc>
<doc docid='dw_41047824' lang='ron' type='mono' source='https://www.dw.com/ro/ro/opinie-moldova-o-mostră-de-justiție-selectivă-care-șochează/a-41047824' term='MERS'>
Consiliul Electoral de Circumscripție Chișinău a refuzat joi să-l înregistreze pe Dorin Chirtoacă în calitate de participant în campania electorală pentru referendumul inițiat împotriva sa, deoarece nu a depus actele personal, ci prin reprezentant. Edilul suspendat nu avea cum să depună dosarul personal, deoarece se află în arest la domiciliu. Justiția, suspectată de subordonare politică, l-a „înzestrat” cu două dosare penale după ce a devenit clar că liberalii din Parlament nu vor vota trecerea la sistemul electoral mixt – sistem mult râvnit de democrații lui Vlad Plahotniuc și de socialiștii pro-ruși și votat în cele din urmă de aceștia cu ajutorul popular-europenilor lui Iurie Leancă, în pofida recomandărilor Comisiei de la Veneția de a nu schimba sistemul proporțional. Supărați, liberalii au părăsit la sfârșitul lunii mai alianța controlată de Plahotniuc, iar guvernarea, acuzată că și-a subordonat justiția și autoritatea electorală, a pedepsit liberalii dând undă verde referendumului inițiat de socialiști privind revocarea primarului liberal de Chișinău.
L-au „legat” și-l „bat”
După refuzul Consiliul Electoral de Circumscripție Chișinău de a-l înregistra pe Dorin Chirtoacă în calitate de participant în campania electorală pentru referendum (pe motiv că nu a depus actele personal), avocații edilului s-au adresat Curții de Apel cu solicitarea de a-i permite primarului să iasă din casă pentru a depune personal dosarul la Consiliul Electoral. Curtea de Apel a respins însă solicitarea, invocând temerea că, în libertate, Chirtoacă ar putea influența martorii în cele două dosare în care este cercetat. Curtea de Apel și Consiliul Electoral pur și simplu l-au lipsit pe Chirtoacă de dreptul la reacție în campania anti-Chirtoacă inițiată de socialiști. Aceștia din urmă au fost înregistrați de Consiliul Electoral fără nici o problemă și au împânzit Chișinăul cu panouri electorale anti-Chirtoacă.
Liderul PL, Mihai Ghimpu, a cerut joi, în Parlament, ca președintele Comisiei Electorale Centrale să fie invitat în Legislativ pentru a da explicații. Solicitarea i-a fost respinsă însă.
Anterior, magistrații i-au interzis lui Dorin Chirtoacă să meargă inclusiv la o înmormântare. Și nici la Congresul Autorităților Locale și Regionale al Consiliului Europei (al cărui vicepreședinte este Chirtoacă), care se desfășoară în aceste zile la Strasbourg, nu i-au permis să meargă. „În viziunea instanței, această notă (invitația la Congres adresată lui Dorin Chirtoacă – n.n.)demonstrează caracterul nefondat al argumentului apărării privind natura personală și indispensabilitatea plecării inculpatului la congresul enunțat”, a argumentat instanța. Adică, Chirtoacă putea delega pe altcineva să participe la evenimentul respectiv.
Chirtoacă nu-i ca Șor
Modul în care acționează magistrații și autoritățile statului în raport cu Dorin Chirtoacă (în privința căruia nu există încă o sentință de condamnare) este diametral opus modului în care au acționat în privința lui Ilan Șor, primarul de Orhei, despre care raportul „Kroll 1” (compania americană „Kroll” investighează furtul unui miliard de dolari din trei bănci moldovenești în 2014) scrie că acest om de afaceri şi asociaţii săi „au jucat un rol esenţial” în coordonarea activităţilor privind furtul, subliniindu-se că acesta a fost „unul dintre beneficiari, dacă nu chiar singurul”. Mai mult, deși a fost condamnat la 7 ani și 6 luni de închisoare pentru delapidări în proporții deosebit de mari de la „Banca de Economii” (este învinuit că ar fi obținut peste 5 miliarde de lei moldovenești de la „Banca de Economii”, pe care le-ar fi spălat apoi prin firme off-shore), acesta a fost lăsat în libertate până când hotărârea de condamnare va deveni executorie, adică până când Curtea de Apel o va examina și doar dacă o va menține. Șor se declară nevinovat. Astfel, el continuă și astăzi să gestioneze bani publici din fotoliul de primar de Orhei.
Iar magistrații nu au avut nici o reticență atunci când avocații lui Ilan Șor au cerut (ca și avocații lui Dorin Chirtoacă acum) acordul instanței ca clientul lor să meargă, la începutul acestei luni, la Strasbourg, la o întâlnire cu eurodeputații. Și a mers. Și-a făcut chiar și poze în fața instituțiilor europene pe care le-a postat pe rețelele de socializare. Iar potrivit unui comunicat al Partidului Șor (pe care și l-a înființat primarul de Orhei) „la sfârşitul zilei, deputaţii europeni au fost invitaţi la o cină organizată în stil moldovenesc (…) şi au admirat evoluţia unor ansambluri de muzică şi dansuri populare”.
Mai mult, în 2015, în timp ce se afla în arest, Ilan Șor s-a înscris în cursa pentru funcția de primar de Orhei (pe care a câștigat-o). Atunci el a fost eliberat tocmai pentru a-și putea exercita drepturile în calitate de concurent electoral. Adică, a fost eliberat ca să poată face agitație electorală.
UE nu mai plătește pentru așa „reforme”
La 11 octombrie, UE a anunțat că a blocat suportul de 28 de milioane de euro destinat pentru reforma justiției moldovenești. „UE a urmărit cu atenție procesul de implementare a reformelor și a notat că autoritățile din Republica Moldova au arătat un angajament insuficient pentru a implementa reforme în sectorul justiției”, a explicat Delegația UE la Chișinău. „UE analizează modalitățile prin care ar putea ajuta cetăţenii moldoveni în anii care vin. Vrem să oferim prioritate proiectelor care îmbunătăţesc direct viaţa moldovenilor”, a precizat noul șef al Delegației UE, Peter Michalko.
</doc>
<doc docid='dw_40795539' lang='ron' type='mono' source='https://www.dw.com/ro/ro/manfred-weber-spania-și-catalonia-trebuie-să-negocieze/a-40795539' term='MERS'>
Regele Felipe al Spaniei a criticat referendumul privind independența Cataloniei și i-a numit iresponsabili pe liderii catalani care l-au organizat. Catalonia își va declara independența în doar câteva zile, a anunțat între timp liderul catalan, Carles Puigdemont, într-un interviu acordat postului britanic BBC. Sute de mii  de demonstranți au protestat marți la Barcelona împotriva intervenției poliției la referendumul de duminică. Premierul Spaniei, Mariano Rayoj, a declarat că această intervenție a fost necesară pentru a opri un referendum neautorizat.
Deutsche Welle: A mers prea departe poliția din Catalonia? A procedat corect premierul Rajoy?
Manfred Weber: Situația din Catalonia ne îngrijorează, toată lumea a fost șocată de imaginile transmise de mass-media. Cu toate acestea, țin să subliniez că pilonul de bază al Uniunii Europene e statul de drept și respectarea Constituției naționale. Dacă protestele în masă ar duce într-adevăr la schimbări constituționale, aceasta ar însemna sfârșitul statului de drept în Uniunea Europeană. Din acest motiv, toate taberele trebuie să caute dialogul, să se întâlnească pentru a găsi o soluție.
Proteste în masă la Barcelona
Abordarea pe care o propuneți e, în primul rând, una formală. V-am întrebat însă ce părere aveți despre felul în care a procedat Mariano Rajoy.
Nu, nu e o abordare formală, ci una bazată pe principii: întreaga Uniune Europeană, întreaga noastră democrație, întreaga libertate - inclusiv libertatea de exprimare - depind de statul de drept. E vorba de modul în care pot fi schimbate și aplicate legile într-un proces democratic. În acest caz, intervenția poliției a fost posibilă datorită unor judecători independenți, care i-au cerut să facă pașii necesari. Despre asta e vorba: Respectați legile! Apelez la susținătorii independenței catalane să se întoarcă la masa negocierilor și să respecte statul de drept. În Europa, naționalismul și separatismul nu au fost niciodată o idee prea bună în ultimele decenii. Ar fi mai bine ca Europa și statele ei naționale să fie unite.
Ce-i de făcut în continuare? Ar fi bine ca Uniunea Europeană să preia rolul mediatorului?
Răspunsul e în mâinile guvernului spaniol. Respectul față de Constituție și unitatea teritorială sunt foarte importante pentru un stat. Ca europeni, ar trebui să avem încredere în guvernul spaniol. Guvernul de la Barcelona trebuie să se gândească foarte bine: Dacă se desparte de Spania, va părăsi și Uniunea Europeană.
Autor: Bernd Riegert (das)
Evenimentele violente petrecute duminică în provincia spaniolă Catalunya par să exprime nu doar o imprudență a politicienilor spanioli, fie ei legaliști sau autonomiști, ci o veritabilă criză a democrației. (02.10.2017)
Indiferent de cum se va desfăşura şi de rezultatul său, referendumul din Catalonia a produs deja prejudicii politice imense, consideră Martin Muno. Şi Spania şi Catalonia au numai de pierdut. (30.09.2017)
Comisia Europeană nu a avut o reacţie oficială în legătură cu evenimentele din Catalonia. Însă unii europarlamentari solicită UE să medieze conflictul. (02.10.2017)
</doc>
<doc docid='dw_40757812' lang='ron' type='mono' source='https://www.dw.com/ro/ro/comentariu-merkel-rămâne-merkel-în-ue/a-40757812' term='MERS'>
Preşedinta Lituaniei, Dalia Grybauskaite, exprimă adesea ceea ce cred în Europa numeroşi oameni. "Merkel este rezistentă şi va reuşi", a declarat ea în faţa ziariştilor, răspunzând la întrebarea dacă nu cumva UE a devenit mai ezitantă din cauza dificilelor negocieri de coaliţie de la Berlin. În mod normal, răspunsul standard la această întrebare este: "Mereu au loc alegeri undeva în UE".
Merkel rămâne importantă în continuare
Bineînţeles, cancelara germană este cineva în Europa. Vreme de 12 ani a stat ca o stâncă în furtună, începând cu criza euro şi terminând cu cea a refugiaţilor. În cel de-al doilea mandat a mai guvernat o dată cu liberalii. Europenii cu vechime îşi amintesc de asta şi ştiu că au putut fi realizate şi atunci compromisurile necesare.
Iar dacă există pe undeva satisfacţie că Merkel, cea mai mare, mai puternică şi până acum inatacabilă dintre guvernanţi a înregistrat un eşec, aceste sentimente sunt bine ascunse. Mark Rutte, premierul Olandei, se străduieşte în continuare să formeze o coaliţie în cinci, Gentiloni, premierul Italiei, se află în faţa unor alegeri foarte dificile, Kern, cancelarul Austriei, va pierde probabil alegerile iar Theresa May rămâne în funcţie, deşi a fost sancţionată la urne. Cine să aibe chef de râs în aceste condiţii?
În îndelungaţii ani de când se află în funcţie, colegii ei din UE au învăţat că Angela Merkel este cea mai pricepută, mai experimentată şi mai rezistentă dintre ei. Nimeni nu a uitat cum o cancelară concentrată a sosit la o reuniune la vârf a UE după ce purtase anterior tratative la Minsk referitoare la Ucraina, târându-l după ea pe Francois Hollande care părea să doarmă în picioare. Este nevoie de mai mult decât de o penalizare la urne pentru a-i distruge faima.
Barbara Wesel
Vremuri dificile pentru alcătuirea coaliţiei
Cea mai dificilă fază pentru cancelară este probabil formarea coaliţiei. Dacă relatările privind apariţii dramatice ale unor ecologişti, despre politicieni liberali care trântesc uşa şi pretenţii deplasate ale unor politicieni bavarezi ajung la urechile UE, ea va acţiona slab. Dar ordinea de zi a UE îi vine în ajutor. În octombrie, nu se vor constata progrese în privinţa Brexit, în noiembrie se va discuta despre chestiuni sociale, în decembrie despre tema perpetuă care este Uniunea de Apărare. Iar până atunci se va decide o foaie de drum privind continuarea marilor reforme la nivelul UE.
La Bruxelles, se spune că trebuie mers pas cu pas. Niciun stat membru nu este capabil să aprofundeze integrarea sau să reorganizeze zona euro de unul singur. Spania şi Italia au propriile lor probleme, ţările din est sunt divizate, iar Marea Britanie a murit din punct de vedere politic. Angela Merkel îşi poate în continuare juca rolul ei obişnuit şi raţional. Întâi să verifice, apoi să caute consensul iar la urmă să decidă.
Aceasta îi dă timp din belşug pentru a realiza în Germania coaliţia de guvernare. Iar când aceasta va fi alcătuită, scade şi primejdia ca politicieni germani să facă atmosferă la nivel european, fie ei bavarezi sau liberali. Cancelara va fi şefa executivului la fel ca totdeauna. Dacă nu cumva unul din partenerii mai mici se va sinucide din prea mult orgoliu. Dar aşa ceva ar fi ca o avalanşă pornită de pe un acoperiş. Poate lovi pe oricine, fiind o chestiune de destin.
Macron are nevoie de Merkel mai mult ca alţii
Numai pentru Emmanuel Macron această fază interimară cu o cancelară relativ slăbită constituie o problemă. El şi-a anunţat planurile mari pentru Europa şi se confruntă cu presiuni la el acasă. De aceea are nevoie urgentă de succes. Angela Merkel ştie că trebuie să-l ajute în această privinţă. Dar cornul reformelor UE conţine destulă substanţă pentru a umple vidul vreme de câteva luni. Până atunci cancelara trebuie să fiarbă la foc mic "interesantele" propuneri ale preşedintelui francez, să-l încurajeze fără a promite nimic concret. Ea ştie să facă bine asta.
Nimeni nu aruncă primul piatra
În clipa de faţă nicio altă ţară mare din UE nu vrea să preia de la Germania rolul de lider informal. Fiindcă este incomod şi presupune multă muncă. Este adevărat că din cauza aceasta, adesea îşi fac apariţia nemulţumirile dar de fapt toţi profită că Berlinul se simte responsabil pentru proiectul european. Dacă la nivel internaţional va arunca cineva primul cu piatra în Angela Merkel, acesta nu va fi unul din colegii ei europeni.
Autoare: Barbara Wesel
</doc>
<doc docid='dw_40734715' lang='ron' type='mono' source='https://www.dw.com/ro/ro/raportul-privind-migraţia-întocmit-de-serviciul-de-ajutor-maltez/a-40734715' term='MERS'>
Un alt raport privind migraţia? Karl Prinz zu Löwenstein de la Serviciul de Ajutor Maltez al Bisericii Catolice ştie că această întrebare este inevitabilă. De aceea, miercurea trecută, el a explicat la Berlin de ce organizația pe care o reprezintă a ales să prezinte propriul raport pe marginea unei chestiuni atât de actuale. "Deoarece documentul nostru este unic", spune el.
Constatările, rezumate pe 112 pagini, sunt rezultatul unor analize științifice independente pe tema migrației, pe de o parte, și "o sumă a experiențelor adunate de-a lungul vremii de Serviciul de Ajutor Maltez în sprijinirea refugiaților", pe de altă parte. Löwenstein este înainte de orice preocupat de discutarea migrației într-o manieră mai puțin emoțională. De aceea, raportul este intitulat: "Fapte, în loc de rumoare". Totuşi, oficialul organizaţiei recunoaște că emoțiile nu sunt ceva rău.
Un moment deloc întâmplător
"Cine nu este marcat de soarta oamenilor aflaţi la ananghie?", întreabă el. Cu toate acestea, mulți oameni ar putea gândi mult prea emoţional din cauza "spaimei de alienare". Faptul că raportul apare la scurt timp după alegerile legislative din Germania nu este o coincidență. Documentul este publicat în mod deliberat în contextul "negocierilor politice" pentru noua legislatură, se arată în comunicatul de presă însoțitor.
Institutul Walter Eucken din Freiburg este responsabil de partea științifică a raportului. Directorul său, Lars Peter Feld, își începe comentariile remarcând că "Germania a fost şi este o țară a imigraţiei". Pentru a susţine această afirmaţie, nu trebuie să mergem prea departe în istorie, ci putem observa diferite valuri migraţioniste de după cel de-al Doilea Război Mondial. Experiența dobândită ne arată că "participarea pe piața forței de muncă" este decisivă pentru integrarea cu succes în societate a nou-veniţilor, spune Feld.
Lipseşte calificarea
Mai presus de toate, imigranții din țările non-europene nu sunt bine integraţi pe piața germană a muncii, notează cercetătorul. El menționează ca obstacole esențiale lipsa de competențe lingvistice, lipsa formării profesionale, precum şi problemele întâmpinate în recunoașterea calificărilor dobândite în ţara de origine. Analizarea cu atenţie a valului de refugiați din 2015 indică în mod clar faptul că, "date fiind educaţia şi calificările lor, aceşti oameni ar putea presta activităţi mai puţin pretenţioase". O integrare mai rapidă pe piața forței de muncă depinde în mare măsură şi de rapiditatea soluţionării cererilor de azil, spune coordonatorul studiului.
Feld recomandă, de asemenea, o analiză detaliată a cuvântului cheie "criminalitate". În ansamblu, nivelul de criminalitate din zilele noastre este mai scăzut decât acum 20 de ani. Cu toate acestea, proporția suspecților străini a crescut de la o treime în 1993 la 40% în 2016. Aceste statistici cuprind însă şi numeroase încălcări ale legilor privind azilul şi migraţia, infracțiuni care nu pot fi comise de germani.
Criminalitate: Diferenţe mari în funcţie de ţara de origine
Nu se poate spune pur și simplu că "migrația din ultimii doi ani a contribuit în mod substanţial la creșterea criminalității“, spune Feld. Există însă diferențe majore în ceea ce priveşte țările de origine ale celor care comit ilegalităţi. Unsprezece la sută din suspecții non-germani provin din statele nord-africane maghrebiene, „deși ei nu reprezintă decât două procente din grupul de imigranți“. Raportaţi la numărul lor, imigranții din Siria, Irak și Afganistan se numără mai rar printre infractori.
Serviciul de Ajutor Maltez va urmări în continuare modul în care nou-veniţii se integrează în societate. Migrația rămâne o provocare pentru societate, spune instituţia catolică. Prin urmare, aceasta îşi propune să contribuie şi pe viitor la bunul mers al lucrurilor prin întocmirea de rapoarte de specialitate, bazate pe expertiza dobândită de-a lungul a mulţi ani petrecuţi în teren. Este, deci, foarte posibil ca raportul prezentat miercuri să nu fie ultimul.
Autor: Marcel Fürstenau / vd
</doc>
<doc docid='dw_40686171' lang='ron' type='mono' source='https://www.dw.com/ro/ro/după-alegerile-germane/a-40686171' term='MERS'>
Am putut vedea încă o dată cu ocazia alegerilor parlamentare din Germania că așa numitele afilieri europene ale partidelor românești nu au un conținut real. Dezastrul electoral al social-democraților germani ar fi provocat cu siguranță tristețe și îngrijorare într-o țară condusă de un guvern social-democrat care face parte din aceeași organizație europeană. Dar poate că nici PNL nu are sentimentul unei veritabile apartenențe la PPE, acolo unde alianța CDU-CSU joacă un rol central, căci, de ar fi fost așa, am fi auzit obișnuitele salutări amicale ca între grupări ”surori”. De exemplu liderul FIDESZ, Viktor Orban nu a pregetat să trimită un mesaj consistent, felicitând-o pe Angela Merkel, în ciuda tuturor divergențelor pe tema refugiaților. Desigur, liderul FIDESZ l-a felicitat și pe liderul creștin socialilor din Bavaria, Horst Seehofer cu care are mai multe lucruri în comun și a ținut să sublinieze, implicit, acest lucru.
De aici nu trebuie să tragem concluzii greșite. Relațiile româno-germane au mers constant pe o linie ascendentă în ultimii ani, dar ele s-au statornicit la nivelul statului și economiei ”mari” și mai puțin la nivelul societății. Ca dovadă președintele României Klaus Iohannis a trimis, firește, la rândul său un mesaj de felicitare, dar adresat ”Cancelarului Republicii Federale Germania, doamna Angela Merkel.” Prin urmare o relație de stat și nu una de partid, și este firesc așa din moment ce Klaus Iohannis nu mai este președintele PNL având o relație mai curând rarefiată cu PPE. Ar fi revenit atunci președintelui PNL, Ludovic Orban, sarcina de a se adresa partidelor ”înrudite” din Germania. Evident că nu îi facem niciun reproș, observăm doar absența unor legături reale, a acelor atașamente care transformă conveniențele în gesturi naturale care vin de la sine. Nici PMP nu a avut nicio reacție, fapt care ne indică de data aceasta o destrămare a unor relații mai consistente în trecut sau mai exact în trecutul PDL din care se trage.
În cele din urmă nu spunem nimic nou. Am făcut de multe ori în trecut observația că afilierile europene ale partidelor românești nu corespund unui conținut politic autentic și că nu fac decât să genereze confuzii. Dar mai importantă e diferența structurală dintre societatea germană și cea românească care face ca stânga și dreapta să nu fie mereu același lucru, iar sensul conservatorismului să apară și el în destule privințe ca diferit. Nu e așadar vina unei persoane sau alteia, chiar dacă ne împăcăm greu cu lipsa de cultură politică a atâtor figuri din politica românească sau cu mimetismul lor rizibil.
Nici presa nu e de învinovățit atunci când e chemată să vorbească despre partide care nu au niciun corespondent în cultura politică locală, așa cum sunt AfD și Die Linke. Cineva spunea a doua zi după alegeri că ”de la Hitler încoace” nu s-a mai întâmplat ca ”extrema dreaptă” să intre în Parlament. Prin urmare cei de la AfD ar fi pur și simplu ”naziști”. Dar poate nu ar trebui să ne mirăm foarte tare, căci și în presa germană apăruseră comentarii în 2012 care sugerau că USL exprimă o masificare politică de tipul nazismului. Mult mai fericită este soarta Stângii, deoarece nimeni nu a denumit-o, așa cum ar fi logic, ”extrema stângă”. Căci dacă există un ”centru” atunci cu siguranță că sunt și două ”extreme”.
Nu e de mirare așadar că reinvestirea Angelei Merkel în fruntea guvernului federal de la Berlin nu este percepută la București ca un succes al  ”dreptei” , sau ca o reconfirmare a ”valorilor conservatoare”, ci exclusiv ca victorie a liniei integraționiste. Dovada cea mai bună este că singurul mesaj de partid mai consistent a venit de la USR, un partid care nu a reușit să se definească mai clar din punct de vedere ideologic, dar care se revendică de la linia pro-europeană: “Merkel este garanția că Europa va merge mai departe, mai puternică și solidară. Nici criza euro, nici criza refugiaților n-au reușit s-o doboare”. (Matei Dobrovie)
Iar apropo de Europa cu două viteze, combătută cu atâta fervoare la București, între sistemul german de partide și cel francez, bunăoară, există o compatibilitate mai mare pe tot spectrul. AfD e mai ”burghez” și mai intelectual decât Frontul Național din Franța, dar au în comun adversitatea față de federalismul european și moneda euro. Asta înseamnă că Germania și Franța s-ar putea apropia mai ușor și prin ceea ce paradoxal le ține la distanță. Mai puțin seamănă ca sensibilitate și istorie ”Nesupușii” lui Melenchon cu Stânga redegistă, dar se regăsesc totuși  în platforma anticapitalistă și internaționalistă.
În concluzie am putea spune, jumătate în glumă, jumătate în serios, că integrarera europeană mai strânsă se regăsește și în mesajele de felicitare.
</doc>
<doc docid='dw_40688238' lang='ron' type='mono' source='https://www.dw.com/ro/ro/parteneriatul-estic-între-pragmatism-și-scepticism/a-40688238' term='MERS'>
Deoarece Rusia a perceput inițiativa drept o agresiune, proiectul a devenit din ce în ce mai dificil de realizat. Măcinate de instabilitate politică și economică, Armenia, Azerbaidjan, Georgia, Republica Moldova, Ucraina și Belarus au acceptat propunerea Uniunii Europene de a da start unei noi colaborări în cadrul Parteneriatului Estic.
Moscova, însă, a perceput planul de extindere al UE drept o amenințare deschisă, deoarece pierdea de sub influența sa fostele republici sovietice. De aceea, orice inițiativă de apropiere a acestora de UE a fost dur taxată. Care este situația acestor țări și care este viitorul Parteneriatului Estic? Deutsche Welle a discutat pe acest subiect cu mai mulți experți din țările menţionate, care s-au întâlnit în aceste zile la Chișinău în cadrul Eastern Partnership Think Tank Forum 2017.
Ucraina plătește cu război
Una din cele mai pedepsite țări pentru aspirațiile sale europene este Ucraina. În contextul unor conflicte interne politice, ucrainenii au ieșit pe Maidan, încercând să întoarcă cursul spre integrarea europeană. Aceasta a dus la schimbarea puterii în stat, dar și la anexarea Crimeei și izbucnirea unui conflict sângeros în estul Ucrainei, care continuă și astăzi. Cu toate acestea, Kievul a reușit să semneze Acordul de Asociere cu UE și să obțină regimul liberalizat de vize pentru cetățenii săi.
Oleksandr Sushko
Oleksandr Sushko, cercetător la Institutul pentru Cooperare Euro-Atlantică de la Kiev, consideră că situația din Ucraina s-a schimbat, iar cercurile politice trebuie să se gândească cum să miște țara înainte, prin implementarea unor reforme substanțiale.
„Când vorbim despre situația din Ucraina, oamenii menționează foarte des voința politică a liderilor. Noi avem o elită politică, care, pe de o parte, vrea să schimbe ceva, iar pe de alta, are obiceiuri vechi de comportament și nu poate aduce acele schimbări de care este nevoie. Vorbind despre perspective europene, putem spune că sunt mult mai clare. Am semnat un Acord de Asociere cu UE, dar va lua mult timp Guvernului pentru a-l implementa. Şi mai mult timp va fi nevoie pentru ca oamenii să simtă cu adevărat beneficiile acestuia. Teoretic, societatea ucraineană se gândește la perspectiva europeană, iar mai mult de jumătate din ucraineni doresc integrarea în UE. Sigur că e greu să promiți oamenilor că poate în 10 ani se va întâmpla ceva. De aceea, eu nu pot spune că în câțiva ani numărul euroscepticilor în țară nu va crește. Luând în considerație că avem război cu Rusia, este sigur că nu mai există o cale de întoarcere spre Moscova, iar pe de altă parte, UE ar trebui să aibă o viziune mai clară asupra viitorului”, a declarat pentru DW analistul.
Republica Moldova, poveste de succes eșuată
Primul pas și cel mai îndrăzneț făcut de UE în cadrul Parteneriatului Estic a fost cel pentru Republica Moldova, care urma să fie povestea de succes a proiectului. Astfel, Chișinăul a beneficiat de Acordul de Asociere, precum și de cel de liber schimb, a fost prima țară căreia i s-a acordat regimul liberalizat de vize și care a primit cel mai substanțial ajutor economic din partea UE. Totuși, povestea de succes s-a dovedit a fi un eșec, atunci când, în 2014, s-a descoperit că din sistemul bancar moldovenesc a dispărut aproape 1 miliard de dolari SUA. Astfel, datorită faptului că politicienii de atunci s-au folosit de ideea integrării europene, s-a produs o scădere dramatică a încrederii populații în îndeplinirea acestui obiectiv.
Andrei Popov
„Noi trebuie să înțelegem că integrarea europeană nu se face prin declarații și demonstrații de loialitate şi nici prin numărul și mărimea drapelelor europene. Fără a numi explicit integrarea europeană, poţi să faci din țara ta un stat european, prin asimilarea valorilor europene, transpunerea lor în viață, atât la nivelul instituțiilor, care trebuie să funcționeze independent, în interesul cetățenilor şi să nu fie subordonate intereselor de grup.
Deci, noi trebuie să nu mai vorbim atât despre Europa, ci să ne mișcăm real, la nivelul transformărilor. Oamenii văd că cei care vorbesc despre UE nu se comportă nici pe departe în spirit european și sfidează recomandările europene. În asemenea situații există posibilitatea discreditării europene. Deci, nu doar propaganda rusă a dus la scăderea dramatică a numărul susținătorilor ideii europene, nu doar decalajul între speranțele din 2009 și realitățile din 2017 sunt cauzele principale. Faptul că pentru mulți cetățeni Europa se asociază cu corupția, că a tolerat furtul miliardului se datorează acestor interese de grup. Dacă e să vorbim despre geo-politică, eu cred că politica UE față de R. Moldova poate fi calificată drept pragmatică. Pe de o parte, din considerente strategice UE nu vrea să lase Chișinăul și Kievul la mâna Rusiei şi doreşte să fie văzută ca un spațiu valoric. Pe de altă parte, UE înțelege că dacă te concentrezi doar pe valori și ești foarte principial, poți să pierzi aceste țări și guvernările se vor întoarce spre Rusia”, a spus pentru DW, Andrei Popov, președintele Institutului pentru Inițiative Strategice de la Chișinău.
Georgia așteaptă atentă
Cu toate că este una din cele mai îndepărtate țări de UE, Georgia a beneficiat pe deplin de suportul Europei, semnând și parafând aceleași tratate ca și Ucraina și Republica Moldova. Asemenea țărilor din Parteneriatul Estic a suferit mult din cauza agresiunilor Rusiei, iar, potrivit mai multor analiști, războiul deschis cu Moscova din 2008 i-au făcut pe politicienii de la Bruxelles să se gândească la pericolele securității în est pentru UE. Totuși, din perspectiva georgienilor, miza rămâne aderarea la NATO, iar acest pas poate fi făcut prin integrarea în UE. Până atunci țara rămâne izolată parțial de restul lumii, iar din cauza creșterii numărului euroscepticilor, experții georgieni rămân rezervați în privința unei extinderi imediate a UE până în Caucaz.
Ivane Chkhikvadze
„Așteptările de la viitorul summit al Parteneriatului Estic nu sunt foarte mari, deoarece, din informația pe care noi o avem, din documentele ce urmează a fi prezentate în cadrul acestui eveniment, nu se așteptă beneficii noi. Cauza este situația tensionată din interiorul UE. De asemenea, noi nu vedem care ar putea fi viitoarea treaptă de colaborare între UE și Georgia, precum și dacă ar fi posibilă o nouă propunere atractivă pentru țară. Pe de altă parte, relațiile diplomatice cu Rusia sunt stopate, rămânând la nivelul dinaintea intervenției militare rusești din 2008”, a comentat Ivane Chkhikvadze, OSGFT, Tbilisi.
Armenia - elevul care vrea să scape de restanțe
După aderarea Armeniei la Uniunea Economică Eurasiatică, procesul de negociere privind încheierea unui acord de asociere cu UE a fost suspendat. Totuși, la mai bine de trei ani după ce Erevanul a părăsit negocierile pentru un Acord de Asociere, Armenia și UE au aprobat în acest an la Bruxelles un nou acord politic de „Parteneriat intensiv”. Astfel, UE și-a reconfirmat așteptările în continuarea cooperării cu Erevanul, iar existența unui angajament clar în acest sens a însemnat transformarea Armeniei dintr-un elev corigent, în unul de perspectivă a Parteneriatului Estic.
„În cadrul Parteneriatului Estic, Armenia a trecut prin patru etape. Prima a fost la început, atunci când Erevanul a fost interesat direct de a intra în clubul celor șase vecini, care urmau să beneficieze de programe de dezvoltare. Cu toate acestea, la acea etapă Armenia nu avea ambiții politice. Acestea au apărut mai târziu, când țara, cu o mică întârziere, a început negocierile privind semnarea Acordului de Asociere. Dar, noi cu toții știm cât este de mare nivelul de influență pe care îl are Rusia asupra Armeniei, cum ar fi în domeniul securității, energeticii, şi că un număr mare de cetățeni armeni lucrează în F. Rusă. Astfel, sub presiunea Rusiei, în 2013, Armenia practic a renunțat la semnarea Acordului. Aceasta a fost cea de-a treia etapă, iar după aceea a venit perioada de incertitudine în relațiile cu UE. Pe de o parte, exista un interes de colaborare pe teme de politică internă, deoarece fără un sprijin financiar țara nu putea să se dezvolte, iar din cauza semnării unui alt acord cu Uniunea Economică Eurasiatică statutul negocierilor este incert. Doar în 2016, atunci când UE și-a reconfirmat sprijinul, ideea europenizării a revenit pe agenda autorităților armene. Astăzi vedem o crește a popularității acestei idei în rândul populației, iar în mai puțin de un an aproape toate Acordurile cu UE au fost aprobate. Astfel, noi am parafat Acordul de Asociere și așteptăm să îl semnăm. Sper că factorii geo-politici și alte tulburări nu vor împiedica acest proces”, susține Boris Navasardian, preşedintele Clubului de presă din Erevan.
Ce așteptări are UE
Perspectivele Parteneriatului Estic vor fi puse în discuție la reuniunea la vârf care va avea loc la sfârșitul lui noiembrie la Bruxelles. În cadrul acestui eveniment se va trage o linie, după o analiză a situației din regiune, iar țările din est vor trebuie să își reconfirme angajamentele față de UE.
Boris Navasardian
„Parteneriatul Estic a fost lansat acum un deceniu, iar summit-urile sunt organizate pentru a analiza ce a mers și ce nu a fost bine sau dacă putem amplifica efectele la ceea ce s-a reușit. Evident, avem o anumită împărțire în trei a membrilor Parteneriatului. Este vorba de Georgia, Ucraina și Moldova, care au semnat deja Acordurile de Asociere, dar au şi atins cel mai atractiv punct oferit de UE. Există Armenia, care este aproape de a semna un Acord cu UE, dar care este puțin mai ambițios decât altele. Și a treia categorie ar fi Belarus și Azerbaidjan, ţări care nu și-au dat seama ce vor de la UE. La rândul său, UE înțelege că țările au ambiții diferite, că poziționarea lor geografică le determină să adopte politici diferit. De aceea este gata să coopereze în măsură în care sunt gata pentru aceasta și guvernele acestor țări. Diferitele crize  externe, dar și dificultățile economice din interiorul UE vor avea consecinţe și asupra investițiilor UE în Parteneriatul Estic. Astfel, guvernele UE vor trebui să explice electoratului încă o dată de ce sprijină vecinii din est. Va fi mult mai uşor ca atare dacă țările Parteneriatului Estic vin cu anumite rezultate și realizări. Astfel, deocamdată, poziția UE este următoarea: haideți să ne concentrăm pe implementarea propriu zisă a Acordului de Asociere, să facem în aşa fel ca oamenii să simtă în viața lor cotidiană efectele acestuia”, a conchis pentru DW, Stanislav Secrieru, Expert Asociat, EUISS, Paris.
Simion Ciochină, Chişinău
</doc>
<doc docid='dw_40542101' lang='ron' type='mono' source='https://www.dw.com/ro/ro/ziarecom-aberatia-zilei-jos-labele-de-pe-gazeta-matematica/a-40542101' term='MERS'>
Nu stim daca e vorba despre intentie (poate ca pentru profesorul de matematica Liviu Pop celebra Gazeta a fost un cosmar, la fel ca si pentru elevii sai corigenti) sau doar despre o eroare de gandire, ca sa nu folosim vorbe mai grele, dar acesta a fost efectul ordinului dat de ministrul Educatiei, care a interzis orice fel de material auxiliar in scolile de stat si i-a amenintat cu sanctiuni dure pe profesorii care folosesc astfel de materiale, de orice fel, de la gradinita si pana la clasa a XII-a.
Victima colaterala a ordinului de ministru a cazut si celebra Gazeta Matematica.
Nici comunistii nu au avut curajul sa o anihileze
"E o gafa de neconceput ca acest ministru a reusit sa faca ceea ce nici razboiul si nici comunismul n-au reusit sa faca. Revista apare din 1895 neintrerupt, a prins cele doua razboaie mondiale, care nu i-au tulburat aparitia. Numara peste 120 de ani de aparitie neintrerupta, fiind astfel cea mai longeviva revista de matematica din lume. Nu se poate da cu piciorul unei asemenea traditii. Asta daca vorbim de Gazeta de la Bucuresti. Noi pe plan local, avem o Gazeta matematica infiintata cu ajutorul unui secretar de partid comunist, in 1985. Deci numara si ea peste 30 de ani de aparitie, motiv pentru care nu e corect sa i se dea cu piciorul!", a declarat Constantin Ursu, unul dintre profesorii de matematica din Galati ai carui elevi au castigat premii la olimpiadele internationale, scrie Viata Libera.
Cu surprindere si indignare a primit vestea si prof.dr. Radu Gologan, coordonatorul lotului olimpic de Matematica al Romaniei si presedintele Societatii de Stiinte Matematice.
" (...) Generatii intregi de matematicieni, ingineri, fizicieni, informaticieni, ce au facut si fac fala Romaniei, au facut primii pasi spre stiinta cu Gazeta alaturi. Pot sa ii spun domnului Pop ca in SUA, Moldova, Germania, Franta ca si in multe alte tari este folosit ca material auxiliar la matematica. Din pacate, cativa inspectori generali si directori au interzis deja distribuirea Gazetei Matematice, desi exista un protocol intre Societatea de Stiinte Matematice si minister in acest sens", a postat pe Facebook prof. Radu Gologan.
Ulterior, prof. Gologan a revenit cu cateva comentarii suplimentare.
"Nu inteleg cum un om al scolii poate cere dascalilor sa semneze declaratii cu trimitere la pedepse, cum ca nu aduc materiale auxiliare in scoala. Ma intreb cum privesc o astfel de actiune, parca ireala, acei buni profesionisti, caci sunt destui, ce coordoneaza activitatile scolare in judete si sunt obligati sa transmita astfel de ordine", a mai scris, printre altele, prof. dr. Gologan pe reteaua de socializare.
Contactat de Ziare.com, prof. dr. Radu Gologan a explicat cat de absurda este masura luata de ministrul Educatiei si ne-a dezvaluit ca Liviu Pop l-a sunat pentru a face cateva lamuriri.
Fara Gazeta Matematica, fara culegeri
"Nota prevedea initial, fara niciun fel de explicatii, ca niciun material auxiliar nu are voie sa intre in scoala. Gazeta Matematica este si ea 'material auxiliar', de 122 de ani. La rugamintea colegilor mei, pentru ca eu sunt si presedinte al Societatii de Matematica, am facut o interpelare domnului ministru, dar, va spun ca cei mai multi dintre colegii mei sunt dispusi ca, in orice conditii, sa foloseasca in continuare Gazeta Matematica, pentru ca nu isi poate permite un ordin de ministru (cat o fi el de legal) sa interzica asa ceva.
Domnul ministru m-a sunat ieri (joi - n.red.), incercand sa imi explice despre ce e vorba. M-a asigurat ca Gazeta Matematica nu va avea de suferit si a incercat sa imi explice cam ce se va intampla. Din ce am inteles, CNEE (Centrul National de Evaluare si Examinare - n.red.) va fi cel care va aviza sau nu manualele.
Sigur ca, deja, dupa parerea mea, e o chestiune destul de complicata pentru ca, intr-adevar, 90% din materialele care circula pe piata ca auxiliare nu au ce cauta acolo. Dar a da totul pe mana unui consiliu care nu are oameni si suficienta experienta pentru asa ceva nu este o solutie", ne-a declarat prof. Gologan.
Intrebat daca la ora actuala chiar si culegerile clasice, din care au invatat generatii intregi de elevi, sunt interzise, acesta a raspuns: "In momentul de fata, da!".
"Si fiecare dintre ele trebuie sa reia circuitul (de avizare - n.red.), iar asta va naste birocratie mare. Si i-am spus asta ministrului Pop cand am discutat. A spus ca va face in asa fel incat lucrurile sa se petreaca rapid. In Romania?! Nu prea cred asa ceva. In momentul in care introduci o functie noua si cativa oameni noi, ei incearca sa isi arate competenta marind birocratia. Oricum, regula e absurda pana la un punct", a completat Radu Gologan.
Care ar fi solutia corecta a problemei
Conform declaratiilor facute de ministrul Pop si relatarilor din presa, toata tevatura a fost generata de calitatea indoielnica a unor manuale auxiliare, dar si de faptul ca editurile ar "mitui" profesorii cu comisioane serioase pentru a-i convinge pe parinti sa cumpere asemenea carti.
"Intr-adevar, unele materiale auxiliare nu sunt 'cusere', ca sa folosesc un termen biblic si sigur ca trebuie facuta ordine, dar toata povestea a fost putin exagerata. S-a ajuns pana acolo incat anumiti inspectori si directori sar peste cal si, sub amenintarea cu darea in judecata sau cu alte sanctiuni, ii pun pe profesori sa semneze o hartie cum ca nu vor folosi niciun alt material.
Eu as merge mai degraba pe ideea ca profesorii sa fie lasati, pe raspunderea lor, ca impreuna cu parintii, cu scoala sa aleaga materialele, iar pe de alta parte sa fie urmarita situatia care este, intr-adevar, grava pentru ca uneori unii profesori, unele scoli iau comisioane mari de la edituri.
Dar piata trebuie lasata libera, in schimb, verificarile sa se faca cu mare atentie. Profesorii si-au asumat o meserie, care inseamna sa nu conditioneze cu bani anumite lucruri. Ei ar trebui sa nu accepte decat prin calitate materialele auxiliare. Daca un profesor crede ca la nivelul clasei are nevoie de un material, il cumpara sau il recomanda comitetului de parinti, iar acesta decide", si-a exprimat prof. Gologan punctul de vedere.
Comunismul n-a murit
Ministrul Liviu Pop a decis insa ca va ingadui existenta unor manuale alternative, insa ele ar fi elaborate de o editura unica, ceea ce este destul de indoielnic, teoretic si practic.
"Da, dansul a mers pe ideea editurii unice, dar nu a manualului unic. Editura unica la care sa fie ministerul proprietar. Si asta e putin aberant.
Cum faci dintr-o editura cu cativa oameni, care e falita in ultimii zece ani, o editura care sa se ocupe de asa ceva? Va spun ca un editor pentru manualul de clasa a V-a de acum a lucrat toata vara si toata primavara numai pentru asta. Ganditi-va ce se intampla daca vrei mai multe variante de manual, 2-3-5? Desfiintam toate celelalte edituri si mutam toti editorii la Editura Didactica?!", a intrebat retoric Radu Gologan.
Intrebat daca aceste decizii, gen editura unica, manual unic sau, de ce nu, partid unic, nu ii amintesc de perioada comunista, Radu Gologan a reactionat: "Aoleu, cum sa nu!".
...
Inspectorul scolar general al Capitalei, Florian Lixandru, a sustinut ca interdictiile introduse de minister nu vizeaza Gazeta Matematica sau culegerile de probleme.
"Nu impiedica nimeni pe profesor sa foloseasca la clasa culegeri sau sa vina cu fise de acasa. Gazeta Matematica este o revista a Societatii de Stiinte Matematice din Romania. Auxiliarele sunt altceva, chiar asa se numesc, trebuie sa aiba avizul Ministerului pe ele", a declarat Lixandru pentru Hotnews.ro.
Aici cititi articolul integral pe Ziare.com
</doc>
<doc docid='dw_40493552' lang='ron' type='mono' source='https://www.dw.com/ro/ro/ziarecom-presa-britanica-a-prezentat-primele-impresii-dupa-lansarea-noului-duster/a-40493552' term='MERS'>
Renumitul site CarBuyer.co.uk a ajuns la concluzia ca Dacia a facut "schimbari impresionante" in ceea ce priveste interiorul Duster-ului.  "In timp ce exteriorul a ramas asemanator cu originalul Duster, in interior - unde fara niciun dubiu era nevoie de mai multa atentie, schimbarile sunt mult mai mari. Plansa de bord a fost complet redesenata, avand imbunatatiri evidente si subtile, ce vor fi apreciate atat pe termen lung, cat si pe termen scurt.  Efectul general este impresionant! Daca Dacia poate fi acuzata ca a mers la sigur cu exteriorul masinii, in interior compania a renuntat la anumite aspecte mai putin dorite si a introdus in noul model un bord mult mai atractiv", a scris sursa citata.  De asemenea, jurnalistii britanici au observat ca si calitatea materialelor a crescut considerabil.  "Calitatea materialelor s-a imbunatatit mult, iar ca dotari avem intrarea keyless, avertizare in oglinda in cazul unei masini aflate la punctul mort, plus camera video", a mai scris publicatia britanica.  Dupa ce a realizat toate aceste modificari, Dacia poate concura cu modele mult mai scumpe, in opinia britanicilor.  "Desi este pozitionata ca pret in apropierea unor masini precum Hyundai i10 si Volkswagen up!, actualul statut al Duster rivalizeaza cu masini precum Renault Captur, Citroen C4 Cactus, chiar daca este apropiata ca marime de mai marele si mai scumpul Nissan Qashaqai", a precizat sursa citata.  In ceea ce priveste pretul de pornire, acesta nu a fost anuntat oficial de Dacia, dar britanicii se asteapta sa ramana in preajma a 10 mii de lire sterline.
Cititi articolul integral pe ziare.com accesand linkul de mai jos.
</doc>
<doc docid='dw_40484333' lang='ron' type='mono' source='https://www.dw.com/ro/ro/se-anunță-o-toamnă-fierbinte-în-moldova-plahotniuc-va-încerca-să-l-devoreze-pe-dodon/a-40484333' term='MERS'>
Ei mizează pe faptul că cetățenii au uitat cum s-au ajutat reciproc cele două tabere la ultimele alegeri și la votarea sistemului electoral mixt.
Igor Dodon vorbește despre război la fel de ușor cum promitea recuperarea miliardului furat și majorarea pensiilor în campania electorală. El încearcă să coaguleze electoratul pro-rus apelând la instrumente la limita legalității. Dodon a declarat recent pentru „AiF” din Rusia că este convins că moldovenii sunt gată să răstoarne actuala guvernare prin forță dacă el, președintele, le-o va cere. În mai puțin de un an de mandat, Igor Dodon i-a oferit Parlamentului, controlat de PDM, zeci de ocazii de a-l suspenda, pozând mai degrabă în rol de agent al Rusiei decât de președinte al Moldovei. Majoritatea parlamentară, controlată de oligarhul Vlad Plahotniuc, lider PDM, s-a limitat însă doar la atenționări de genul: „Degetele arătate de Igor Dodon mai pot fi și rupte, la un moment dat”.
Coabitarea politică s-a încheiat – începe anihilarea lui Dodon
În realitate, democraților le convine această rivalitate retorică cu pro-rusul Dodon. Până la un punct. Aceasta îi ajută să încalece vectorul pro-european, iar, cu ajutorul imperiului mediatic pe care îl controlează, să inoculeze ideea că PDM ar fi unica forță capabilă să-l înfrunte efectiv pe Igor Dodon la alegerile parlamentare din 2018. Asta după ce socialiștii lui Dodon din Parlament și democrații lui Plahotniuc au votat, în iulie 2017, împreună, contrar recomandărilor Comisiei de la Veneția, trecerea la sistemul electoral mixt, tocmai pentru ca să-și asigure o majoritate confortabilă, în comun, după alegerile de anul viitor. În acest caz, socialiștii, care potrivit sondajelor „sunt pe val”, nu au făcut decât să-i întoarcă PDM-ului datoria, pentru suportul mediatic oferit lui Dodon în campania electorală din 2016. PSRM este dezavantajat de sistemul electoral mixt (față de sistemul proporțional, pe liste de partid), dar socialiștii au votat mixtul tocmai pentru a ajuta PDM-ul, detestat pentru corupție, să acceadă în Legislativ după alegerile din 2018.
Numai că practica din ultimii ani a demonstrat că parteneriatele politice cu democrații durează puțin – exact atât cât are nevoie Vlad Plahotniuc ca să-și „devoreze” partenerii. Este greu de crezut că Plahotniuc, despre care se spune că ar controla momentan tot ce mișcă în Moldova, ar fi dispus, după 2018, să împartă cu cineva puterea. Igor Dodon pare să fi înțeles, cam târziu, că a intrat în capcana liderului PDM și se chinuie acum disperat să iasă, invocând o falsă iluzie că cetățenii ar fi în extaz atunci când îl văd. De fapt, democrații au zăbovit cu suspendarea lui Igor Dodon pentru a-și întări pozițiile - pentru a obține (cu votul socialiștilor lui Dodon) trecerea la sistemul electoral mixt (singura metodă prin care PDM mai putea accede în Parlament după 2018) și pentru a-l lăsa pe Dodon să se compromită, afișându-se alături de liderii separatiști și demonstrând incapacitatea de a-și îndeplini măcar una din promisiunile electorale. Momentul suspendării președintelui se apropie. Și chiar dacă, la conferințele de presă, îi încurajează pe democrați: „Hai odată, suspendați-mă!”, el este conștient că dacă se va ajunge la aceasta, rezultatele referendumului de demitere a șefului statului vor arăta așa cum vrea Plahotniuc – omul care și-a subordonat toate instituțiile de stat.
Dodon își scoate susținătorii în stradă
Igor Dodon, preşedintele pro-rus al Republicii Moldova
Iată de ce, pe 24 septembrie, Dodon își scoate susținătorii în stradă – ca să-i transmită un semnal liderului PDM și ca să încerce să iasă din capcană. Acum patru zile, Dodon a anunțat o „toamnă fierbinte” în Moldova. El a sugerat că o eventuală demitere a sa se va solda cu război la Nistru. „Eu am încercat și încerc din toate puterile să fac tot posibilul pentru ca situația să nu se destabilizeze. Însă, dacă nu se poate altfel, atunci poporul va ieși și președintele va fi cu poporul”, a menționat Dodon.
Dar de partea cui va fi Armata? În acest sens, de asemenea, au loc mutări sensibile, care merită a fi urmărite atent. Conform Constituției actuale, șeful statului este comandantul suprem al forțelor armate. După ce, săptămâna trecută, militarii Armatei Naționale au ignorat un decret restrictiv al lui Igor Dodon și au mers, totuși, la aplicațiile militare din Ucraina (http://www.dw.com/ro/moldova-armata-sfideaz%C4%83-o-interdic%C8%9Bie-a-%C8%99efului-statului-dar-r%C4%83m%C3%A2ne-%C3%AEn-c%C3%A2mp-legal/a-40393870 ), șeful Legislativului, Andrian Candu, finul lui Plahotniuc, a spus că „președintele înțelege greșit noțiunea de „comandant suprem” și abuzează de unele instrumente care îi sunt oferite prin lege”. Iar marți, 12 septembrie, liderul PDM, Vlad Plahotniuc, a anunțat la o conferință de presă că PDM va iniția modificarea Constituției (pentru a introduce integrarea europeană ca prioritate națională) și a Legii Apărării, pentru ca președintele să nu mai poată împiedica deplasarea militarilor la exerciții militare în afara țării. „Foarte curând, poate chiar în ședința specială de Parlament, vom veni cu modificări legislative în acest sens. Este inadmisibil modul în care președintele Dodon a ajuns să amenințe militarii cu sancțiuni pentru că și-au îndeplinit misiunile”, a menționat Plahotniuc.
De la ce va porni suspendarea lui Dodon?
Tot la conferința de presă de marți, Vlad Plahotniuc a anunțat numele potențialului ministru al Apărării. Este vorba de Eugen Sturza, vicepreședinte al Partidului Popular European din Moldova – partid care a înlocuit PL-ul în coaliția de guvernare după ce Vlad Plahotniuc i-a anihilat politic, cu dosare penale, pe liderii liberali. Igor Dodon a anunțat imediat că va bloca (nu va emite decretul de numire în funcție) această candidatură și prima și a doua oară, iar democrații au spus că îl vor înainta pe Sturza și a doua oară și că în acest caz nu vor accepta compromisuri. Conform Constituției, șeful statului poate bloca o singură dată o decizie a Parlamentului. Astfel, dacă Dodon va refuza să-l confirme pe Sturza și a doua oară, Parlamentul poate iniția suspendarea președintelui, invocând încălcarea Constituției de către acesta.
Dodon, semnal de război
„Scenariul ucrainean nu trebuie să se repete în Republica Moldova”, a declarant marți, pentru „AiF”, Igor Dodon, care a continuat: „dar poporul moldovenesc va ieși în Piață, pentru a da jos actuala guvernare - cetățenii Moldovei vor acționa în comun cu președintele țării. (…) Dacă presiunea noastră asupra guvernării se va încununa cu succes, atunci în primăvara anului 2018 am putea avea alegeri parlamentare. Aceste alegeri vor fi diferite întrucât avem un nou sistem electoral, asemănător celui din Rusia. Acest sistem electoral mixt va permite cetăţenilor din regiunea transnistreană şi din Autonomia Găgăuză (susținători ai partidelor pro-ruse în proporție de 98% - n.n.) să-şi delege reprezentanţi în Parlamentul de la Chișinău”, a menționat Igor Dodon pentru jurnaliștii ruși.
</doc>
<doc docid='dw_40457120' lang='ron' type='mono' source='https://www.dw.com/ro/ro/trei-milioane-de-alegători-cu-multe-dileme/a-40457120' term='MERS'>
Uniunea Creştin-Democrată a îmbrăcat haine tinereşti. Într-o clădire veche din Berlin, conservatorii germani îşi prezintă programul politic pe un panou digital, de pe care nu lipseşte o inimă roşie, simbol al economiei germane, care pulsează de zor. Cheyenne Turner, elevă în capitala germană, spune că ideea este modernă, o experienţă cu adevărat inedită.
Tânăra se perindă apoi prin încăperea plină de cutii de carton pe care sunt inscripţionate aşa-numite "hashtag"-uri, cuvinte cheie în legătură cu politica CDU privind familia. Cheyenne a ajuns, recent, la vârsta majoratului, iar pe 24 septembrie va merge la vot pentru prima oară în viaţă. La fel vor face alte trei milioane de tineri germani. Fata recunoaşte că nu a fost interesată de politică până acum, nici la şcoală, nici în timpul liber. "De aceea, mi se pare foarte dificil să decid cu cine ar trebui să votez".
Discrepanţe între generaţii
Mulţi alegători tineri se confruntă cu aceeaşi dilemă, motiv pentru care nu doresc să meargă la vot. În Germania, în cele mai multe cazuri, politica este făcută de persoane cu vârste cuprinse între 50 şi 70 de ani. "Politica celor în vârstă nu prea îi interesează pe cei tineri", declară profesorul Klaus Hurrelmann, un renumit sociolog german, specializat pe chestiuni privind tineretul.
Această constatare se oglindeşte şi în participarea la scrutin: în vreme ce foarte mulţi germani trecuţi de 50 de ani merg la vot, tinerii absentează. Cum se poate explica acest fenomen? Tinerii, spune sociologul Klaus Hurrelman, au sentimentul că sistemul politic funcţionează şi fără implicarea lor. Principiul este simplu: "De ce aş participa la vot, dacă nu ştiu ce efect are votul meu şi totul este, deja, decis?" Electoratul tânăr nu ignoră partidele, ci doar le priveşte de la distanţă, spune profesorul german.
Tinerii se îndoiesc adesea că votul lor ar putea schimba ceva. O dovadă în sensul aceasta a fost şi referendumul din Marea Britanie privind Brexitul. Majoritatea celor de sub 30 de ani era pentru rămânerea Marii Britanii în UE, dar absenţa lor la urne a avantajat tabăra adversă. Acest lucru i-a determinat pe mulţi tineri germani să se trezească din letargie. Ei ştiu acum că nu trebuie să cedezi fără luptă viitorul politic al ţării în faţa celor mai în vârstă, .
Între timp, mulți tineri au început să intre în politică, deși vârsta medie a politicienilor germani este de aproximativ 60 de ani. Louisa Hattendorff a decis să facă politică la 19 ani, după ce a fost implicată în mai multe proiecte ale organizaţiei de tineret a ecologiştilor germani. A devenit membru în grupul Verzilor şi consideră că pasul făcut de ea este o oportunitate. "Am învățat să pun la îndoială lucruri, să am opinia mea. Când eşti într-un partid politic ai la îndemână pârghii directe pentru a influenţa politica", spune adolescenta, studentă la drept.
Partidele şi tinerii
Klaus Hurrelman afirmă că intrarea unui număr crescând de tineri în partide este un fenomen pozitiv, deopotrivă "surprinzător şi impresionant", care n-a mai existat de multă vreme în Germania. Nu este însă clar dacă este doar o tendinţă efemeră sau o schimbare de mentalitate, cu efecte pe termen lung.
Louisa Hattendorff este mâhnită când o aude pe Angela Merkel sugerând că nu există alternativă la politica ei. Acest lucru afectează dezbaterea democratică. Sentimentul multor tineri, care cred că "oricum nu putem schimba nimic", are strânsă legătură cu guvernarea îndelungată a Angelei Merkel, spune studenta.
Hurrelmann îi dă dreptate, punctând că tinerii apreciază stabilitatea politică, mersul economiei germane şi activitatea cancelarului Angela Merkel. Prin urmare, nu protestează împotriva structurilor existente şi preferă să stea mai degrabă departe de politică, de vreme ce "locurile" sunt ocupate.
Partidele politice germane întâmpină dificultăţi majore în relaţia cu electoratul tânăr, căruia nu-i oferă cele mai bune posibilităţi de colaborare. "Nu vreau să lipesc ani de zile afişe electorale înainte de a avea curaj să candidez pentru o anumită funcţie", spune Louisa Hattendorff.
Autor: Nina Werkhäuser / vd
</doc>
<doc docid='dw_40345944' lang='ron' type='mono' source='https://www.dw.com/ro/ro/opinie-moldova-statul-în-care-președintele-incită-la-război-și-își-numește-cetățenii-lepădături-și-paraziți/a-40345944' term='MERS'>
Igor Dodon și unii oficiali ruși și transnistreni vorbesc tot mai des despre riscul reizbucnirii războiului la Nistru, deși nimeni, în afară de ei, nu văd premise pentru aceasta. Comportamentul președintelui Igor Dodon seamănă cu cel al unui provocator pus să genereze cu orice preț un război. Acesta inventează amenințări virtuale, acuză pe alții că ar urmări dezghețarea conflictului, după care pozează în demnitarul salvator care vrea „pace pe meleagul moldav” și nu va „permite jocuri tăinuite și periculoase în detrimentul securității cetățenilor”.
Războiul, calul electoral încălecat de Igor Dodon
La 21 iulie 2017, Parlamentul de la Chișinău a votat o declarație prin care a cerut Rusiei să-și evacueze trupele de pe teritoriul Republicii Moldova. Reacția președintelui Dodon: „E o provocare, care are ca scop înrăutăţirea relaţiilor cu Federaţia Rusă”. Reacția vicepremierului rus, Dmitri Rogozin: „Ați uitat ce a pățit Georgia în 2008?”.
La 28 iulie 2017, aeronava care îl aducea pe Dmitri Rogozin în Republica Moldova, unde urma să participe la o aniversare a misiunii rusești de pacificare de la Nistru, a fost nevoită să se întoarcă la Moscova, după ce autoritățile române i-au interzis survolarea spațiului său aerian. Rogozin este printre primii în lista oficialilor ruși în privința cărora UE a impus sancțiuni. Reacția lui Igor Dodon: „O să le iasă pe ochi! Avem de-a face cu o conjurație NATO, care se răfuiește cu Rusia utilizând instrumentele politice docile din Moldova și România”. Reacția lui Dmitri Rogozin: „Aşteptaţi răspuns, nemernicilor!”.
La 23 august 2017, Republica Moldova s-a adresat oficial ONUcu cererea de a include retragerea trupelor ruse (GOTR, nu și pacificatorii) din regiunea transnistreană pe ordinea de zi a celei de-a 72-a sesiuni a Adunării Generale (programată pentru 12 septembrie). Reacția șefului grupării separatiste de la Tiraspol, Vadim Krasnoselski: „Evacuarea trupelor rusești de pacificare e o cale sigură spre război (…) Noi suntem gata, avem forțe armate, structuri de forță și zeci de mii de rezerviști”. Reacția lui Igor Dodon: „Praf în ochi curatorilor și păpușarilor occidentali”. Reacția reprezentantului Moscovei la ONU, Vasili Nebeznea: „Un gest neprietenesc care nu va contribui la soluționarea pașnică a conflictului transnistrean”. Reacția ministrului rus de Externe, Serghei Lavrov: „Cei care au influențat Moldova să ceară retragerea trupelor ruse, vor război în regiune”.
Diplomația moldoveană a difuzat o notă oficială în care a precizat foarte clar că cererea adresată ONU de a examina retragerea trupelor ruse de pe teritoriul Republicii Moldova se referă la militarii Grupului Operativ de Trupe Ruse, nu și la pacificatorii ruși dislocați în autoproclamata republică separatistă.
Dodon și Krasnoselski s-au făcut că nu au văzut această precizare a MAEIE și au continuat retorica despre pericolul inventat de ei vizând retragerea pacificatorilor ruși. Inclusiv la 28 august, la o emisiune difuzată de un post de televiziune pe care îl controlează, Igor Dodon a continuat să ațâțe spiritele recurgând la minciună: „Misiunea de pacificare pe Nistru a apărut după ce a fost semnat acel Acord între Snegur (Mircea Snegur, primul președinte al  Moldovei independente) și Elțîn (primul președinte al Federației Ruse) în 1992. Acel acord a fost principalul element care a stopat vărsările de sânge. Să spui acum că această misiune trebuie anulată, înseamnă că nu înțelegi nimic sau că special vrei să provoci Federația Rusă”, a spus Dodon, insinuând că Chișinăul ar fi cerut implicarea ONU în retragerea pacificatorilor de la Nistru, nu a militarilor ruși din Transnistria.
E puțin probabil ca președintele Dodon să nu fi văzut până pe 28 august precizarea Ministerului de Externe din 24 august în care se spune clar că solicitarea Chișinăului adresată ONU se referă la trupele GOTR, nu la pacificatorii ruși. La fel de neverosimilă e și ipoteza că Dodon nu face diferență între pacificatori și GOTR.
De ce antagonizează Igor Dodon societatea?
Societatea moldovenească este divizată pe toate criteriile posibile și nu există o idee națională care să o unească. Au fost create absolut toate condițiile premergătoare unui război civil, inclusiv prin instrumentele propagandistice rusești. Igor Dodon, care imediat după victoria în alegeri declara că va fi „președintele tuturor”, s-a dezis de această promisiune. Săptămâna aceasta el i-a numit „paraziți” și „lepădături” pe cei care optează pentru unirea cu România, iar pe de altă parte, atunci când Rogozin a fost declarat persona non-grata, și-a îndemnat susținătorii: „(…) fiţi de-a gata - fiţi de-a gata când o să vă spun, să fiți la Chișinău toți. Se apropie momentul când noi îi vom pune la punct”.
Pe 1 septembrie 2017, Igor Dodon a anunțat, într-un mesaj scris în limba rusă pe Facebook, că, până la finele anului curent, va convoca o „mare adunare națională” (denumire preluata din perioada renașterii naționale din 1989-90, care a marcat desprinderea de URSS), la care oamenii prezenți îi vor obliga pe actualii guvernanți să plece: „Eu dacă voi scoate oamenii la Chișinău, atunci doar pentru a pune punct pe tot”. El a avertizat guvernarea că o va termina prost: „Au venit la guvernare după o lovitură de stat și pot pleca tot așa, în urma unei revoluții”, a menționat președintele pro-rus.
„Dodon se comportă ca un guvernator al Federației Ruse care a fost numit pentru acest teritoriu și tot ceea ce face el este pentru a distruge independența acestui stat și a-l readuce în fostul imperiu sovietic. Unicul impediment major pe care îl au ei este deocamdată Ucraina. Dacă 'dodonizarea' s-ar produce și în Ucraina, lucrurile ar arăta destul de trist și la noi”, susține fostul președinte al Curții Constituționale, Alexandru Tănase, cel care a pronunțat hotărârea de validare a mandatului de șef al statului pentru Igor Dodon. Potrivit lui Tănase, „lepădătură” e „cel care se leapădă de neamul său, de cultura sa și care se gudură slugarnic la picioarele dușmanilor”.
NATO, „dușmanul” virtual din capul președintelui
Igor Dodon are nevoie de un „dușman”, care nu poate fi decât imaginar, cu care să sperie electoratul în perspectiva alegerilor parlamentare, extrem de importante, din 2018. O eventuală victorie a socialiștilor, pe care el îi controlează, în acele alegeri, ar însemna întoarcerea cursului politicii externe, denunțarea Acordului de Asociere cu UE și pierderea pieței UE. Având în vedere declarațiile pe care le face și falsurile răspândite concertat de presa care îl deservește, dar și de propaganda rusească, Igor Dodon și socialiștii își vor construi viitoarea campanie electorală pe vectorul anti-NATO, anti-UE și anti-România. La 11 iulie 2017, într-un interviu acordat jurnaliștilor din Belarus, Dodon și-a concentrat întreaga strategie electorală pe care o va aplica în 2018 într-o singură propoziție: „Aderarea la NATO înseamnă război pentru Republica Moldova, iar integrarea europeană va duce la anexarea teritoriilor de către România”. Dodon invocă exemplul Ucrainei și spune că Occidentul și-ar dori ca NATO să ajungă la Nistru urmare a unui conflict ca în Ucraina, iar el (președintele Moldovei) se crede unicul „obstacol” în realizarea unui asemenea scenariu: „Occidentul vrea NATO în Republica Moldova, vrea NATO pe Nistru, iar aici obstacolul numărul unu este preşedintele Dodon şi ei ştiu lucrul acesta. Fiindcă eu nu voi admite niciodată ca Republica Moldova să devină membru NATO, dar lor le trebuie conflict ca în Ucraina”, menționa Dodon la 30 mai 2017.
Și-a accentuat mesajul în iulie, după ce Dmitrii Rogozin a fost împiedicat să ajungă în Moldova: „Ei vor conflict. Vor război aici!”. Potrivit lui, „cineva va încerca să folosească Moldova drept 'carne de tun' în lupta împotriva Rusiei. Este vorba de țările NATO”. (…) „Moldova este stat neutru și nici într-un caz nu trebuie să se implice în geopolitică”, menționa Dodon la 21 iulie 2017.
Dodon, întruchiparea păcii sau un ieftin speculant politic?
La 6 august 2017, într-o postare pe Twitter, vicepremierul rus, Dmitri Rogozin, atenționa că „americanii au început pregătirea sabotorilor și forțelor speciale ale Republicii Moldova de un nou conflict armat”. De fapt, este vorba de modernizarea, cu sprijin american, a unei baze militare la Bulboaca.
La 8 zile de la postarea lui Rogozin, la 14 august, Igor Dodon a mers să inspecteze ce fac americanii la Bulboaca și s-a convins că Rogozin a mințit: „Am constatat că activitățile de pe poligon se desfășoară conform planului obișnuit. Sunt reparate și renovate unele imobile pentru întreținere și cazare, se îmbunătățește infrastructura drumurilor. Nu am depistat lucrări de ordin militar dubioase, care să sprijine zvonurile cu privire la o eventuală destabilizare a situației”, a spus Dodon care imediat și-a atras „laurii păcii”: „Iar în caz că Guvernul împreună cu majoritatea parlamentară, motivați din exterior, vor încerca să implice Moldova într-un conflict militar regional, ca parte a luptei geopolitice din regiune, atunci eu voi fi nevoit să acționez ferm în apărarea păcii și securității naționale”, a spus Dodon.
Provocările la Nistru, parte a schemei
Cu „sperietoarea NATO” socialiștii, sprijiniți de la Președinție de către Igor Dodon, vor încerca să câștige alegerile în 2018. Și au șanse, mai ales pe fondul unor incidente răzlețe la Nistru, alimentate de un lider separatist transnistrean, care declară că e „gata de război” și de unii oficiali ruși, prieteni cu Krasnoselski și Dodon. Despre această posibilă „escaladare a situației” la Nistru a vorbit însuși Igor Dodon, într-un interviu pentru TASS, la 21 iulie 2017. Fiind întrebat despre o eventuală reizbucnire a conflictului la Nistru, Dodon a răspuns: „Nu există premise reale pentru război, dar de escaladarea situaţiei sunt interesaţi politicieni cu influenţă, atât din străinătate, cât şi din Moldova”.
A slăbit armata!
Între timp, se lucrează din greu la slăbirea Armatei Naționale a Moldovei. Președintele Dodon, care este și comandantul suprem al forțelor armate, blochează participarea militarilor moldoveni la orice exercițiu militar al NATO, programele vizând interoperabilitatea au fost blocate, iar Moldova nu are ministru al Apărării din decembrie 2016. Atunci, Igor Dodon l-a demis prin decret pe Anatol Șalaru din funcția de ministru, iar o altă persoană nu poate fi numită în această funcție, deoarece depinde tot de semnătura lui Igor Dodon.
Într-un interviu acordat DW în noiembrie 2016, imediat după ce a fost ales președinte , Igor Dodon a declaratcă Armata Națională a Moldovei în genere nu ar trebui să existe.
</doc>
<doc docid='dw_40235736' lang='ron' type='mono' source='https://www.dw.com/ro/ro/moldova-încotro/a-40235736' term='MERS'>
Sfârșitul anilor 90 a fost marcat de puternice mișcări de eliberare națională de sub dominația sovietică. Erau zile când oamenii din fostele republici unionale se culcau sub tancuri numai pentru a-și recăpăta libertatea și dreptul la autodeterminare. După mai multe proteste și adunări populare, pe 27 august 1991, cetățenii moldoveni își declară independența și pornesc la un nou drum. Deutsche Welle a discutat cu mai mulți experți de la Chișinău dacă Republica Moldova și-a atins năzuințele de atunci.
Stat eșuat
În 1991 Republica Moldova pornește pe un drum necunoscut și învață din mers ce înseamnă democrație și cum funcționează un stat. Există dorința de a restabili adevărul istoric de reunificare cu România. La începutul anilor 2000 revine la comunism, iar în 2009 încearcă experiența unei mici revoluții, care duce la schimbarea clasei politice, nu însă și a politicienilor. Apoi se bucură de susținerea Uniunii Europene, fiind supranumită „istoria de succes a Parteneriatului Estic”, dar în mai puțin de un an dezamăgește comunitatea europeană și ajunge „codașa Europei”.
După 26 de ani de independență, Republica Moldova este asemenea unei corăbii fără cârmă, purtată de valuri și măcinată de lupte politice interminabile, cu un nivel înalt de corupție (locul 123 din 176, potrivit Transparency International), controlată de anumite grupuri de oligarhi, ceea ce a generat sărăcie, migrație masivă a populației și lipsa unui viitor pentru generația tânără.
Igor Boţan
Igor Boțan, directorul executiv al Asociației pentru Democrație Participativă, ADEPT, de la Chișinău, este de părere că situația în Republica Moldova este una proastă, iar cetățenii țării nu au un motiv pentru sărbătorirea independenței, deoarece statul ar fi eșuat.
„.Acum 10 ani a fost efectuat un sondaj de opinie, în care cetățenii au fost întrebați ce sărbători consideră ei că merită să fie marcate. Aproape 90% serbează sărbătorile creștine din calendar, sărbătorile sovietice – în proporție de 50%, iar sărbătorile naționale, cum ar fi Ziua Independenței, le sărbătoresc 25-30 la sută, iar Ziua Constituției sau a Suveranității, în general nu sunt marcate de cetățeni. Vedem că după 10 ani se discută despre statul eșuat, acaparat de un grup sau chiar de un singur politician, care este și om de afaceri și media magnat și filantrop etc. (n. a. Vlad Plahotniuc, liderul Partidului Democrat din Moldova). De asemenea, toată lumea s-a convins că aceste elite de la Guvern și Președinție, de fapt acționează în mod concertat atunci când le convine și elaborează reguli de comun acord. După care se joacă de-a împărțirea rolurilor – cineva pretinde că este pro-european, iar cineva este pro-rus și caută un punct de echilibru”, a declarat analistul pentru DW.
Potrivit experților de la Chișinău, situația politică din țară s-a agravat în ultimii ani, iar ingerințele clasei politice au dus din nou la o concentrare a puterii, iar opoziția are puține șanse să schimbe această situație în viitor. Mai mult decât atât, multe acțiuni ale actualei guvernări, cum ar fi schimbarea sistemului electoral, vor înrăutăți și mai mult situația politică după alegerile parlamentare.
„Ceea ce se va întâmpla în viitor va depinde de resursele pe care le au aceste două centre, democrații și socialiștii, care comunică între ele și care formează un fel de cartel, pe care ei le vor pune în joc și vor utiliza aceste resurse în distribuirea mandatelor. Desigur contează care vor fi rezultatele alegerilor, dar eu cred că aceste două centre de putere vor găsi limbă comună și vor prezenta lucrurile astfel, încât să poată pretinde că iată au găsit un punct de echilibru, iar scopul final este ca partenerii de dezvoltare să continue să susțină pe linia de plutire această țară. Opoziția poate fi bună, minunată, excelentă, dar într-o situație în care resursele sunt în mâinile celor două centre eu sunt sceptic că va putea face ceva. Astfel, acest cartel care face acum diferite jocuri oricum va învinge, iar dacă unim rezultatele lor, oricum va fi mai mare de 50%. De aceea, acum opoziția trebuie să încerce să ajungă la alegători și să încerce să fie într-o legătură cu partenerii de dezvoltare, ca aceștia să înțeleagă foarte bine ce se întâmplă în R. Moldova, de ce se întâmplă și cât poate dura un astfel de regim. Deoarece, în principiu, un astfel de regim nu poate face integrare europeană, nu poate atrage investiții străine, doar cu șmecherii”, mai spune Igor Boțan.
Economia care produce sărăcie
Incapacitatea clasei politice moldovenești a făcut economia R. Moldova fragilă, bazată pe remitențele cetățenilor care muncesc în alte țări, dar și pe finanțarea externă. Potrivit Băncii Mondială, țara se află pe locul 125 din 175 de țări la capitolul raportării PIB pe cap de locuitor, alături de state precum Nicaragua, Kongo sau Honduras. O problemă majoră din ultimii ani, care a agravat situația, a fost dispariția din sistemul bancar a aproximativ unui miliard de dolari SUA, pe care guvernarea nu a reușit să o soluţioneze nici până astăzi.
Veaceslav Negruță
Veaceslav Negruță, expert Transparency International și ex-ministru moldovean al Finanțelor, este de părere că elementele fundamentale ale unui sistem economic, care asigură competiția, eficiența, dezvoltarea, lipsesc cu desăvârșire în R. Moldova.
„Noi avem elemente pronunțate de monopolizare a activităților economice, a domeniilor, formarea prețurilor care se face altfel decât în condițiile de piață. Avem instituții, care de fapt mimează activități și prin reglementări abuzive, de fapt, pun anumite prețuri, care sunt stabilite în alte centre de luare a deciziilor. Din păcate, politicile economice și sociale nu sunt făcute în Parlament, Guvern sau instituțiile statului, ci sunt făcute în alte centre, care răspund interesului unor monopoliști, care au acaparat viața socială, politică și economică de aici.
R. Moldova, din păcate, devine o zonă de insecuritate și riscuri sporite, atât pentru regiune, cât și pentru întreaga lume, din simplu motiv că acest sistem este dirijat de interese oligarhice, care la rândul lor sunt ostaticii unor aranjamente internaționale. De asemenea, noi vedem și câteva lucruri urâte care se întâmplă, atunci când din aceleași interese de grup, R. Moldova este artificial transformată într-o zonă off-shore, unde se intenționează a fi legalizate anumite capitaluri de proveniență dubioasă, care au scopul de a intra pe piața europeană prin această portiță deschisă”, a menționat pentru DW expertul.
Guvernarea actuală de la Chișinău este de altă părere, afirmând că țara merge într-o direcție corectă. Potrivit Ministerului Economiei, încasările la bugetul de stat în primele patru luni ale anului curent au crescut cu 16% faţă de aceeași perioadă a anului precedent, iar salariul mediu s-a majorat cu 12,3 la sută.
„Modelul economic pe care îl are R. Moldova este unul de consum și nu este stimulativ pentru crearea de valoare adăugată și autodezvoltare. Consumul de resurse din exterior este un fel de sistem parazitar, care nu are perspective. Este adevărat că în ultimii ani avem o deblocare parțială a finanțării externe, dar în același timp avem și ratări de atragere de noi resurse, care ar fi necesare țării. Din punctul meu de vedere acele cifre și declarații care au fost făcute de actuala guvernare nu au nici o fundamentare cifrică. Or, o creștere economică înregistrată statistic nu poate fi neapărat o creștere, ea poate fi o eroare în calcule, care se întâmplă deseori în R. Moldova. Astfel, atunci când vorbim de perspective, un astfel de model nu poate fi miza unei dezvoltări durabile pentru o perioadă mai mare de timp. Din aceste considerente trebuie schimbat însăși modelul de funcționare a R. Moldova, iar fără politici publice coerente, deschise, transparente, aceasta ar fi imposibil”, afirmă Veaceslav Negruță.
Pericole externe continue
Nici la capitolul politicii externe, R. Moldova nu a înregistrat progrese semnificative. Chișinăul nu a găsit soluții la conflictul transnistrean, iar ignoranța clasei politice și lipsa unei viziuni privind situația tensionată din regiune pun sub pericol cetățenii țării. Balansarea continuă între vectorii geopolitici dintre vest și est a dus la o polarizare a societății, iar, potrivit analiștilor, R. Moldova nu a scăpat nici actualmente de influența Moscovei, care pune mereu presiuni.
Igor Volnițchi
Igor Volnițchi, analist politic de la Chișinău, crede că în 26 de ani de independență, R. Moldova nu a stat niciodată atât de prost la capitolul politică externă cum este în prezent, iar la moment, țara nu se află în relații bune nici cu estul și nici cu vestul.
„După promovarea sistemului electoral mixt, relațiile cu UE s-au deteriorat simțitor, se vorbește chiar despre sistarea finanțării sau despre o revizuire a Acordului cu UE. Deci, țara noastră, din păcate, nu a știut să implementeze renumitul postulat, care spune: „Țările mari fac politică mare, iar țările mici sunt condamnate să facă politică deșteaptă”. R. Moldova nu a putut să scoată maximum de avantaje din poziționarea sa geografică reușită, să analizeze și să implementeze acele concluzii, care se impun ca urmare a situației regionale și geopolitice din ultima perioadă. Nu știu dacă putem vorbi la moment cel puțin despre perspective bune din acest punct de vedere, deoarece vedem că Rusia își concentrează tot mai mult atenția pe zona din care face parte și țara noastră. Pe de altă parte, observăm și un interes al SUA pentru a intensifica relația Ucraina-NATO, iar Kievul și-a propus să adere până în 2020 la Alianță. Prin urmare, în regiune se întâmplă lucruri foarte importante geopolitice și R. Moldova nu dă impresia că înțelege importanța acestor modificări, iar aceasta ne face să concluzionăm că și acele oportunități care vor apărea în perioada următoare vor fi ratate”, consideră analistul.
Un subiect, care a revenit în ultimii ani în discuție, este unirea cu România, mai ales după ce mulți cetățeni au văzut cum funcționează DNA-ul la București. Aceste discuții sunt tot mai des auzite la Chișinău și odată cu apropierea celebrării a 100 de ani de la Marea Unire, care va fi marcată în 2018. Mai mulți experți consideră că aceasta ar putea fi o soluționare a problemelor din țară, dar care nu este dorită de clasa politică internă.
„Nu este un secret și, potrivit sondajelor de opinie, curentul unionist este în creștere, iar în mare parte aceasta se explică prin eșecul suferit de partidele declarate pro-europene. Pentru că dacă la un moment dat exista șansa ca R. Moldova să se integreze în UE și pe această cale să se reunească cu România, iată că acum această opțiune nu mai există. În aceste condiții, toți cei care își doresc să trăiască într-un stat european modern, civilizat, prosper etc., toți cei care până astăzi erau electorat pro-european, dar puțin mai sceptici față de unire, iată că acești oameni devin unioniști convinși. Nu este exclus ca acest curent unionist să ia amploare și să aibă loc unele mișcări în vederea unirii Basarabiei cu România. Nu sunt sigur dacă, acum sau peste un an, forțele unioniste vor avea puteri suficiente pentru a organiza un referendum și a mobiliza jumătate din populația țării să spună „Da” acestei idei, dar în perspectivă, pe termen mediu, acest scenariu nu poate fi exclus”, a conchis Igor Volnițchi.
Simion Ciochină
</doc>
<doc docid='dw_40175061' lang='ron' type='mono' source='https://www.dw.com/ro/ro/migrația-subiect-inconturnabil/a-40175061' term='MERS'>
De câteva săptămâni au apărut câteva știri care semnalează că traseele migranților orientali nu mai ocolesc Marea Neagră. Cea mai recentă datează de duminică seară, când poliţiştii de frontieră din cadrul Gărzii de Coastă au descoperit un vas de pescari încărcat cu migranți îmbarcați în Turcia. Cu o săptămână mai devreme, în portul Mangalia soseau 69 de irakieni pe același traseu. Călăuzele, un cipriot și un bulgar, au fost arestate, dar ținând seama de lipsa unei jurisprudențe în materie e posibil să scape ușor.
În Italia, de pildă, ambianța s-a înăsprit, ambarcațiunile ONG-urilor umanitare fiind obligate să accepte la bordul lor un reprezetant al Poliției. Au sporit suspiciunile că aceste organizații operează de fapt ca niște călăuze pro bono, în totală imunitate, anulând întregul efort al autorităților. La începutul acestei luni, poliția italiană a arestat nava ONG-ului german Jugend Rettet, bănuit că încurajează migrația ilegală. E chestiune de limbaj desigur, organizația cu pricina făcându-și un titlu de glorie că nava sa ”Iuventa” a salvat anul trecut 6526 de migranți aflați în pericol în apele Mediteranei. Atât doar că, din punctul de vedere al autorităților, foarte îngăduitoare de altfel, ”pericolul” nu era întotdeauna real, iar debarcarea migranților în porturile italiene era ilicită. În plus, prima revendicare a grupului de voluntari de la Jugend Rettet este ”depenalizarea solicitării de azil”, ceea ce înseamnă de fapt anularea distincției juridice dintre migrația legală și migrația ilegală. Prin urmare, asistăm la un război al perspectivelor, care e de natură să perturbe eficacitatea oricărei acțiuni, fie într-un sens fie în celălalt.
Cu toate acestea, acțiunile din ultima vreme ale poliției italiene au dat se pare rezultate, căci în luna iulie numărul migranților africani a scăzut la mai puțin de jumătate față de luna precedentă. Nu este de ignorat însă că a sporit în schimb numărul de emigranți care au sosit cu ambarcațiuni improvizate pe coastele Spaniei, după cum, așa cum am văzut, România nu mai este ocolită cu totul de migrația clandestină.
Vizita pe care o va întreprinde în România președintele Franței, Emmanuel Macron, la mijlocul acestei săptămâni are ca obiectiv, după unele surse, și un acord mai cuprinzător pe tema migrației. Miercuri 23 august va fi la Salzburg în Austria, joi 24 la București, iar vineri va ajunge la Varna în Bulgaria. Muncitorii detașați reprezintă principala preocupare a președintelui Macron, așa cum a dat el însuși de înțeles într-un interviu recent, dar tema refugiaților continuă să fie cel mai grav punct de discordie politico-ideologică între Vest și Est, fiind de fapt, într-un sens sau în altul, presupoziția de bază a Europei viitoare. În esență, Vestul dorește să ”controleze fluxul migrator”, în timp ce Estul aspiră să-l ”stopeze”. Sunt nuanțe care, în practică, iau chipul unor practici cu totul opuse.
E semnificativ că președintele Macron abordează ”fortărețele” Estului prin învăluire, abordând zonele învecinate mai puțin ”întărite” și evitând, deocamdată, dialogul direct cu Budapesta și Varșovia, acolo unde rezidă principalii săi oponenți. Tactica e cu atât mai evidentă cu cât în prima zi a turneului la Salzburg îl va întâlni nu doar pe cancelarul Austriei, Christian Kerl, dar și pe premierii din Cehia și Slovacia. Dialogul cu țările aflate pe poziții ideologice diferite continuă însă la nivel de miniștri, și pe teme ”neutre”, așa cum a reieșit dintr-un comunicat al Ministerului Apărării din Polonia, care semnalează conversația telefonică purtată de miniștrii Apărării, Florence Parly și Antoni Macierewici cu privire la programul ”Orka”, de construire în Polonia a unor submarine militare.
La București, președintele Macron va avea probabil parte de o receptivitate destul de mare, dacă judecăm în context est-european, deși este posibil ca și Bucureștiul să-și fi luat anumite măsuri de precauție, mai ales cât privește tema refugiaților. Nu este exclus ca președintele Franței să caute să relanseze subiectul distribuirii automate a solicitanților de azil în toate țările membre ale UE și de aceea autoritățile române au făcut o ofertă în avans, care se referă însă la migranții sosiți în Italia și Grecia.
Ministrul de Externe, Teodor Meleșcanu, a declarat vineri, la Realitatea TV: ”România și-a exprimat solidaritatea, deși am mers pe ideea că nu este normal să avem cote fixe. În același timp, ne-am manifestat disponibilitatea de a primi un anumit număr de refugiați. Recent, am făcut o ofertă pentru 1942 de refugiați din Grecia și din Italia pe care îi putem reloca în România.”
Strategia aceasta dă roade: adoptând o postură activă și înaintând oferte, fie ele și modeste, România poate contracara mai ușor solicitările maximale, fără să participe la războiul ideologic întreținut de Ungaria și Polonia. E o cale care se dovedește viabilă câtă vreme România nu este vizată direct de migrație.
</doc>
<doc docid='dw_19023205' lang='ron' type='mono' source='https://www.dw.com/ro/ro/expert-în-boli-tropicalevirusul-zika-nu-poate-fi-comparat-cu-hiv/a-19023205' term='ebola'>
Deutsche Welle: Virusul Zika se răspândeşte în America de Nord şi de Sud. Se poate transmite el şi de la om la om?
Jonas Schmidt-Chanasit: Virusul este răspândit în principal de ţânţari. Există şi varianta transmiterii prin contact sexual. Periculos este că cei infectaţi nu ştiu că sunt purtători ai viruslui, ceea ce facilitează infectarea în urma contactelor sexuale.
Există şi riscul transmiterii prin contactele din rutina zilnică?
Nu putem confirma transmiterea prin salivă, atingere sau sărut, cum se întâmplă în cazul Ebola. Zika nu trebuie sub nici o formă comparat cu HIV sau Ebola. Altfel denaturăm realitatea şi încurajăm noi teorii de genul "Zika reprezintă noul HIV". Virusul este în mod evident un "virus al ţânţarilor", adaptat la aceştia şi nu are legătură cu oamenii, dat fiind că este originar din pădurile tropicale. Nu se poate compara cu HIV, care s-a adaptat relativ bine la om şi care se şi transmite de la om la om.
Este virusul transmisibil prin sânge?
Transmiterea prin transfuzii este posibilă - ca şi în cazul febrei Dengue, care este de altfel înrudită cu virusul Zika. Evident că produsele hematologice din zonele de răspândire trebuie testate acum pentru a se evita o infestare. Virusul Zika poate fi transmis şi prin laptele de la mamele infectate, dacă îi alăptează pe bebeluşi. Dar aceasta nu este calea principală care periclitează milioane de oameni.
Jonas Schmidt-Chanasit
Ce rol joacă transmiterea de la om la om în răspândirea virusului?
Cu cât vor exista mai multe cazuri, cu atât mai mult vor atrage atenţia aceste căi de transmitere, care joacă acum un rol secundar. Dacă există milioane de cazuri, atunci nu putem să le trecem cu vederea. Aceasta este starea de fapt din cercetare. Trebuie să continuăm cercetările pentru a afla cât supravieţuieşte virusul în spermă şi alte detalii.
Vă îngrijorează transmiterea de la om la om?
Transmiterea pe cale sexuală este un aspect, dar în mod sigur nu cel care îi preocupă cel mai intens pe colegii mei. Mai important este acum să aflăm cum putem să le protejăm pe femeile însărcinate, să combatem virusul şi să continuăm lupta eficientă împotriva ţânţarilor.
Cât de periculos consideraţi că este virusul?
Situaţia actuală ne-a luat prin surprindere. Virusul Zika, originar din pădurile tropicale, a ajuns la noi şi ne panichează. Dramatice sunt malformaţiile pe care le cauzează la bebeluşi. Aspectul acesta mă îngrijorează, ca şi afecţiunile neurologice de la adulţi, asociate infectării cu Zika.
Jonas Schmidt-Chanasit este medic şi virusolog la Institutul pentru Boli Infecţioase şi Tropicale Bernhard-Nocht din Hamburg.
</doc>
<doc docid='dw_18745417' lang='ron' type='mono' source='https://www.dw.com/ro/ro/merkel-transformă-adunarea-generală-a-onu-în-summit-pentru-refugiaţi/a-18745417' term='ebola'>
Este unul din puţinele momente - din timpul celor trei zile petrecute la New York - în care Angela Merkel nu mai este confruntată cu problemele politicii de la Berlin, dictate în ultimele săptămâni de valul zecilor de mii de refugiaţi.
Sprijinită de zidul Memorialului de la Ground Zero, stând pe vârfuri, cancelara priveşte în adâncimea deschiderii, în care apele ţin locul turnului sudic din ansamblul doborât în urmă cu 14 ani. Imaginea ei, distanţată oarecum de restul însoţitorilor, printre care se numără şi fostul primar al New York-ului, Michael Bloomberg, are ceva aproape poetic.
Momentul este însă scurtat de Angela Merkel. După ce a depus o coroană la "Survivor Tree " (copacul simbol al supravieţuirii) şi a ţinut un moment de reculegere în memoria victimelor atentatelor de la 11 septmbrie 2001, ea a revenit în actualitatea politică, remarcând că este "a very sustainable tree " ("un copac foarte durabil"), cu referire evidentă la recent adoptata "Agendă pentru Dezvoltare Durabilă". Reia apoi tema principală a acestor săptămâni: criza refugiaţilor.
Refugiaţi peste tot
Angela Merkel şi Ahmet Davutoglu
Combaterea susţinută a sărăciei nu poate avea succes, decât dacă sunt înlăturate cauzelor migraţiei, repetă ea în faţa şefilor de stat şi de guvern din cele 160 de state prezenţi la ONU. Tema nu îi dă pace nici la New York. Domină majoritatea consultărilor, a întâlnirilor oficiale şi a discuţiilor bilaterale. Angela Merkel transformă Adunarea Generală a ONU în propriul ei summit pentru refugiaţi. Multe speranţe se îndreaptă către Turcia. După intensificarea discuţiilor dintre Berlin şi Ankara, Merkel l-a reîntâlnit la New York pe premierul turc Davutoglu.
Un purtător de cuvânt a confirmat că cei doi au discutat despre refugiaţi şi că, în viitorul apropiat, la consultări va fi invitată şi Grecia. Mai multe detalii nu există. Probabil s-a pus şi problema unor fonduri suplimentare destinate taberelor de refugiaţi din Turcia. Este posibil şi ca Turcia să fi cerut în schimb sprijinul german în construirea unei zone de siguranţă pentru refugiaţi la graniţa cu Siria.
Despre refugiaţi a vorbit Merkel şi cu premierul pakistanez Sharif, prin a cărui ţară tranzitează afganii. Şi întâlnirea cu preşedintele egiptean Abdel Fattah al-Sissi a fost dominată de situaţia din Orientul Apropiat.
Merkel în formă maximă
La New York, Merkel nu a lăsat să se vadă urmele şedinţelor maraton de la Bruxelles şi Berlin. La un eveniment organizat de Germania pe tema combaterii epidemiilor, ea a vorbit liber despre detaliile asigurării sănătăţii la nivel mondial şi despre lecţiile învăţate din epidemia de Ebola. În pauzele şedintelor din plen, Angela Merkel a discutat cu laureata Nobelului pentru Pace, Malala Yousafzai, şi s-a implicat în recunoaşterea drepturilor femeilor, ceea ce a repetat şi la o întrunire organizată de China.
Promisiuni de la Zuckerberg
Cancelara Merkel discutând cu fondatorul Facebook Zuckerberg
În cadrul unui forum ONU, la care au participat şefii unor concerne gigant, Angela Merkel a revenit - cel puţin indirct - la tema ei principală. În timpul cinei oficiale, i-a povestit vecinului ei de masă, nimeni altul decât Marc Zuckerberg, despre dezbaterile germane pe marginea instigării la ură, propagată pe Facebook şi alte medii de socializare. Persistă teama că valul de refugiaţi va amplifica pornirile rasiste. Merkel l-a întrebat pe fondatorul Facebook dacă lucrează la posibilitatea ştergerii automate a postărilor de acest gen. El a răspuns cu un "Yeah" şi a adăugat apoi că "trebuie făcut ceva".
Microfoanele deschise întâmplător au redat discuţia pentru publicul larg, via livestream. Ulterior, Zuckerberg o saluta în discursul său pe Merkel, chiar înaintea secretarului general al ONU. Un indiciu al atenţiei de care se bucură Merkel la New York.
Merkel, Putin şi Siria
Propunerea ei, de a discuta şi cu dictatorul sirian Assad, a stârnit controverse. Unii diplomaţi consideră că astfel Merkel a livrat cadrul propice discursului preşedintelui Putin, programat să aibă loc în cursul serii. Observatorii aşteaptă de la acesta un eventual plan de pace pentru Siria. Se ştie că Putin vrea să îl păstreze pe Assad. Audienţa din New York a fost încurcată şi de semnalul lansat de vice-cancelarul german, Sigmar Gabriel, care a anunţat că în schimbul bunei purtări a Rusiei în conflictul sirian ar putea schimba ceva din sancţiunile impuse în urma conflictului din Ucraina.
Dezminţirea ulterioară făcută de ministrul Altmaier a fost în mod sigur atent înregistrată de preşedintele ucrainean Poroşenko, cu care Merkel a discutat chiar la finalul celor trei zile petrecute la New York. Misiunea Angelei Merkel nu a fost cu siguranţă una uşoară.
Bilanţul vizitei cancelarei federale la New York este pozitiv: "Nu s-a vorbit doar, ci s-au pregătit şi fapte concrete", a conchis ea. La final, nu a rezistat şi a rostit îndemnul atât de des auzit acasă: "putem reuşi".
</doc>
<doc docid='dw_18500837' lang='ron' type='mono' source='https://www.dw.com/ro/ro/angela-merkel-america-este-prietenul-şi-partenerul-nostru/a-18500837' term='ebola'>
Duminică, la Elmau, în Bavaria, în condiţii de maximă securitate, a debutat summitul G7. Înainte de începerea oficială a reuniunii, preşedintele american Barack Obama şi cancelara germană Angela Merkel au băut bere împreună, subliniind prietenia dintre Germania şi America.
Cancelara Merkel a declarat că SUA sunt un prieten şi un partener. "În pofida unor diferenţe de opinii, împărtăşim aceleaşi valori", a spus şefa guvernului de la Berlin. La rândul său, Barack Obama a declarat că "împreună formăm un parteneriat indisolubil în Europa şi întreaga lume". Diferenţele de opinie la care s-a referit Angela Merkel vizează scandalul declanşat de interceptările NSA.
Conform Casei Albe, preşedintele american şi cancelara germană au discutat despre războiul din Ucraina şi au convenit asupra păstrării sancţiunilor împotriva Rusiei, până când acordul de încetare a conflictului va fi "implementat integral". Barack Obama şi Angela Merkel, dar şi aliaţii susţin că în estul Ucrainei conflictul este întreţinut de Rusia, care oferă arme şi susţinere logistică separatiştilor.
Preşedintele Comisiei Europene, Jean-Claude Juncker a lăudat organizarea evenimentului, respectiv întâlnirea între liderii celor mai puternice şapte ţări industrializate. Acest eveniment nu este "un summit al unor ştie-tot", a spus oficialul european, care a adăugat că "G7 şi UE nu sunt stăpânii lumii, dar poartă o mare responsabilitate".
Preşedintele Consiliului European, Donald Tusk şi-a exprimat regretul că Rusia nu participă la discuţii. Motivul, a spus politicianul, este că "grupul celor 7 reprezintă o comunitate de valori, iar Rusia se comportă momentan în mod agresiv".
Proteste
Acelaşi Donald Tusk a declarat că protestele împotriva G7 sunt semnul unei democraţii sănătoase. El a adăugat că întâlnirea celor şapte reprezintă "cea mai bună garanţie" pentru libertate şi pluralism.
Mai multe grupuri de protestatari anti-capitalism şi anti-globalizare s-au adunat în micul oraş Garmisch-Partenkirchen pentru a demonstra împotriva summitului şi a unor politici pe care ei le consideră incorecte. Tratatul de liber-schimb, TTIP, extrem de controversat a fost de asemenea denunţat de manifestanţi. Ei au fost însă ţinuţi la distanţă de poliţiştii germani şi austrieci.
Oaspeţi din Africa
Preşedinţii Nigeriei şi Senegalului au aterizat la München duminică după-amiază, în contextul în care cea de-a doua zi a evenimentului va fi, printre altele, dedicată subiectelor arzătoare din Africa. "Statul Islamic" şi organizaţia teroristă Boko Haram se vor afla în centrul discuţiei. În context se va dezbate şi despre mijloacele de susţinere a dezvoltării şi sănătăţii în regiune, respectiv despre consecinţele recentei epidemii de Ebola.
Sosirea lui Obama
La aterizarea în Germania, preşedintele american a fost întâmpinat de o mulţime de bavarezi îmbrăcaţi în port tradiţional şi nu a ratat şansa de a întinde mâna gazdelor. După aceea, Barack Obama s-a urcat într-un elicopter, escortat de alte două, şi s-a îndreptat către Castelul Elmau, locul în care îl aştepta cancelara germană, Angela Merkel.
Reuniunea şefilor de stat şi de guverne din cele mai puternice şapte state industrializate din lume va dura până luni. La aceasta au fost invitaţi să participe, alături de gazdele germane, preşedinţii şi şefii de guverne din Statele Unite, Canada, Franţa, Italia, Japonia şi Marea Britanie.
Preşedintele Rusiei, Vladimir Putin a fost exclus din G8 din cauza anexării Crimeei, anul trecut. În context, administraţia americană îşi doreşte ca una dintre discuţii să se concentreze asupra rolului Rusiei în conflictul din Ucraina.
Cancelara germană, Angela Merkel va aduce în discuţie combaterea încălzirii globale, respectiv protecţia mediului şi va încerca să obţină de la oaspeţii ei promisiuni ferme la acest capitol. Astfel, speră guvernul german, vor fi simplificate dezbaterile în cadrul summitului climatic de la Paris, care va avea loc în toamnă. De asemenea, este de aşteptat ca Angela Merkel să abordeze şi chestiuni referitoare la standardele de producţie ale concernelor internaţionale din ţările aflate în curs de dezvoltare, drepturile femeilor şi situaţia sănătăţii la nivel global. Pe agenda summitului din Castelul Elmau se află inclusiv conflictul din Siria, criza datoriilor din Grecia şi combaterea sărăciei.
Demonstraţii la distanţă
Consultările dintre ofocialii prezenţi la reuniune, printre care se află şi înalţi reprezentanţi ai UE, vor dura 27 de ore. În cea de-a doua zi a summitului, la Castelul Elmau vor sosi preşedinţii Tunisiei, Nigeriei, Liberiei, Senegalului şi ai Africii de Sud, precum şi premierul Irakului şi cel al Etiopiei. Costurile totale ale summitului sunt de aproximativ 300 de milioane de euro.
Duminică, câteva sute de protestatari au încercat să blocheze şoseaua Garmisch-Partenkirchen, demersul lor fiind însă împiedicat de poliţie. Împotriva manifestanţilor anti-globalizare a fost mobilizat un număr impresionant de poliţişti. În total, numărul forţelor de ordine care veghează la siguranţa liderilor politici prezenţi la summit este de 17.000.
</doc>
<doc docid='dw_18499207' lang='ron' type='mono' source='https://www.dw.com/ro/ro/merkel-vom-discuta-în-cadrul-g7-unde-va-fi-posibilă-şi-implicarea-rusiei/a-18499207' term='ebola'>
Deutsche Welle: Doamnă cancelar, zilele viitoare lumea va privi cu atenţie spre Germania fiindcă de reuniunea la vârf a G7 se leagă mari speranţe. Cine se uită pe agenda întâlnirii are impresia că este o încercare de a "salva omenirea în 24 de ore". Ce succes palpabil aşteptaţi, pe care numai această reuniune a G7 îl poate oferi?
Angela Merkel: Prioritar este pentru mine faptul că stau de vorbă şapte şefi de stat şi de guvern despre teme importante. Acest schimb de idei şi opinii este foarte important fiindcă apoi ştim până când se încheie anul cum gândim despre chestiuni fundamentale, unde există puncte comune şi unde există diferenţe. Concret se poate spune şi aşa: Pentru mine ar fi bine să aflu un răspuns mai complet la întrebarea "cum reacţionăm pe viitor la epidemii şi pandemii?" Poate vom identifica un drum pe care să mergem în aşa fel încât să putem acţiona mai bine pe viitor. Când a izbucnit epidemia de ebola, comunitatea mondială nu a reacţionat bine, a reacţionat cu întârziere şi necoordonat. Aşa ceva nu ar trebui să se repete. Mai cred că tocmai prezenţa unor şefi de guvern africani, a preşedintei Liberiei, la Elmau, ne va aminti cât de importantă este tema sănătate. Va juca un rol şi la discutarea altor teme, cum ar fi rezistenţa împotriva antibioticelor, unde vom demara programe la nivel naţional, în colaborare cu Organizaţia Mondială a Sănătăţii. Sper că vom obţine progrese aici, deşi problemele nu pot fi rezolvate în 24 de ore. Tocmai aceasta este una din probleme.
DW: Nu cumva a devenit G7 un organism vetust? Chestiunea aceea cu "naţiunile cele mai industrializate" nu prea mai corespunde, dacă ne uităm la situaţia în care se află Italia, Franţa sau Canada.
Angela Merkel: Sunt state democratice care împărtăşesc aceleaşi valori. Şi sunt state care, în ciuda tuturor dificultăţilor, au încă o mare importanţă economică. Sigur că avem nevoie, ca o completare, de formula G20, în care sunt reunite ţări cu orânduiri foarte diferite, dar care sunt cu adevărat marile puteri economice existente la această oră. G7 este un organism mai liber, caracterizat printr-un schimb de idei mai intensiv fiindcă este vorba de orânduiri de stat democratice.
DW: Dacă se pune atâta preţ pe comunitatea de valori, nu a devenit de prisos dezbaterea legată de participarea Rusiei? Deci, lăsând la o parte criza din Ucraina, consideraţi că Rusia face parte din această comunitate de valori?
Angela Merkel: Rusia nu s-a apropiat în ultimii ani de numeroase chestiuni pe care le considerăm importante în cadrul G7. Am crezut, atunci când am admis Rusia în acest organism, că poate avem mai multe în comun, chiar şi în politica de apărare. Mă gândesc aici la fostul parteneriat NATO-Rusia. Totuşi, Rusia rămâne un partener important în cadrul altor forumuri şi organizaţii. Există discuțiile în așa-numitul "format Normandia" pentru soluţionarea crizei din Ucraina, avem negocierile P5 plus 1, consacrate dosarului atomic iranian. Şi pentru încetarea războiului civil din Siria avem nevoie de ajutorul Rusiei. Rusia trebuie implicată în toate aceste probleme. Vreau să amintesc că eliminarea arsenalului chimic din Siria a reuşit doar cu ajutorul Rusiei. Aşa că vom discuta (în cadrul G7 - n.red.) unde va fi posibilă şi implicarea Rusiei.
DW: G7 a luat fiinţă ca o reuniune la vârf a economiei globale. Şi acum se va discuta despre teme economice, despre comerţ liber, creştere economică şi sustenabilă. Dar criza economică din Grecia este în prim-plan. Va fi timp şi pentru discutarea celorlalte probleme economice?
Angela Merkel: Cred că da. Vom discuta, desigur, în legătură cu situaţia economiei globale şi despre problemele din zona euro. Şi ne vom pune, cu siguranţă, întrebarea ce probleme am reuşit să rezolvăm. Şi vom putea răspunde că Irlanda, care a beneficiat şi ea de un program de asistenţă, a devenit astăzi ţara cu cea mai importantă creştere economică. Vom putea răspunde că sunt în creştere şi economiile Portugaliei şi Spaniei. Apoi vom vorbi, desigur, şi despre Grecia. Dar aceasta nu este pe moment o temă centrală. Vom trece doar în revistă situaţia actuală şi vom exprima speranţa că discuţiile se vor încheia cu succes.
DW: Ultima reuniune a G7 care a avut loc în Germania s-a desfăşurat în urmă cu opt ani. Pe atunci încă în formatul G8. Între timp a avut loc criza monedei euro, primăvara arabă, războiul civil din Siria şi criza din Ucraina. S-a schimbat de atunci rolul pe care îl jucaţi dumneavoastră, pe care îl joacă Germania, în această lume care a suferit modificări dramatice?
Angela Merkel: Trebuie spus că între timp a avut loc o mare criză internaţională, financiară şi economică, care a produs multe schimbări. Situaţia economiei globale este caracterizată astăzi de o politică a dobânzilor de referinţă reduse. Aceasta a stimulat în parte creşterea economică, dar trebuie să ne punem acum problema cum ieşim din ea. Între timp avem un sector bancar mult mai bine reglementat şi, fiindcă întrebaţi de rolul Germaniei, îmi amintesc că şi în urmă cu opt ani am discutat, la reuniunea G8 de la Heiligendamm, despre teme cum ar fi transformările climatice, la care lucrăm şi acum. Există o anume continuitate a acestor teme pe care le abordăm în cadrul G7, pe atunci G8. Germania a considerat mereu că temele de mediu sunt importante - mă gândesc acum la reuniunea pe chestiuni de mediu ce se va desfăşura în decembrie la Paris - iar acestora li s-au adăugat între timp alte teme noi. Pe atunci, tema sănătate nu juca un rol atât de important. De aceea mă bucur că suntem iarăşi gazde, că suntem legaţi într-o comunitate, deşi fiecare are lista sa proprie de priorităţi.
DW: Doamnă cancelar, mulţumim pentru interviu.
</doc>
<doc docid='dw_18384962' lang='ron' type='mono' source='https://www.dw.com/ro/ro/summit-g7-în-oraşul-hanseatic-lübeck/a-18384962' term='ebola'>
Oraşul Lübeck şi-a salutat oaspeţii cu un vechi cântec marinăresc în limba engleză. Corul bărbătesc Mövenschiet a cântat versurile "...ne simţim puternici, ridicăm pânzele şi navigăm în larg..." în acompaniament de acordeon şi ghitară sub bolţile vechii Primării. Gazda, ministrul german de Externe, Frank-Walter Steinmeier, a fost onorat să-şi poată saluta omologii din principalele ţari industrializate în oraşul lui Thomas Mann. Dar atmosfera festivistă s-a încheiat repede şi s-a trecut la ordinea de zi. Steinmeier a evidenţiat în discursul de bun venit crizele şi conflictele care vor domina agenda. "Suntem confruntaţi cu nenumărate conflicte, cu state falimentare şi cu catastrofe", a declarat el. "De aceea trebuie să colaborăm la nivel de guverne şi să folosim toate instrumentele diplomatice pe care le avem la dispoziţie pentru a rezolva aceste probleme". Steinmeier a amintit de asemenea de fostul lider al laburiştilor germani, Willy Brandt, şi el un fiu al oraşului hanseatic. Acesta afirmase cândva: "Pacea nu reprezintă totul, dar fără pace nu poate fi nimic".
Pe ordinea de zi: crize şi conflicte
Miniştrii nu dispun de mult timp pentru consultări. Cu toate acestea, agenda este doldora de teme importante, cum ar fi criza din Ucraina, focarele de conflict din Orientul Mijlociu (mai ales războiul civil din Yemen) şi negocierile atomice cu Iranul. În plus, preşedinţia germană a reuniunii vrea să prezinte două iniţiative: Preîntâmpinarea unor noi epidemii pe continentul negru după ravagiile făcute de Ebola şi securitatea rutelor maritime. 90 la sută din comerţul mondial se desfăşoară pe mare şi trei sferturi din rutele maritime traversează regiuni cu însemnat factor de risc.
Steinmeier a declarat însă că nici unul din conflicte actuale nu poate fi rezolvat în următoarele săptămâni sau luni. De aceea se impune răbdare. Anul preşedinţiei germane a G7, care se va încheia în iunie, când va avea loc în Bavaria o nouă reuniune a şefilor de stat şi de guvern, a fost unul dificil, a mai spus şeful diplomaţiei de la Berlin. Dar şi viitoarele preşedinţii vor fi confruntate, în opinia sa, cu actualele conflicte.
Frank-Walter Steinmeier
Kerry întârzie
Tema Iran s-a discutat miercuri, după sosirea cu întârziere a şefului diplomaţiei americane, John Kerry. Întârzierea acestuia s-a datorat audierii sale în Congres, în legătură cu dosarul nuclear iranian. În ce-l priveşte, Steinmeier s-a arătat a fi un optimist moderat în privinţa înţelegerii la care s-a ajuns cu Iranul. Negocierile cu această ţară vor continua săptămâna viitoare, în aşa fel încât să se poată semna un acord definitiv până cel târziu în iunie. Totodată, şeful diplomaţiei germane a criticat decizia Rusiei de a livra Iranului rachete antiaeriene de tip S300, opinând că este prea devreme pentru a fi răsplătită poziţia Teheranului.
În cadrul unei întâlniri cu elevii, care a avut loc marţi după-amiază, Steinmeier a subliniat că nu are interes pentru a ţine Rusia departe de cercul ţărilor celor mai industrializate. "Nu am deloc interes pentru izolarea, de durată, a Rusiei", a spus el. Dar reîntoarcerea Rusiei în acest gremiu depinde de soluţionarea crizei din Ucraina. Prin anexarea, Crimeei, Rusia a încălcat o graniţă, a mai evidenţiat responsabilul.
</doc>
<doc docid='dw_18283015' lang='ron' type='mono' source='https://www.dw.com/ro/ro/comentariu-lumea-în-schimbare-impune-o-nouă-politică-externă/a-18283015' term='ebola'>
"Lumea s-a schimbat", afirmă şeful diplomaţiei germane, Frank-Walter Steinmeier. Şi continuă: "De aceea şi Ministerul de Externe trebuie să se schimbe". Cu ocazia manifestării prilejuite de împlinirea a 60 de ani de la înfiinţarea Societăţii Germane pentru Politică Externă (DGAP), Steinmeier a subliniat că politica externă trebuie reajustată, instrumentele aflate la dispoziţie trebuie să fie mai bine folosite şi completate cu noi mecanisme de soluţionare a crizelor. De aceea, ministrul s-a decis să reorganizeze instituţia pe care o conduce, să comasese unele departamente şi să înfiinţeze altele noi. Din dorinţa de a uşura munca subalternilor săi, Steinmeier doreşte de asemenea să analizeze o serie de munci care au devenit rutină şi, la nevoie, să le elimine.
Bettina Marx
Reflecţii despre politica externă germană
Reformele sunt rezultatul unui proces de reflecţie, care a debutat o dată cu revenirea lui Steinmeier în fruntea diplomaţiei germane. "Trebuie să ne gândim dacă tot ce facem este corect", a declarat politicianul social-democrat pe 17 decembrie 2013, cu ocazia ceremoniei de preluare a funcţiei. În timpul coaliţiei conservator-liberale, politica externă a fost decisă mai ales în sediul Cancelariei Federale. Ministerului de Externe i-a revenit un rol mai degrabă marginal.
Pe parcursul anului trecut însă, s-a desfăşurat "un inventar al politicii externe", sub titulatura "Review2014 - reflecţii pe marginea politicii externe", finalizat cu un raport cuprinzător.*n timpul anului au fost purtate discuţii şi s-au organizat dezbateri cu participarea unor experţi din Germania şi străinătate şi cu funcţionarii Ministerului. În plus, Steinmeier s-a străduit să aibă un dialog cu societatea germană în ansamblu. Politica externă a fost dezbătută în mai bine de 60 de manifestări organizate în toate marile oraşe germane, în dezbateri publice şi în internet. Dezbaterile au fost marcate de numeroasele crize şi conflicte din lumea actuală, care au supus politica externă germană unor dificile teste. "Un sfert de secol am trăit cu speranţa că pacea şi stabilitatea este garantată în partea noastră de lume. Este poate o iluzie. O dată cu criza din Ucraina, chestiunea de război sau pace se pune din nou pe continentul nostru", a declarat Steinmeier.
Lumea a scăpat de sub control
Şeful diplomaţiei germane a afirmat de asemenea cu tristeţe că, aşa cum se prezintă lucrurile acum, nu se poate anticipa o reîntoarcere grabnică la echilibru şi pace. Dimpotrivă, lumea a scăpat de sub control şi politica externă germană trebuie să se acomodeze cu noile provocări. Mai ales că Germania este dependentă de restul ţărilor lumii. În calitate de campioană la export, Germania are nevoie vitală de respectarea anumitor reguli în raporturile dintre state. Şi pentru impunerea respectării drepturilor omului - o temă centrală a politicii externe germane - ordinea internaţională, reprezentată de ONU, este indispensabilă. De aceea, Germania va face tot ce îi stă în putere pentru a întări această ordine internaţională.
Din dorinţa de a atinge acest obiectiv, departamentele dezarmare şi ONU din cadrul Ministerului de externe de la Berlin vor fi pe viitor comasate. Astfel, controlul înarmării va deveni un instrument al ordinii multilaterale. În plus, se va înfiinţa o direcţie nouă, pentru prevenirea crizelor, stabilizare şi gestionarea situaţiei post-conflict.
Politica externă germană este politică externă europeană
Preconizata reorganizare a ministerului va fi pusă în practică în următoarele 18 luni. Steinmeier s-a arătat încrezător că operaţiunea va reuşi. În scopul degrevării funcţionarilor, se va renunţa la o bună parte din cele 200 de rapoarte, pe care le întocmesc anual diversele departamente ale instituţiei.
Noua politică externă a Germaniei nu trebuie privită însă în niciun caz ca o iniţiativă solitară. Dimpotrivă, este strâns legată de politica externă comună europeană, iar ţelul ei este întârirea Europei, după cum a evidenţiat Steinmeier. Şi efortul franco-german de soluţionare a crizei din Ucraina este parte a acestei politici externe europene. Percepţia unei iniţiative izolate limitată strict la Paris şi Berlin este greşită, a subliniat responsabilul. Ţelul pe termen mediu şi lung este integrarea deplină a politicii externe germane în politica externă europeană.
</doc>
<doc docid='dw_18164984' lang='ron' type='mono' source='https://www.dw.com/ro/ro/comentariu-2014-un-an-tulbure/a-18164984' term='ebola'>
În 2014 a fost marcat de crize. Ebola în Africa. Război în Ucraina. Ascensiunea organizaţiei teroriste "Statul Islamic". Uciderea unor elevi nevinovaţi în Pakistan. Războiul din Gaza. Triumful electoral al radicalilor de dreapta în Europa. Războiul sângeros între bandele criminale din Mexic. Oriunde am privi, pe toate continentele, în plan politic şi social situaţia a fost dificilă şi confuză.
În Europa are loc un război. În Ucraina, ţara la interferenţa dintre Rusia şi Europa Centrală, se duc lupte grele. Iar occidentul şi Rusia se afundă într-un război al poziţiilor diplomatice dure - o nouă eră glaciară în politica externă, un reaprins Război Rece.
Cum să procedăm cu Putin?
Prin anexarea peninsulei Crimeea la Rusia şi imixtiunea în estul Ucrainei, Vladimir Putin a provocat occidentul şi guvernul de la Kiev. După aplicarea sancţiunilor europene, şi Rusia a început să întâmpine greutăţi. La sfârşitul lui 2014, neo-imperialistul Putin s-a trezit prizonierul haosului economic cauzat de deprecierea rublei.
Iar occidentul, cu precădere germanii, se întreabă: N-ar trebui să venim în întâmpinarea lui Putin? Ce căi de ieşire din actuala situaţie avem? Cum putem readuce pacea în Europa? Soarta ucrainenilor rămâne un detaliu minor, undeva într-un plan îndepărat. La fel şi întrebarea: De fapt, ce-ar putea face Putin?
În privinţa lui Vladimir Putin, preşedintele american Barack Obama e mai ferm ca majoritatea europenilor. Şeful Casei Albe optează pentru duritate. Dar şi Obama a ajuns un prizonier - un prizonier al politicii interne. În SUA el nu mai deţine majoritatea pentru a mai putea impune ceva. Cu doi ani înaintea alegerilor prezidenţiale, Obama e un "lame duck".
Alexander Kudascheff
El reprezintă o mare putere în plină retragere. O mare putere care vrea să se implice mai puţin. O mare putere discreditată în străinătate din cauza metodelor brutale folosite la Guantanamo sau altundeva.
SUA fără influenţă în Orientul Mijlociu
Influenţa în continuă scădere şi lipsa unei politici decisive se reflectă mai ales în Orientul Mijlociu. SUA nu au jucat niciun rol în războiul din Gaza. Nici Israelul nici palestinienii nu s-au mai lăsat impresionaţi de Obama. Iar după războiul din Gaza, situaţia politică e la fel de lipsită de speranţă ca înainte.
Totuşi, americanii combat organizaţia "Statul Islamic". Prin atacuri aeriene. Occidentul, inclusiv germanii, îi instruiesc pe luptătorii peshmerga - vârful de lance contra SI - şi îi lasă să lupte contra organizaţiei ucigaşe, cu oarecare succes.
Dar, "Statul Islamic" a distrus diversitatea culturală, religioasă şi politică a Orientului Apropiat. Pretutindeni creştini, membri ai minorităţii religioase yazidi şi chiar şi musulmani care se refugiază. În Siria şi Irak statul nu mai este bastionul ordinii sociale.
În multe ţări din regiune, dar şi din Africa, provocarea spirituală de revenire la "adevăratul" islam are efect. Şi fiindcă mişcarea fundamentalistă se profilează prin metode brutale şi acte de terorism, aceste ţări se confruntă şi cu războaie civile. Iar milioane de oameni trebuie să se refugieze. Un coşmar.
2014 a fost un an tulbure. Anul şocurilor. Al cutremurelor politice. Un an al confuziei şi dezordinii. Un an în care diplomaţia a eşuat în faţa obsesiilor naţionaliste şi religioase. Un an lipsit de speranţă.
</doc>
<doc docid='dw_18155821' lang='ron' type='mono' source='https://www.dw.com/ro/ro/germania-şi-crizele-anului-anului-2014/a-18155821' term='ebola'>
La 17 decembrie 2013 şi-a început activitatea noul guvern german format din creştin-democraţi, creştin-sociali şi social-democraţi. N-aveau să treacă decât câteva săptămâni înainte ca noul ministru de externe, social-democratul Frank-Walter Steinmeier, să dea măsura experienţei sale în funcţia pe care o mai deţinuse între 2995 şi 2009, afirmându-se în favoarea unui mai puternic angajament extern al Republicii Federale. "Germania e prea mare ca să se rezume la a comenta politica mondială" a declarat el atunci, textual, cerând să nu se mai excludă ab initio orice virtuală intervenţie militară germană, ca o "ultima ratio" din gândirea politică şi diplomatică.
Într-un sens similar, dar în formule şi mai clare s-au pronunţat noul ministru german al apărării, Ursula von der Leyen, care i-a oferit Franţei ajutor în intervenţia militară din Mali şi din Republica Central-Africană, precum şi preşedintele Germaniei, Joachim Gauck. Rostite la Conferinţa de securitate de la München, desfăşurată la începutul lui 2014, declaraţiile prezidenţiale aveau să recolteze şi elogii, dar şi multiple critici din partea segmentului stângii pacifiste, care i-a reproşat "militarizarea" politicii externe germane. Osândiri şi mai virulente s-au articulat la adresa ministrului apărării, care meditase la un moment dat cu voce tare la scenarii de intervenţie militară, împreună cu Franţa, în estul Ucrainei, precum şi la misiuni de instrucţie în Irak.
În fapt, guvernul german a devenit un actor global major în decursul acestui an. Cancelara şi ministrul ei de externe s-au văzut invitaţi asiduu, ca parteneri de dialog, în varii capitale ale lumii. Atitudinea Berlinului a început să joace un rol important în adoptarea unor decizii de mare pondere pe scena internaţională.
Consecinţe ale alegerilor europene
De pildă în stabilirea noului Preşedinte al Comisiei Europene. Angela Merkel insistase multă vreme ca desemnarea acestuia să continue să fie un drept rezervat Consiliului European şi cedase doar sub presiunea masivă a social-democraţilor şi a presei în chestiunea alegerii luxemburghezului Jean-Claude Juncker în fruntea executivului comunitar. Criza UE continuă totuşi. Marea Britanie care, ca şi Ungaria a votat contra lui Juncker, e izolată în UE şi dezbate posibila ei ieşire din Comunitate, iar Juncker s-a văzut ţintuit la stâlpul infamiei din pricina politicii sale fiscale din epoca în care a fost premier şi ministru de finanţe luxemburghez. Şi nici în Ucraina UE n-a reuşit să obţină pacea.
Ne ameninţă un nou război în Europa?
Criza ucraineană a constituit un subiect major al politicii externe germane în 2014. Atât cancelara cât şi şeful diplomaţiei berlineze au tot încercat, fără succes, să contribuie la destinderea tensiunilor din zonă. Raporturile dintre Berlin şi Moscova au continuat să se deterioreze în ciuda numeroaselor convorbiri telefonice purtate de Angela Merkel cu Vladimir Putin şi a iniţiativelor diplomatice ale lui Steinmeier. În noiembrie s-a ajuns la expulzări reciproce de diplomaţi. În Germania s-au perpetuat controversele privind politica Berlinului faţă de Moscova. Germaniei i s-a reproşat ba favorizarea unilaterală a Ucrainei şi suscitarea de resentimente anti-ruseşti, ba o politică de împăciuitorism faţă de Kremlin. În Bundestag, Steinmeier a respins acuzele şi a promis continuarea eforturilor de a se ajunge la o înţelegere cu Moscova, afirmând că "Germania nu vrea nici războiul rece, nici războiul fierbinte, ci prezervarea ordinii de pace europene".
Escaladarea în Orientul Mijlociu
Că litigiul n-a putut fi rezolvat se datorează între altele disensiunilor din Consiliul de Securitate ONU. Aceleaşi divergenţe par a fi şi la baza ieşirii de sub control a Conflictului din Orientul Apropiat şi Mijlociu. Gruparea teroristă Statul Islamic şi-a continuat campania de asasinate, de fărădelegi şi de răspândire a groazei în Siria şi Irak. În iulie s-a produs atacul islamiştilor asupra grupului iezid din nordul Irakului. Sute de bărbaţi au fost ucişi, nenumărate femei şi fete răpite şi vândute ca roabe sexuale. Circa 200.000 de oameni s-au refugiat din cauza acestei campanii teroriste care a iscat ample îngrijorări şi în Germania. În reacţie, guvernul federal a sfârşit prin a răspunde apelurilor disperate de ajutor ale kurzilor din oraşul asediat Kobane. Recunoscând că ISIS şi un Irak destabilizat sunt o ameninţare şi la adresa Germaniei, guvernul Merkel şi majoritatea parlamentară au aprobat ajutorarea militară a kurzilor, decizia de a li se livra arme stârnind doar opoziţia unor părţi ale ecologiştilor şi extremei stângi.
Prea puţin, prea târziu. Reacţia Germaniei la Ebola
Masiv criticată s-a văzut tardiva reacţie germană la epidemia mortală de Ebola, care a declanşat una din marile crize ale anului 2014. Maladia îşi făcuse apariţia cu un an în urmă în vestul Africii, dar nici măcar apelurile dramatice ale Medicilor fără frontiere n-au iscat mult timp ecouri perceptibile în Germania. Abia la câteva săptămâni după o solicitare directă de ajutor adresată cancelarei de către preşedinta Liberiei, Ellen Johnson-Sirleaf, situaţia s-a schimbat iar Berlinul a numit un emisar special pentru combaterea Ebolei şi susţinerea regiunii angrenate în criză.
Pe scurt
2014 a fost un an al crizelor politice globale, care a pus la grea încercare năzuita reorientare politică externă a Germaniei. Deşi a pus umărul în varii zone, diplomaţia germană n-a obţinut succese reale, iar ambiţia Berlinului de a nu se da în lături nici de la asumarea de răspunderi militare s-a văzut grevată de constatarea proastei stări a echipamentelor armatei ca şi a carenţelor structurilor militare existente. Pe de altă parte, Germania şi liderii ei se bucură de mult prestigiu internaţional, iar ponderea economică a Republicii Federale determină şi clasa ei politică să admită că nu se poate sustrage obligaţiilor şi răspunderilor globale.
</doc>
<doc docid='dw_18150472' lang='ron' type='mono' source='https://www.dw.com/ro/ro/mesajul-de-crăciun-al-preşedintelui-germaniei/a-18150472' term='ebola'>
"Ne aflăm la capătul unui an care ne dă multe motive de bucurie. În Germania e mai mult de muncă decât oricând în trecut şi am mai câştigat şi campionatul mondial de fotbal. Dar a fost şi un an foarte lipsit de pace, plin de războaie, inclusiv civile, de terorism şi asasinate, multe comise chiar în numele religiei!"
Şeful statului german s-a arătat întristat de soarta ori suferinţele celor despre care aflăm zilnic, din ştiri, că sunt asasinaţi ori forţaţi să ia calea pribegiei. Dacă tâlcul Crăciunului e "Pace pe Pamânt", acest mesaj "e mai presant" decât în alţi ani, consideră Gauck, reliefând că "simţim că nici o pace nu e de la sine înţeleasă".
A face pace, a alina suferinţe, a construi viitorul
Pacea domnind de pildă în Germania "e ceva de preţ", a mai spus el, cerându-le compatrioţilor săi să facă tot ce le stă în puteri spre a extinde această pace, spre a contribui la alinarea suferinţelor altora şi la construcţia unui viitor mai bun pentru cei ce suferă acum.
"Cultura şi democraţia noastră se opun nepăcii, urii şi violenţei aducătoare de moarte", a mai estimat preşedintele, textual, scoţând în evidenţă datoria cotidianului respect mutual ce condiţionează orice coexistenţă paşnică. E vorba "de o poruncă proprie tuturor religiilor", a ţinut el să precizeze.
Compasiune, nu izolare
În reacţie la actualele dezbateri germane cu privire la capacitatea de absorbţie şi de integrare a imigraţiei musulmane, preşedintele a insistat să elogieze propensiunea mare a compatrioţilor săi de a-i primi cu braţele deschise pe refugiaţi. E "un semn al omeniei din Germania", după cum s-a felicitat Gauck, salutându-i pe numeroşi oameni care s-au angajat în efortul ajutorării nou-veniţilor.
Această declaraţie e şi un mod subtil de a atrage atenţia populiştilor de dreapta că izolarea xenofobă e o idee rea.
Curaj şi încurajări
În opinia preşedintelui, un fost pastor evanghelic, temerile de alienare trebuie luate în serios, dar mai e nevoie şi de curaj, cel din urmă fiind, alături de "Pace pe Pământ, al doilea mesaj al Crăciunului".
Frica, a subliniat el, "îngreunează depistarea de soluţii". În context, Gauck le-a cerut concetăţenilor săi să aibă încredere în valorile şi forţele proprii şi deci şi în democraţie, cea care s-a impus şi acum 25 de ani, prin demolarea Cortinei de Fier.
În fine, şeful statului german i-a evocat şi salutat pe toţi cei ce-şi riscă viaţa încercând să ajute în zonele afectate de Ebola şi a lansat un cald apel la omenie şi ajutorare a refugiaţilor de război într-o lume care, în absenţa acestui ajutor, ar rămâne prea rece şi prea fără de pace...
</doc>
<doc docid='dw_18032057' lang='ron' type='mono' source='https://www.dw.com/ro/ro/reţele-criminale-şi-speranţa-într-o-nouă-iepocă-de-aur/a-18032057' term='ebola'>
În occident, între editoriale privind noul îngheţ din raporturile dintre vest şi Rusia, din pricina provocărilor aeriene ale Moscovei, ori despre impopularitatea crescândă a preşedintelui Obama şi dezastrul care-i va confrunta, ca atare, pe democraţi la alegerile de peste ocean pentru Congres e loc şi de altele.
De pildă de subiectul Ebola şi panica stârnită de epidemie. De pildă de antisemitismul tot mai virulent din vestul Europei, ca şi de atentatul terorist comis de un palestinian la Ierusalim asupra unui rabin şi politician israelian care militase pentru dreptul evreilor de a se ruga şi ei, alături de musulmani, pe Muntele Templului. Dar şi de pildă, de alegerile prezidenţiale româneşti.
„Speranţa într-o ‚epocă de aur’ se intitulează, cu trimitere la ceauşism, iliescism şi Adrian Năstase, articolul despre acest scrutin, semnat de Karl-Peter Schwarz în Frankfurter Allgemeine Zeitung. Autorul consideră că Victor Ponta are şanse de a câştiga alegerile în ciuda belşugului de afaceri de corupţie implicându-i pe tovarăşii săi de partid, întrucât scandalurile par a nu-l afecta.
Bine informatul observator al cotidianului german trece în revistă diversele tunuri mai mari aflate în discuţie. Menţionează dosarul Microsoft, retrocedările ilegale de zeci de mii de hectare de pădure în care sunt implicaţi extrem de influenţii Ilie Sârbu, socrul lui Ponta, şi deputatul PSD, Hrebenciuc, precum şi urmărirea penală a lui Dan Şova, mâna dreaptă a premierului. Cel din urmă i-ar fi făcut, potrivit procurorilor, promisiuni legislative lui Hrebenciuc, menite săi scoată faptele de sub incidenţa legii.
Autorul se miră, ca atare, că sondajele îl dau câştigător pe Ponta, care conduce în faţa lui Iohannis înaintea primului tur de scrutin, cu aproximativ 10 puncte procentuale, şi-ar putea obţine în cel de balotaj 54 de procente. Dar Karl-Peter Schwarz cunoaşte bine scena sondajelor româneşti şi recomandă maximă prudenţă în evaluarea prognozelor lor.
Totuşi autorul semnalează şi „o serie de cauze” pentru care n-ar fi exclus ca liderul PSD-ist să se impună în faţa primarului Sibiului, actualul lider al liberalilor. Românii n-ar avea pe moment „prea multe motive să fie nemulţumiţi de situaţia lor economică, fiindcă Ponta a preluat puterea acum doi ani, când se depăşise deja apogeul crizei”.
Apoi cetăţenii au o mare „nevoie de armonie”. Contrariată de cearta interminabilă şi „infructuoasă” dintre premier şi preşedinte, această nevoie a determinat „două treimi din chestionaţii unui sondaj” să se pronunţe contra coabitării şi în favoarea accesului la putere al unui preşedinte şi al unui premier de aceiaşi culoare politică.
Comentatorul influentului ziar conservator din Frankfurt le aminteşte cititorilor săi germani de „grava criză politică” din vara anului 2012. Fără s-o numească lovitură de stat, autorul relevă totuşi că încercarea demiterii preşedintelui Băsescu se înfăptuise „cu mijloace anticonstituţionale”, motiv pentru care se iscase „un conflict puternic cu UE”. Totuşi, USL se impusese în alegerile legislative derulate după câteva luni.
Autorul jalonează şi evenimentele ulterioare, fără să uite să menţioneze traseismul „celor 350 de primari conservatori şi liberali trecuţi în tabăra PSD”, politica „micilor pomeni electorale cu ţuică şi cârnaţi” precum şi „bina unsa maşinărie electorală" PSDistă. Una motivată la maximum de activităţile DNA „demascând reţelele criminale ale partidului guvernamental”. Care speră într-o nouă „epocă de aur” de felul celei patronate de Ion Iliescu şi Adrian Năstase, în anii 2000-2004.
În context, Karl-Peter Schwarz indică şi esenţa nădăjduitului restauraţionism: „Ca preşedinte, Ponta va fi în măsură să determine numirile în funcţiile cheie ale justiţiei”.
Nu în ultimul rând autorul relevă că, potrivit sondajelor, Iohannis, candidatul de origine germană care a făcut carieră la Sibiu, mai întâi ca profesor de fizică, apoi ca politician local de succes, înainte de a prelua frâiele PNL, are şansele cele mai mari de a se confrunta cu Ponta în scrutinul de balotaj. Autorul îi scoate în evidenţă promisiunile de a face o politică sobră şi reţinerea marcantă în materie de polemici împotriva contracandidaţilor săi şi prevede, înainte de al doilea tur, o confruntare dificilă între stilul extrem de prudent de a argumenta al lui Iohannis şi locvacitatea premierului.
</doc>
<doc docid='dw_18028468' lang='ron' type='mono' source='https://www.dw.com/ro/ro/comentariu-sua-merită-elogii/a-18028468' term='ebola'>
E clar, americanii nu-i pot mulţumi pe toţi. Mai ales pe placul europenilor nu pot fi, care îl bârfesc periodic pe "fratele mai mare" de dincolo de ocean. Bârfesc pe tema războaielor din Irak şi Afganistan. Dar nu numai acolo a câştigat bătălii armata americană pentru ca la final SUA să piardă războiul. Ţările din care armata americană se retrage arată mai rău decât înainte de invazie. Nu numai de aceea cunoaşte antiamericanismul o perioadă de înflorire în Europa. În Germania se mai adaugă şi problema ascultării, de către agenţia americană NSA, a telefonului mobil al Angelei Merkel. Germanii sunt nemulţumiţi de absenţa unor scuze oficiale din partea administraţiei de la Washington.
Miodrag Soric
Toate acestea stimulează adveristatea faţă de SUA şi îngreunează negocierile în vederea acordului de liber schimb TTIP. Tratativele abia dacă avansează. Mulţi europeni se opun unor relaţii comerciale mai apropiate cu America. În motivaţie europenii vorbesc despre pui infestaţi cu clor sau despre mălaiul modificat genetic. Şi asta deşi tratatul nu va obliga pe nimeni să cumpere produse nedorite. Într-un cuvânt, relaţiile transatlantice se află într-un stadiu atât de dificil, cum n-a mai fost de la Ronald Reagan încoace. Cine s-ar fi aşteptat la o asemenea evoluţie cu ani în urmă, când se instala la Casa Albă Barack Obama, în care atâţia şi-au pus speranţe?
Obama s-a lansat însă mai nou într-o luptă fermă împotriva epidemiei de Ebola. Până la finele lunii noiembrie vrea să trimită aproximativ 4000 de militari americani în vestul Africii, pentru a construi infrastructura necesară combaterii maladiei. În Liberia vor fi înfiinţate în curând 17 centre de tratament pentru cei infectaţi cu virusul mortal. Personal sanitar care s-a molipsit va putea fi tratat într-un spital de campanie instalat de SUA lângă aeroportul din Monrovia.
În Europa, toate acestea au provocat şi critici. Cei care deplâng o militarizare a ajutorului medical şi umanitar nu sunt puţini. Aceştia însă trebuie să ştie că şi "Medicii fără frontiere" au recomandat o misiune a armatei americane pentru stăvilirea epidemiei, câtă vreme aceasta ameninţă totul în statele afectate - Liberia, Guineea sau Sierra Leone.
În loc de a fi criticată, administraţia americană ar trebui sprijinită masiv de toată lumea pentru iniţiativa sa. Nimic nu apropie mai mult decât o faptă bună. Lupta comună împotriva epidemiei de Ebola i-a apropiat până una-alta pe americani de cubanezi. Fidel Castro a trimis deja sute de medici şi personal sanitar în vestul Africii. Pentru asta el a fost elogiat deja de şeful Departamentului de Stat. Cubanezii s-au revanşat, salutând noua misiune a armatei americane. Dacă până şi cubanezii au putut renunţa pentru o perioadă la anti-americanismul lor tradiţional, atunci acelaşi lucru ar trebui să fie posibil şi în Europa.
</doc>
<doc docid='dw_18020804' lang='ron' type='mono' source='https://www.dw.com/ro/ro/comentariu-zona-euro-fără-răspunsuri/a-18020804' term='ebola'>
Multe state europene ar trebui să ia exemplu de la Estonia. Ţara are un nivel al datoriilor extrem de mic şi n-are aproape nicio dobândă de achitat. În acelaşi timp, Estonia cea orientată către economie digitală se laudă cu una dintre cele mai mari cote de investiţii din comunitatea celor 28. Un miracol? Nu. Estonienii au reuşit toate acestea graţie unei stricte politici de austeritate şi consolidare bugetară.
După criza financiară, populaţia a avut de suferit, dar a strâns din dinţi. Iar acum Estonia a reuşit. Desigur, în proaspătul membru al UE sunt alte condiţii comparativ cu supraîndatoratele ţări mari ca Franţa sau Italia. Dar, poate, totuşi, Parisul şi Roma ar trebui să ia aminte la Talin. Orientarea după asemenea modele ar fi trebuit să fie amintită la recentul summit de la Bruxelles. Din păcate n-a fost să fie!
Cele două tabere mari din UE s-au înfruntat. Statele sudice afectate de criză au cerut mai multe investiţii din fonduri publice şi mai multă indulgenţă faţă de reducerea nivelului datoriilor şi a deficitelor structurale. Statele nordice au insistat pe respectarea strictă a normelor de stabilitate şi pe redresarea bugetelor, refuzând să pună accentul pe investiţii şi stimulente economico-financiare. Din nefericire, nu aşa se câştigă încrederea potenţialilor investitori în fiabilitatea şi înţelepciunea politicii economice.
Bernd Riegert
Între cele două fronturi: preşedintele Băncii Centrale Europene. În ciuda creditelor avantajoase oferite de BCE, Mario Draghi a constatat că băncile acordă prea puţine împrumuturi, iar antreprenorii din ţările afectate de criză, în care se înregistrează milioane de şomeri, nu-şi pot desfăşura activitatea.
Draghi le-a cerut şefilor de stat şi guvern să ajungă la un acord în politica economică, să adopte reforme şi să liniştească pieţele financiare.
Niciun pas concret
BCE a scos aproape toţi aşii din mânecă. Acum e rândul politicienilor, a spus Draghi. El a cerut sporirea investiţiilor şi, în acelaşi timp, consolidarea bugetelor. Cel mai bun exemplu: Estonia. Cu toate acestea, reprezentanţii ţărilor participante la summit n-au stabilit nimic concret. Angela Merkel a rămas fidelă strategiei sale: fără acumularea unor noi datorii. Matteo Renzi încurajează investiţiile şi cheltuielile mai mari, finanţate de la bugetul Uniunii sau din alte fonduri comune, precum cel de salvare.
Noului şef al CE, Jean-Claude Juncker, i s-a cerut să prezinte un pachet de investiţii de aproximativ 300 de miliarde de euro pe care el oricum îl anunţase. De unde ar trebui să provină banii şi pe ce ar trebui cheltuiţi nu s-a stabilit la acest summit.
O reuniune cu rezultate slăbuţe, umbrite de comportamentul a doi premieri. Prim-ministrul italian Matteo Renzi a anunţat că nu-i pasă ce crede Comisia despre bugetul ţării sale. La vestea că Marea Britanie ar avea de returnat la bugetul comun peste 2 miliarde de euro, premierul David Cameron s-a înfuriat. Ţara nu va scoate din buzunar aceşti bani, a spus el. Cancelarul Angela Merkel s-a limitat la a schiţa un zâmbet.
Adevăratele probleme au fost amânate. Nu aşa sporeşte credibilitatea politicii economice în zona euro. În fine, ceva s-a făcut totuşi: suma destinată combaterii epidemiei Ebola a crescut la aproape un miliard de euro. Nu s-a spus de unde vor proveni fondurile suplimentare alocate. Măcar la acest capitol, Angela Merkel s-a arătat hotărâtă: Ebola are prioritate absolută, Germania este pregătită să dea mai mulţi bani, la nevoie. O reacţie tardivă, dar măcar ceva concret.
</doc>
<doc docid='dw_18009335' lang='ron' type='mono' source='https://www.dw.com/ro/ro/comentariu-e-momentul-ca-ue-să-acţioneze-împotriva-ebola/a-18009335' term='ebola'>
Pericolele reprezentate de o epidemie de Ebola în regiunile afectate din Africa ar fi trebuit să fie clare pentru UE încă de la prima reuniune pe această temă desfăşurată la Bruxelles, în martie anul curent. S-a amânat însă adoptarea unei strategii de combatere a virusului din îndepărtata Africă. Au fost trimise atunci primele ajutoare în zonă, au demarat primele proiecte. În vară, responsabilii din cadrul asociaţiei de ajutorare a UE ECHO şi din direcţia generală de la Bruxelles şi-au dat seama că va fi nevoie de suplimentarea ajutoarelor. Au fost promise noi ajutoare financiare, dar recrutarea de personal pentru regiune a întâmpinat dificultăţi încă din august. Aceste detalii au ajuns în sfârşit şi la miniştrii de Externe din UE, care şi-au luat timp să vorbească despre Africa, între criza ucraineană şi combaterea terorismului SI. Ei au admis că au subestimat amploarea crizei din vestul Africii. Se poate spune că liderii politici ai UE au ignorat problema, având în vedere că aveau deja demult toate datele, puse la dispoziţie de ECHO.
Bernd Riegert
Miniştrii reacţionează abia acum, după ce au fost înregistrate primele cazuri de Ebola în interiorul Uniunii. O desfăşurare similară se poate observa şi în SUA: primele reacţii au venit abia după ce s-au înregistrat primele infecţii pe teritoriul american. Până atunci, Africa era undeva foarte departe.
Acum trebuie acţionat foarte rapid şi decisiv pentru a ţine sub control epidemia de Ebola în Liberia, Sierra Leone şi Guinea. UE trebuie să umple rapid găurile pe care guvernele şi autorităţile sanitare din aceste ţări nu le pot umple singure. S-au făcut multe greşeli, inclusiv de către guvernele vest-africane. Criticile tardive nu aduc însă nimic, acum e nevoie de acţiune concertată. Au fost puse la dispoziţie fonduri suficiente, lipsesc însă voluntarii calificaţi, care să meargă din Europa în Africa pentru a pune în aplicare măsurile de stopare a răspândirii virusului.
De abia acum se fac eforturi extinse pentru a-i găsi pe cei dornici să facă acest lucru. Este foarte târziu, având în vedere că victimele epidemiei se înmulţesc de la zi la zi. Ţările mari din UE - Germania, Franţa, Marea Britanie, Italia, Spania - au acum datoria să impulsioneze procesul. Să continuăm să ne bazăm pe acţiunea unor organizaţii internaţionale suprastatale ar fi hazardat, acestea au nevoie de prea mult timp pentru a acţiona decisiv.
UE vrea acum să numească un "însărcinat" pentru Ebola şi se gândeşte la o misiune civilă proprie în regiune. Nu mai este însă timp pentru aşa ceva. Există deja o coordonatoare foarte implicată, în persoana comisarei europene Georgieva, care a avertizat încă din martie cu privire la pericolul Ebola. La ce ar mai folosi încă un nivel de coordonare pe această temă în cadrul UE?
Ideea de a crea o misiune europeană de luptători anti-Ebola este bună, dar deocamdată nu mai este timp în cazul actualei crize. Această misiune va fi de folos la următoarele epidemii. Pentru a evita răspândirea epidemiei de Ebola este necesară dotarea corespunzătoare a sistemelor sanitare din ţările afectate. În plus, populaţia de acolo trebuie să fie învăţată mai bine să se ferească de acest virus. Toate aceste măsuri vor avea nevoie de mai mulţi ani pentru a fi implementate şi trebuie să devină obiective ale politicii de dezvoltare a UE. Să ignori problemele nu ajută la nimic căci la un moment dat acestea se vor întoarce împotriva ta.
</doc>
<doc docid='dw_18007992' lang='ron' type='mono' source='https://www.dw.com/ro/ro/recidiva-atacurilor-împotriva-lui-elmar-brok-şi-contextul-ei-internaţional/a-18007992' term='ebola'>
Puţini români înţeleg dificultăţile care marchează situaţia internaţională la adevăratele lor dimensiuni. În luna noiembrie vor avea loc alegeri nu doar în România, ci şi în Statele Unite.
Or, popularitatea preşedintelui Obama e pe măsura eşecurilor înregistrate de actuala administraţie în ultimii şase ani: ea ameninţă să tindă spre zero. Obama a şi depăşit o serie de recorduri stabilite în materie de către cei mai impopulari dintre precedesorii săi, ştiut fiind că, în genere, la jumătatea celui de-al doilea mandat prezidenţial, simpatia suscitată de şefii statului american se reduce oricum, dramatic. Chiar şi aşa, actualul lider de la Casa Albă se vede confruntat cu o ostilitate îngrijorătoare din unghiul capacităţii de acţiune a superputerii americane.
Tiraniile, simpatizanţii lor, mişcările şi regimurile autoritare, dictatoriale sau totalitare îşi freacă mâinile de bucurie. Pentru că speră, cot la cot cu antiamericanii din Europa, ca scrutinul pentru Congresul SUA, din noiembrie, să se soldeze cu un persistent vid de putere.
Observatorii se aşteaptă ca, în alegerile legislative americane de la patru noiembrie, stânga să fie bătută categoric, iar dreapta republicană să triumfe. E probabil ca ambele camere al Congresului SUA să ajungă să fie dominate de opoziţia conservatoare, democraţii pierzându-şi majoritatea şi în Senat, camera superioară, pe care o mai controlează deocamdată. Foarte importantă e, nu în ultimul rând, majoritatea din Senat, ştiut fiind că senatorii sunt aleşi pe o perioadă de şase ani, în vreme ce deputaţii care alcătuiesc Camera Reprezentanţilor au un mandat de numai doi ani.
Pe moment, Obama este atât de impopular, încât democraţii săi fac tot ce le stă în puteri să se disocieze de propriul lor preşedinte. Cei 36 de candidaţi democraţi pentru Senat, ca şi colegii lor candidând pentru cele 435 de mandate din Camera Reprezentanţilor au evitat cu grijă să se afişeze cu Obama, unii, după cum relata recent revista germană Der Spiegel, depunând eforturi frizând ridicolul spre a încerca să ia distanţă maximă de Casa Albă.
Observatorii europeni realizează că, odată cu preluarea, de către republicani, a controlului asupra ambelor camere ale Congresului va începe o fază de paralizie politică la Washington. Această fază ar fi cu atât mai alarmantă cu cât superputerea americană nu lasă nici acum impresia că vrea să dea totul ca să facă faţă marilor provocări şi crize globale. E vorba, între altele, de primejdia reprezentată de anemierea democraţiilor europene, de terorismul islamist, de expansionismul rusesc, ca şi de răspândirea epidemiei de Ebola.
Dacă lucrurile vor continua în această direcţie se poate prevedea ca vidul de autoritate american să se prelungească şi să se extindă în următorii doi ani şi să afecteze negativ, până la viitorul scrutin prezidenţial, întreaga lume liberă. Ar profita extremiştii, teroriştii şi regimurile autoritare sau neo-totalitare pe care le susţin.
Pericolul e cu atât mai acut, cu cât nici europenii nu se arată pregătiţi să preia, de la Washington, o parte din misiunile asumate în ultimele decenii, unilateral, de către Statele Unite, ca factor de ordine regională şi globală. Căci, potrivit ziaristului şi diplomatului polonez, Janusz Reiter, europenii se zbat ei înşişi într-o criză tricefală. Reiter, care făcuse vâlvă în Germania, acum câţiva ani, când declarase că se teme „de pasivitatea germană mai mult decât de puterea germană” cere insistent Berlinului o activare în lupta pentru valorile comune.
Or, din raţiuni între altele istorice şi comerciale, Germania federală postbelică s-a manifestat, prin tradiţie, cu extremă precauţie în politica ei externă. Din acest unghi, izolaţionismul practicat până de curând de administraţia Obama poate trece, în fond, drept o încercare de preluare a unei politici judecate, iluzoriu, ca fiind de succes tocmai prin propensiunea ei spre dialog cu orice preţ, spre pacifism şi, potrivit criticilor ei, spre pasivitate şi retractilitate.
În răstimp, ameninţările confruntând în special statele de la periferia lumii libere, între care şi România, nu s-au redus, ci dimpotrivă, s-au înmulţit şi au sporit. Ca atare, nevoia de ajutor american şi german a popoarelor europene – inclusiv şi mai ales a celor situate la est şi la sud-est – nu doar că n-a scăzut, ci a luat sensibil amploare.
Prin urmare, atacurile de factură ultranaţionalistă redeclanşate la Bucureşti de partida candidatului Ponta împotriva „neamţului” Iohannis şi a susţinătorului său creştin-democrat, influentul europarlamentar german, Elmar Brok, cel calificat nu de mult de premierul PSD-ist drept "nazist", sunt departe de a fi nevinovate.
Ele contravin flagrant veritabilelor interese româneşti, ce reclamă, fireşte, relaţii cât mai bune, pe de o parte cu Parlamentul European, pe de alta cu Berlinul şi cu Uniunea Creştin-Democrată, formaţiunea guvernamentală condusă de Angela Merkel. A ignora, în pofida "mândriei de a fi român", în pofida tuturor pretenţiilor de naţionalism, această necesitate vădită, într-o Europă în care basarabenii sunt direct ameninţaţi de neoimperialismul rusesc şi nici alţi central- şi esteuropeni nu se pot lipsi de susţinerea Berlinului, arată câţi bani face, de fapt, falsul patriotism afişat de Victor Ponta şi ai săi.
</doc>
<doc docid='dw_18006793' lang='ron' type='mono' source='https://www.dw.com/ro/ro/libia-cronica-prăbuşirii-unui-stat/a-18006793' term='ebola'>
Tinerii revoluţionari nu sunt în toate minţile. Se află sub influenţa drogurilor, puse la dispoziţie de miliţiile islamiste din reţeaua teroristă Al Qaeda. Afirmaţiile îi aparţin liderului libian Muammar al-Gaddafi şi au fost formulate în ianuarie/februarie 2011, când au debutat protestele contra unui regim care număra deja patru decenii. Evident că revoluţionarii au respins acuzaţiile, ceea ce nu l-a împiedicat, însă, pe Gaddafi să recurgă la forţă contra protestatarilor. Zeci de oameni au fost ucişi.
Conflictul a luat amploare în lunile următoare - în special în estul ţării, în provincia Kyrenaika, unde rebelii au pus mâna pe putere. Şi în vest aceştia au reuşit să avanseze, protestele fiind înăbuşite în final de armata liderului libian. Acesta a demarat în martie o mare ofensivă. Rebelii au lansat apeluri comunităţii internaţionale, cerând ajutor. Pe 17 martie, Consiliul de Securitate al ONU a adoptat rezoluţia cu numărul 1973, prin care se solicita încheierea de urgenţă a unui armistiţiu şi încetarea atacurilor asupra populaţiei civile. Soluţia politică, se mai menţiona în rezoluţia citată, urma să dea curs "revendicărilor legitime ale poporului libian". Înaintea votului, Rusia a cerut Consiliului de Securitate al Naţiunilor Unite să se pronunţe asupra unei rezoluţii pe tema unui armistiţiu în Libia, solicitare respinsă de majoritatea statelor membre.
Muammar al-Gaddafi
La finele lunii martie, NATO a preluat conducerea misiunii "Unified Protector", care s-a întins până la finele lui octombrie 2011. Unul din ultimele oraşe în care s-au desfăşurat luptele a fost Sirt, locul natal al liderului libian. Acolo, Gaddafi a fost prins de către rebeli, pe 20 octombrie, în momentul în care încerca să fugă din oraş, fiind executat de urgenţă.
În pofida confruntărilor violente care au continuat între rebeli şi adepţii lui Gaddafi au fost programate, pentru iunie 2012, alegeri legislative. Congresul Naţional General, rezultat în urma acestui scrutin, a supravieţuit doi ani, înlocuit fiind, în august 2014, în urma unor noi alegeri parlamentare, de Consiliul Deputaţilor.
Triburi şi miliţii revendică accesul la putere
Încă de la constituirea Congresului Naţional General, Libia s-a văzut confruntată cu o problemă majoră - problemă care există şi astăzi. Diferitele triburi şi miliţii care au luptat pe timpul revoluţiei contra regimului Gaddafi n-au fost dispuse să se supună normelor democratice, ci au solicitat, fiecare în parte, reprezentarea în noul aparat de stat. Au luat naştere cele mai diverse coaliţii, dominate de interese materiale şi ideologice.
În vara anului 2012 au fost distruse altare ale cultului islamic Sufi. Potrivit publicistului libian Mustafa Fetouri, făptaşii ar fi islamişti radicali, membri ai unor "grupări fanatice, care aparţin, probabil, reţelei Al Qaeda sau altor organizaţii teroriste".
Lupte în Benghazi, octombrie 2014
"În prăpastie"
Grupări islamiste s-au aliat, însă, şi cu foşti adepţi ai lui Gaddafi. O astfel grupare a comis, în septembrie 2012, atentatul ucigaş asupra ambasadorului SUA, Chris Stevens. "Ce au de gând aceşti oameni cu Libia?" se întreba publicaţia online "Al watan al Libia", oferind şi răspunsul: "S-o împingă în prăpastie".
Luptele au continuat şi n-au încetat nici până în ziua de astăzi. Pe 18 mai 2014, unităţi aflate sub conducerea generalului Khalifa Haftar şi Brigăzile Zintan au atacat Parlamentul. L-au ocupat, dar s-au retras apoi la scurtă vreme. În acelaşi timp alte unităţi din aceeaşi subordine s-au concentrat asupra luptelor contra unor grupări islamiste în regiunea Benghazi. Guvernul, Parlamentul şi reprezentanţi ai armatei libiene l-au acuzat pe general, într-o declarţie comună, de tentativă de puci.
Lupta împotriva jihadiştilor şi islamiştilor
Atacuri egiptene asupra unor poziţii ale islamiştilor, în apropiere de Benghazi, august 2014
După alegerile parlamentare anticipate din iunie, islamişti înarmaţi ai căror reprezentanţi înregistraseră rezultate slabe la urne au încercat să acapareze puterea la Tripoli, anunţând că din rândurile lor va fi format noul legislativ. Parlamentul de drept libian s-a retras, din motive de securitate, în oraşul de coastă Tobruk, situat la peste 1000 de km de Tripoli. De acolo, deputaţii au cerut ajutor Naţiunilor Unite.
Ajutor a venit din Egiptul învecinat. Aviaţia egipteană a atacat poziţii ale islamiştilor la Tripoli şi, în acelaşi timp, ale miliţiilor "Statului Islamic", care pătrunseseră deja şi în Libia. În iulie, jihadiştii au lansat un atac, de pe teritoriul libian, asupra grănicerilor egipteni, provocând moartea a 22 dintre aceştia.
Asupra răspândirii maladiei Ebola, conflictului din Ucraina şi ofensivei "Statului Islamic" în Siria şi Irak se concentrează în prezent comunitatea internaţională. În umbra acestor crize, violenţele din Libia continuă. Şi va fi nevoie ani de zile pentru a li se pune capăt.
</doc>
<doc docid='dw_18001778' lang='ron' type='mono' source='https://www.dw.com/ro/ro/comentariu-ebola-ia-prin-surprindere-occidentul/a-18001778' term='ebola'>
Ebola poate fi comparată cu schimbările climatice. Afectaţi sunt oameni din India sau Australia, care se confruntă cu secetă sau inundaţii soldate cu mii de victime, dar panica pare să se instaureze în Germania. Catastrofe care se petrec în Asia sau Africa îi înspăimântă pe mulţi în Germania. Germanii sunt afectaţi teribil de soarta altora dar se preocupă excesiv de bunăstarea proprie. Fiindcă vor mereu să controleze totul. Fac multe pentru asta, câteodată totul. Germanii sunt asiguraţi şi para-asiguraţi, populaţia devine tot mai bătrână, iese la pensie tot mai devreme şi vrea să se bucure de viaţă. În Germania s-a instaurat o mentalitate "casco integral". Germanii ar prefera să se asigure de pe acum împotriva unei morţi provocate de Ebola. Paranoia nu este departe!
Şi marea Americă a descoperit noua ameninţare. Dar nu ştie cum să se apere de această maladie. În ţara tuturor posibilităţilor se găseşte antidot pentru muşcătura de şarpe cu clopoţei şi în cele mai îndepărtate unghere ale Alaskăi, dar împotriva Ebola, autorităţile americane au eşuat până acum pe întreaga linie. În ciuda avertismentelor lansate de autoritatea de sănătate CDC, o clinică din Dallas l-a trimis acasă pe un liberian scuturat de febră. Acesta apucase să infecteze o infirmieră în spitalul respectiv.
Într-un alt caz, o femeie infectată cu Ebola a fost lăsată să zboare împreună cu alţi 132 de pasageri de la Cleveland la Dallas, fără niciun fel de măsuri de precauţie. De aceea nu trebuie să mire că mai bine de un sfert din populaţia SUA se teme între timp de virusul mortal. Via twitter, oamenii postează tot felul de mesaje alarmiste: "Ebola a sosit la noi", se poate frecvent citi în spaţiul virtual. Sună de parcă în faţa uşii s-ar afla Bin Laden în persoană.
Sigur că panica din ţările industrializate are şi motivaţii raţionale. Este posibil să se fi înbolnăvit şi unii din cei 132 de pasageri aflaţi în acelaşi avion cu persoana infectată. Chiar dacă sunt trei sau cinci oameni, în cele trei săptămâni cât durează perioada de incubare, ei pot disemina virusul peste tot. Acasă, la slujbă, în magazine. Dat fiind că populaţia americană este extrem de mobilă, o catastrofă de proporţii nu poate fi exclusă.
Totuşi, principala armă împotriva unei epidemii de Ebola este legată de cunoştinţe despre igienă şi bolile contagioase, despre costume de protecţie, susţin medicii. Toate acestea există în occident. Dar nu sunt de ajutor dacă panica ajunge să fie iraţională.
An de an, mii de oameni mor în prospera Germanie din cauza unei banale gripe, fiindcă nu s-au vaccinat la timp. Germanii nu sunt speriaţi nici de numeroasele cazuri de infarct sau congestie cerebrală fiindcă se datorează bunăstării, la care prea puţini ar vrea să renunţe.
Dar Ebola este ceva şocant. Mai ales că provine din Africa, un continent asociat în ţările vestice cu războaie, maladii, sărăcie şi catastrofe. Mai nimeni nu se gândeşte să sprijine financiar organizaţiile prezente la faţa locului, care încearcă să stăvilească răspândirea bolii. Este mai la îndemână să-ţi cultivi propria frică şi să-i înspăimânţi şi pe alţii. Dar, în contextul celor ce se petrec în prezent în vestul Africii, este vorba de un cinism fără margini.
</doc>
<doc docid='dw_17989387' lang='ron' type='mono' source='https://www.dw.com/ro/ro/ebola-urmările-au-fost-subestimate-dar-există-speranţă/a-17989387' term='ebola'>
"Am subestimat cu toţii urmările catastrofale pe care le are Ebola", a spus ministrul german de externe, Frank-Walter Steinmeier, în interviul acordat cotidianului "Bild". Acum, trebuie să recuperăm timpul pierdut, a adăugat social-democratul.
Ministrul s-a arătat încrezător în privinţa combaterii epidemiei. Germania şi Europa trebuie să consolideze eforturile de a eradica această plagă, prin urmare subiectul trebuie să reprezinte o prioritate la următoarea reuniune a miniştrilor de externe din UE.
Coordonatorul strategiei anti-Ebola al guvernului federal, Walter Lindner, a declarat cu puţin timp înainte de a pleca în vestul Africii, că apogeul epidemiei nu a fost încă atins. Dacă situaţia nu se va agrava, nu este exclus ca răspânirea bolii să poată fi ţinută sub control. Specialistul guvernului german a temperat unele aşteptări, conform cărora Germania ar putea prelua un număr mare de persoane infectate din Africa. Acest lucru nu se va întâmpla decât în unele cazuri, a spus Lindner.
Ministrul federal al sănătăţii, Hermann Gröhe, a subliniat că în Germania nu există niciun motiv de îngrijorare. Avem la dispoziţie "centre de tratament impecabil dotate", specializate în tratarea bolilor foarte contagioase, a precizat politicianul creştin-democrat.
Pacientul bolnav a ajuns la Leipzig
De altfel, există strategii clare, bazate pe simulări desfăşurate în mod regulat, care stabilesc în mod clar cum trebuie tratate persoanele infectate. În afară de zona Africii, cazuri de infectare cu Ebola au fost înregistrate în Statele Unite şi Spania. Momentan, doi pacienţi bolnavi de Ebola, se află sub supraveghere într-un centrul specializat din Frankfurt, respectiv Leipzig.
În context, Gröhe a precizat că este nevoie de mai mulţi voluntari în vestul Africii. Regiunea are nevoie de ajutor în ceea ce priveşte tratamentul pacienţilor, a spus ministrul german al sănătăţii. "Germanii ar trebui să se implice în continuare în misiuni umanitare", a spus demnitarul. Crucea Roşie Germană are la dispoziţie, conform unui material apărut în presă, 117 voluntari (dintre care 43 de medici) în zonele din Africa, afectate de Ebola. Aceştia au fost declaraţi apţi să plece în regiunile afectate, numărul doritorilor fiind de aproximativ 2000 de persoane.
Între timp, specialiştii anunţă progrese din ce în ce mai importante în lupta cu boala. Guvernul rus a transmis de pildă că experţii au dezvoltat trei substanţe care combat eficient Ebola şi care vor fi disponibile în prima jumătate a anului viitor. Conform informaţiilor ministrului rus al sănătăţii, Veronika Skvorzova, una dintre aceste substanţe poate fi deja testată clinic.
Organizaţia Mondială a Sănătăţii a catalogat drept "foarte promiţătoare" două vaccinuri şi şi-a manifestat speranţa că, începând din noiembrie sau decembrie, rezultatele testelor vizând cele două produse vor confirma faptul că acestea pot fi folosite.
Dacă testele vor fi pozitive, voluntarii aflaţi în zonele afectate de boală, ar putea fi vaccinaţi începând din noiembrie. A doua fază a testelor, care verifică eficienţa vaccinurilor, se va încheia de asemenea în scurt timp, urmând să fie utilizate în zonele afectate de Ebola începând cu luna ianuarie.
Conform OMS, de la începutul anului acestuia, în vestul Africii au murit aproximativ 4000 de persoane de Ebola. Până la 8 octombrie, existau 8400 de persoane infectate, în 7 ţări. Fiecare a doua victimă a fost înregistrată în Liberia, ţara cel mai grav afectată de epidemie.
Într-o situaţie similară se află Sierra Leone şi Guinea. Specialiştii sunt de părere că cifrele sunt relative, nefiind exclus ca numărul celor infectaţi să fie, de fapt, mult mai mare.
</doc>
<doc docid='dw_17969994' lang='ron' type='mono' source='https://www.dw.com/ro/ro/teama-chinei-comuniste-şi-frica-occidentului-de-ebola/a-17969994' term='ebola'>
...Care, după cum scrie Frankfurter Allgemeine Zeitung, „nu vrea să sfârşească precum China” comunistă, în timp ce „la Peking domneşte frica”.
Regimul comunist „nu s-a mai confruntat de la protestele studenţeşti din 1989 încoace cu o mişcare pentru democraţie de asemenea amploare”. Se pune deci întrebarea dacă modelul chinez, „o ţară, două sisteme”, va putea rezista şi ce nume va obţine actuala generaţie tânără din Hong Kong, care „nu e prgamatică, precum cea precedentă” şi s-a obişnuit cu democraţia, nemaivrând să renunţe la ea”.
Ziarul din Frankfurt pledează pentru compromisuri de ambele părţi, dar relevă că acest cuvânt „nu face parte din vocabularul actualului lider al partidului comunist chinez, Xi Jinping”, un lider care îşi construieşte în prezent o bază de putere comparabilă cu a lui Mao şi Deng Xiaoping.
Ce urmăreşte China comunistă se ştie. Regimul vrea sistemul monopartit din care să lipsească orice urmă de opoziţie, înăbuşirea disidenţei în Tibet şi provincia musulmană, Xinjiang, unificarea cu Taiwanul în pofida voinţei locuitorilor din insulă şi păstrarea actualei formule pentru Hong Kong. Potrivit ziarului din Frankfurt, în această privinţă regimul comunist de la Peking se teme "mai mult de o posibilă secesiune" a fostei colonii britanice, "decât de extinderea protestelor" din Hong Kong asupra Chinei continentale.
Comentatorii germani se mai ocupă intens de pericolului jihadist, precum şi de maltratarea de refugiaţi în unele cămine de azilanţi din Republica Federală.
Crima organizată în Germania
Nu puţini se întreabă ce-i oare de făcut contra creşterii numărului de delicte penale? Hoţiile, escrocheriile şi spargerile, ca şi înşelăciunile în internet au luat proporţii în Germania, unde, potrivit raportului prezentat miercuri de ministrul federal de interne, Thomas de Maiziere, activează tot mai intens bande străine.
Delictele crimei organizate care, conform raportului ministerial, au luat amploare, privesc domenii clasice precum traficul de droguri şi furturile de automobile, dar şi unele noi. De pildă, după cum relevă ziarului Osnabrücker Zeitung, spargeri şi escrocheriile comise la telefon. În mod interesant, demnitarii nu s-au sfiit să numească şi originea etnică a celor care controlează aceste domenii de activitate ilegală.
Allăm astfel, din ziarul german, că stupefiantele sunt controlate de albanezi, furtul de maşini de polonezi şi lituanieni, în vreme ce resortisanţi ai fostelor republici sovietice sunt, frecvent, autori de spargeri, făptaşii germani fiind de regulă rockeri.
Unele ziare, precum Frankfurter Rundschau, îl laudă pe ministru pentru că a avut curajul de a semnala implicarea străinilor într-un mod adecvat, fără vreun derapaj xenofob.
Cotidianul de stânga din Frankfurt relevă, în context, că miza demnitarului creştin-democrat nu e doar combatarea cât mai operativă a fărădelegilor, ci şi contracararea populiştilor de dreapta ai „Alternativei pentru Germania”. E vorba de un partid recent creat, care a obţinut de curând importante succese electorale în alegerile regionale din estul Germaniei.
Die Welt elogiază modernizarea instrumentelor poliţieneşti de luptă contra delincvenţei, evidenţiind în special ameliorarea prin europenizare a băncilor de date. Ca atare, poliţiile din ţările sud-est europene, din Italia, sau alte state ale UE, nu mai sunt singure şi lipsite de sprijin în faţa reţelei transfrontaliere a crimei organizate.
Ebola în vest
O veritabilă nervozitate, cu accente pe alocuri isterice a cuprins o parte a presei americane după apariţia primului caz de Ebola pe teritoriul texan. Îngrijorarea se manifestă şi în vestul Europei, deşi o serie de comentatori nu se arată prea surprinşi.
Întrucât epidemia de „Ebola s-a extins atât de mult în vestul Africii, era previzibil ca maladia să se răspândească şi pe alte continente”, relevă bunăoară Frankfurter Allgemeine Zeitung, trimiţând la turismul „în masă, care a transportat şi în trecut, pe toate meridianele”, varii surse de infecţie.
Dar ziarul conservator german nu-şi face griji privind capacitatea Statelor Unite de a zăgăzui eficient epidemia. Die Welt scoate în evidenţă că şi autorităţile şi specialiştii din Germania s-au pregătit serios, amplificându-şi vigilenţa, spre a limita eventualele pagube provocate de Ebola.
Demn de semnalat este şi un comentariu apărut în ziarul renan Rhein-Post. Cotidianul din Düsseldorf condamnă aroganţa celor care, în Apus, au crezut că Ebola nu i-ar privi, chipurile, decât pe africanii "cei înapoiaţi", nu şi ţările civilizate. Ziarul le recomandă tuturor, pe lângă vigilenţă, evitarea oricărei forme de isterie.
</doc>
<doc docid='dw_17959035' lang='ron' type='mono' source='https://www.dw.com/ro/ro/lupta-contra-si-apropie-occidentul-de-moscova/a-17959035' term='ebola'>
La prima vedere, lucrurile par neschimbate. Televiziunea publică din Rusia nu scapă nicio ocazie de a huli Occidentul. Bunăoară, săptămâna trecută, crainica ştirilor a citat cu nedisimulată satisfacţie declaraţiile preşedintelui iranian Hassan Ruhani în faţa Adunării Generale a ONU. Consolidarea miliţiilor teroriste ale "Statului Islamic" în Irak şi Siria, a spus liderul iranian, este consecinţa "greşelilor strategice ale Vestului".
N-au dispărut defel nici contrele verbale. "Mi s-a părut realmente bizar ca preşedintele american să spună, de mai multe ori, că lumea a devenit mai liberă şi mai sigură", a spus ministrul rus de externe, Serghei Lavrov, referindu-se la discursul lui Barack Obama în cadrul aceluiaşi eveniment.
Şeful diplomaţiei ruse s-a şi întrebat, în context, dacă Obama chiar a vorbit serios, când a făcut respectivele afirmaţii.
De altfel, Lavrov a arătat că este consternat să audă că liderul american plasează Rusia - în contextul acţiunilor Moscovei în Ucraina - pe locul doi în clasamentul ameninţărilor la adresa păcii mondiale, după epidemia de Ebola şi înaintea terorismului islamist.
Avioane ruseşti în Irak
Totuşi, deşi precaritatea situaţiei din Ucraina continuă să afecteze masiv relaţiile între Rusia şi Vest, lupta contra grupărilor teroriste ale Statului Islamic din Orientul Apropiat a creat o apropiere fără precedent în ultimele luni între Moscova şi lumea occidentală. În context, Rusia a votat în cadrul Consiliului de Securitate al ONU în favoarea rezoluţiei americane privind miliţiile islamiste. Prin urmare, toate statele sunt obligate să sisteze orice fel de ajutor acordat extremiştilor.
De asemenea, Kremlinul a reacţionat cu ponderaţie după închegarea coaliţiei anti-SI, propusă şi condusă de Statele Unite, subliniind, însă, că Rusia nu va face parte din aceasta. "Coaliţia împotriva Statului Islamic nu este un club de petrecere, nu aşteptăm nicio invitaţie şi nici nu vom cumpăra bilete de intrare", a declarat un reprezentant al Ministerului rus de Externe agenţiei ruseşti de ştiri Interfax. Oficialul a mai declarat că Rusia susţine, deja, ţările care luptă împotriva Statului Islamic.
Serghei Lavrov, ministrul rus de externe
Este vorba, în primul rând, de ajutoare militare destinate Irakului. În vara anului acesta, Rusia ar fi livrat guvernului de la Bagdad câteva zeci de avioane de luptă Suhoi Su-25 şi un număr neprecizat de elicoptere militare Mi-28. În iulie, Bagdadul şi Moscova ar fi semnat un contract foarte consistent privind achiziţionarea de lansatoare de rachete ruseşti şi alte echipamente militare. "De multă vreme, fără existenţa vreunei coaliţii, noi ajutăm Irakul, Siria şi alte ţări din regiune în lupta cu acest rău", a declarat ministrul rus de externe, Serghei Lavrov.
Moscova, atentă la Siria
În vreme ce, în Irak, Rusia şi SUA se află în aceeaşi barcă, Siria continuă să fie un focar de tensiuni între cele două mari puteri. Moscova, care a criticat recentele raiduri aeriene ale americanilor şi partenerilor lor în Siria, a solicitat ca astfel de operaţiuni militare să se desfăşoare doar cu aprobarea guvernului de la Damasc. Statele Unite resping, însă, propunerea. Washingtonul consideră că preşedintele sirian Bashar al-Assad nu mai are nicio legitimitate.
Încă din vremurile Uniunii Sovietice, Siria a fost un important aliat al Rusiei. De la începerea războiului civil din Siria, în 2011, Moscova a protejat vizibil regimul de la Damasc, împiedicând, în mai multe rânduri, rezoluţii dure împotriva acestuia.
De altfel, tot Rusia a şi convins Siria, in extremis, să predea armele chimice pentru a fi distruse. Acest fapt a anulat iminentele - la acea vreme - raiduri aeriene americane împotriva armatei siriene. Kremlinul se teme însă că, acum, folosindu-se de pretextul luptei împotriva terorismului, Statele Unite ar putea bombarda nu doar trupele Statului Islamic, ci şi armata lui Bashar al-Assad.
Prin urmare, Moscova acuză americanii că folosesc "standarde duble" în Siria. "Când a fost propusă susţinerea guvernului sirian în lupta contra teroriştilor, nimeni n-a vrut să ne asculte", a spus ministrul rus de externe.
Statul islamic ameninţă Rusia
Susţinerea indirectă a luptei contra SI de către Rusia înseamnă, de fapt, autoapărare. Nu mai departe de acum câteva săptămâni, miliţiile islamiste l-au ameninţat pe preşedintele Vladimir Putin, că vor "elibera" Caucazul de Nord. "Ameninţările cu atentate teroriste în Caucaz trebuie luate în serios", a spus, în context, Mihail Marghelov, preşedintele Comitetului pentru relaţii externe al Consiliului Federaţiei.
Există analişti care presupun nu doar că unii din luptătorii SI, activi în Siria, provin din Rusia, ci şi că, pe teritoriul rusesc există mulţi militanţi ai acestei grupări. De altfel, la începutul lunii septembrie, autorităţile ruse au arestat un membru al organizaţiei chiar la Moscova. Simultan, în reţelele de socializare, paginile organizaţiei teroriste sunt permanent blocate.
</doc>
<doc docid='dw_17954989' lang='ron' type='mono' source='https://www.dw.com/ro/ro/comentariu-sua-revin-pe-câmpul-de-luptă/a-17954989' term='ebola'>
Fermitatea cu care şeful Casei Albe vrea să combată terorismul a reieşit nu doar din discursul rostit la sediul ONU de la New York, ci chiar cu o zi înainte, prin deschiderea atacurilor aeriene asupra poziţiilor deţinute de miliţiile teroriste ale Statului Islamic (SI) din Siria. Această escaladare în preajma reuniunii din metropola americană s-ar putea dovedi drept o abilă mutare de şah. Susţinerea internaţională de care s-a bucurat extinderea atacurilor aeriene asupra SI reprezintă pentru preşedintele, intens criticat pentru îndelunga sa ezitare, un prim succes politic în acest context.
Mai important încă e faptul că pe marginea Adunării Generale a ONU evoluţia capătă o dinamică proprie. Ceea ce întăreşte poziţia preşedintelui Obama şi a coaliţiei sale contra terorii SI.
Mesajul preşedintelui american adresat Naţiunilor Unite s-a remarcat printr-o retorică strălucită şi claritate rară: lumea se află în faţa unei ameninţări fără precedent, reprezentată de terorismul internaţinal şi ideologia extremistă. Dar America a revenit pe câmpul de luptă. Obama şi-a reiterat promisiunea nu numai de a combate cu duritate Statul Islamic, ci şi de a-l nimici.
Gero Schließ
Obama apelează la aliaţi
În viziunea lui Barack Obama, America nu luptă singură contra SI, ci laolaltă cu aliaţii săi. El a ţinut să sublinieze că această luptă nu este una motivată cultural sau religios contra lumii musulmane. Un succes diplomatic al demerslui preşedintelui Obama a fost angrenarea a cinci state arabe în atacurile aeriene asupra poziţiilor SI din Siria. Este dealtfel întâia dată de la Primul Război din Golf că Washingtonul reuşeşte să formeze o coaliţie cu participarea statelor arabe.
Apelul înflăcărat adresat de Obama la New York comunităţii internaţionale, de a se alătura luptei contra SI, nu va rămâne cu siguranţă fără ecou. Marea Britanie şi Turcia au anunţat deja că sunt dispuse să se alăture operaţiunilor militare anti-teroriste. Fără îndoială că şi alte ţări îşi vor manifesta interesul. Şi nu e nevoie de prea mari calităţi profetice pentru a anticipa că Germania nu se va limita doar la livrarea de armament combatanţilor kurzi.
Rămân şi unele întrebări deschise
Obama n-ar fi Obama dacă n-ar evidenţia dimensiunile politice ale demersului. Pledoaria sa în favoarea unei cooperări internaţionale şi căutarea, în cele din urmă, a unei soluţii politice de rezolvare a conflictelor s-a bucurat de puternică susţinere în plenul Adunării Generale a ONU.
Apelul lui Obama e, sigur, şi pe placul şefului diplomaţiei germane, Frank-Walter Steinmeier, care argumentează în mod similar. Obama are dreptate atunci când susţine că doar demersurile politice multilaterale au în final şanse de succes, fie că e vorba de criza din Ucraina, de negocierile cu Iranul pe tema programului său nuclear, de protecţia climei şi chiar şi de stoparea răspândirii virusului Ebola. Şi pentru aceasta e nevoie de fermitate, a mai arătat liderul de la Washington, oferind drept exemplu conflictul din Ucraina. Obama a criticat, în context, Rusia pentru încălcarea de către aceasta a ordinii mondiale postbelice, dar a lăsat să se înţeleagă că încă mai speră ca Putin să-şi schimbe poziţia.
La New York, Obama n-a reuşit totuşi să elimine toate contradicţiile existente. De pildă ce politică vor adopta SUA faţă de regimul Assad, căruia, fără să vrea, i-au dat o mână de ajutor, prin bombardarea poziţiilor SI din Siria? Sau cum vor implica mai puternic Iranul în demersurile politice şi militare contra SI, aşa cum şi-ar dori europenii, înainte de toate ministrul german de Externe, Steinmeier?
Reproşurile cu care s-a văzut confruntat preşedintele Obama, de a avea dubii şi a fi prea ezitant, s-au risipit în urma hotărârii demonstrate de acesta pe un ton neobişnuit de marţial, de a eradica terorismul sângeros al SI. Am asistat la o prezenţă şi un discurs puternic.
</doc>
<doc docid='dw_17954583' lang='ron' type='mono' source='https://www.dw.com/ro/ro/ue-în-lupta-contra-ebola/a-17954583' term='ebola'>
"Există numeroase întrevederi şi discuţii atât la nivel european şi internaţional cât şi cu guvernele ţărilor afectate de virusul Ebola", afirma Phillipe Maughan, reprezentant al organizaţiei europene ECHO, la întoarcerea sa dintr-o vizită în Liberia şi Sierra Leone. "Cu toate acestea, ne lipsesc oamenii dispuşi să lupte contra maladiei în prima linie a frontului", s-a plâns Maughan.
Într-o dare de seamă înaintată OMS, şefa organizaţiei internaţionale "Medici fără frontiere", Joane Liu, a fost foarte tranşantă: "Omenirea pierde lupta. Politicienii nu reacţionează cum trebuie în faţa acestei ameninţări globale. În vestul Africii, numărul bolnavilor care mor creşte constant. Carantinele devin neîncăpătoare."
"Medici fără forntiere" tratează aproximativ două treimi din pacienţii infectaţi cu virusul Ebola, din vestul Africii. Organizaţia îşi desfăşoară activitatea inclusiv cu sprijin material din partea Comisiei Europene de la Bruxelles.
"Nu avem personal medical"
Nu banii sunt problema, ci lipsa personalului medical - sunt de acord CE şi ONG-urile. "Medici fără frontiere a tras semnalul de alarmă cu luni în urmă. Răspunsul a venit prea târziu, iar ajutorul a fost prea mic", spune Joane Liu.
"S-ar putea ca reacţia comunităţii internaţionale să fi fost prea lentă", admite Phillipe Maughan. Reprezentantul ECHO adaugă, totuşi, că nici în Europa, nici în alte părţi ale lumii nu prea se găseşte personalul necesar: "Echipele medicale ar trebui, mai întâi, organizate. Trebuie pusă la punct partea logistică şi găsiţi voluntari. În cazul Ebola nu e deloc simplu fiindcă boala este extrem de periculoasă."
Sierra Leone
Cu toate acestea, comunitatea internaţională se străduieşte să ajute ţările afectate de virus. Până la reducerea numărului de persoane infectate va mai dura luni bune, apreciază Phillipe Maughan.
Boala nu alege
"Criza ia amploare. În acest sens, sporirea ajutoarelor - mai ales suplimentarea numărului de paturi în centrele de tratare a bolii - nu e soluţia ideală", crede directorul adjunct al Autorităţii europene de asistenţă pentru dezvoltare, Marcus Cornaro.
Soldaţii americani şi germani vor fi trimişi în Africa numai cu misiunea de amenajare a centrelor sanitare. Pentru funcţionarea acestora va fi nevoie de personal calificat. ONG-urile active în regiune sunt dependente de echipe medicale, de şoferi, de personal auxiliar sau Pompe Funebre.
Or, tocmai găsirea acestor ajutoare e partea cea mai complicată. La faţa locului, oamenii văd medici şi voluntari murind de Ebola - a declarat în faţa Parlamentului European ambasadorul Ibrahim Soire (Sierra Leone). "Virusul îi ucide şi pe cei care ajută. Până acum am pierdut 34 de persoane, dintre care 4 medici. Lumea e înspăimântată. Am început să ne confruntăm şi cu alte probleme în sistemul de sănătate: din cauza epidemiei, aproape toate spitalele particulare şi-au restrâns activitatea sau chiar au sistat-o."
Mai multă disciplină
Oricât ar fi de consistent, doar ajutorul străinătăţii nu va împiedica răspândirea virusului - afirmă reprezentantul UE, Marcus Cornaro. Decisive sunt informarea populaţiei şi disciplina individuală. În cazul virusului Ebola, care nu se transmite pe calea aerului, profilaxia ar fi cea mai eficientă cale de reducere a numărului de noi infecţii.
"Elementul esenţial este răspunderea fiecărui om în parte, a structurilor tradiţionale, a bisericilor şi a autorităţilor locale de a înţelege că Ebola nu e un rău pe care-l poţi scoate afară din casă cu făraşul. Virusul poate fi învins numai prin disciplină şi prin respectarea regulilor de igienă."
Marcus Cornaro
În opinia lui Marcus Cornaro, izolarea anumitor zone, închiderea graniţelor sau anularea zborurilor sunt măsuri exagerate. Dezinfectarea mâinilor, verificarea temperaturii corporale şi măsurile de precauţie sporite la înhumarea bolnavilor decedeaţi ar fi mult mai eficiente.
Ebola ar putea genera noi crize
Marcus Cornaro respinge acuzaţiile şefei organizaţiei "Medici fără frontiere", Joane Liu. Reprezentantul UE susţine că birocraţii de la Bruxelles n-au stat pe grămezi de bani fără să facă nimic:
"Avem încurajarea statelor membre. Fireşte, Comisia de la Bruxelles şi-ar dori mai multă mobilizare, dar sunt convins că vom reuşi să facem rost de personal medical, echipament şi logistică."
Marea Britanie, Franţa şi Germania au promis ajutor. CE are acum la îndemână 150 de milioane de euro, în total. Din aceşti bani, aproximativ 100 de milioane de euro reprezintă sprijin la bugetele ţărilor afectate de Ebola.
Cu ajutor european, statele vest-africane vor trebui să încerce să-şi pună pe picioare sistemele medicale şi să organizeze transporturi de alimente către populaţie. În prezent, performanţa economică a acestor ţări lasă de dorit. Chiar şi în condiţiile în care virusul ar fi eradicat, efectele crizei declanşate de lupta contra epidemiei se vor resimţi multă vreme de-acum încolo. Prin urmare, UE este pregătită să suplimenteze ajutoarele de dezvoltare destinate acestei regiuni de pe glob.
</doc>
<doc docid='dw_17927887' lang='ron' type='mono' source='https://www.dw.com/ro/ro/opinie-război-declarat-epidemiei-ebola/a-17927887' term='ebola'>
Durează mult până când dramele umanitare din Africa ajung în centrul atenţiei în Europa.
Fiecare catastrofă umanitară nu reprezintă decât o dovadă în plus. Fie că este vorba de inundaţii, foamete, SIDA sau victimele înecate în Mediterană în căutarea unei vieţi mai bune, Europa se eschivează, până când iniţiativele politice nu mai pot fi evitate. Criza generată de Ebola este cea mai nouă şi, de departe, cea mai dramatică dovadă de ezitare. Chiar şi cei mai experimentaţi medici, voluntari şi jurnalişti nu au mai văzut niciodată o situaţie atât de gravă şi complexă. De săptămâni întregi, organizaţii precum "Medici fără frontiere" prezintă în detaliu dramatismul situaţiei şi condamnă lipsa de reacţie a comunităţii internaţionale. Persoanele infectate cu acest virus nu au acces în centre de tratament, spitalele se baricadează, medicii şi asistentele devin victime sau se retrag din calea epidemiei. Cadavrele rămân să putrezească pe străzi. Guvernanţii se refugiează dincolo de graniţele propriei ţări, economiile sunt la pământ, sistemele sociale oricum slabe îşi dau ultima suflare. Numărul victimelor, ajuns momentan la cca. 2500 nu a alertat încă îndeajuns de mulţi responsabili.
"Catastrofă fără precedent"
Claus Stäcker
Organizaţia Mondială a Sănătăţii se referă la "o criză fără precedent în perioada modernă". Coordonatoarea Naţiunilor Unite pentru Ajutor Comunitar, Valerie Amos, avertizează asupra unui "colaps", care ameninţă statele de pe coasta vestică a Africii. Apeluri disperate au fost lansate şi de preşedinta Liberiei, Ellen Johnson-Sirleaf, către guvernele din toată lumea, de la cel australian până la cel din Rusia. În scrisoarea trimisă cancelarei Merkel, preşedinta Liberiei arată că: "fără mai mult ajutor din partea dumneavoastră vom pierde această bătălie"
E nevoie de poduri aeriene, de personal medical, de paturi de campanie, de spitale şi centre de tratement mobile. Campaniile de informare lansate de media din zonă trebuie sprijinite. Naţiunile Unite apreciază că în prezent este nevoie acută de aproape 800 de milioane de euro, din care aproape jumătate trebuie să ajungă în Liberia. Până în prezent nu s-a confirmat decât mai puţin de o treime din necesarul fondurilor de ajutor. Guvernul federal a promis iniţial alocarea a 2,7 milioane de euro, suplimentând apoi cu alte 9 milioane. Se verifică şi alte modalităţi de alocare a ajutoarelor.
Război cu arme de pace
Era şi momentul. Statele Unite ale Americii dau un exemplu. Cu totul diferit faţă de intervenţiile militare de până acum, iniţiativa trimiterii a 3000 de soldaţi, cu corturi, paturi şi aparatură medicală în Liberia nu va întâmpina nici un fel de critici. Intervenţia armată este eficientă: logistica militară şi structurile clare de comandă accelerează lupta împotriva epidemiei. În situaţii de criză şi vechile rivalităţi sunt date uitării. Cuba a trimis în mod oficial 165 de medici. China vrea să trimită 59 de experţi în domeniul sănătăţii. Până şi Malaezia va livra 21 de milioane de perechi de mănuşi din cauciuc.
În sfârşit, moartea care bântuie în Africa sensibilizează, inclusiv pe europeni. Până la sfârşitul anului, numărul celor infectaţi cu virusul Ebola ar putea creşte de patru ori, ajungând la circa 20.000, avertizează Naţiunile Unite. Infecţia echivalează cu o condamnare la moarte.
Pe bună dreptate, organizaţia caritabilă "Medici fără frontiere" continuă să se mire că rămâne principalul liferant de paturi pentru bolnavi în ţările afectate de Ebola. Eforturile depuse de voluntarii organizaţiei sunt supraomeneşti, iar suferinţele pacienţilor de nedescris. Pentru soarta celor respinşi nu există nici un fel de cuvinte.
</doc>
<doc docid='dw_17927713' lang='ron' type='mono' source='https://www.dw.com/ro/ro/psst-nu-mai-spune-la-nimeni/a-17927713' term='ebola'>
Vor depinde în bună măsură de puterea lor de a respinge bizantinismul şi mitologia uneltirilor tenebroase, a conjuraţiilor scabroase şi a maşinaţiunilor spectaculoase.
Când nu-i ia minţile naţionalismul, abil manevrat de ticăloşi, precum promotorii secesionismului scoţian, care nu se dau în lături de la campanii contondente de intimidare, occidentalul de rînd are în principiu o manieră sobră şi la obiect de a vedea lucrurile. Întrucât dispune de o presă realmente liberă şi nu e manipulat ordinar şi sistematic va judeca politicienii lucid şi raţional, prin prisma rezultatelor palpabile şi a biografiei lor verificabile.
Pe Obama, de pildă, îl va lăuda că a sărit fie şi într-un târziu în ajutorul victimelor epidemiei de Ebola şi că s-a hotărât, în fine, să frâneze expansiunea sângeroasei barbarii teroriste numite ISIS. Concomitent, îl va critica sec pentru caracterul tardiv şi insuficient al unor măsuri luate fără tragere de inimă, deşi ar fi trebuit să-i fie clar din capul locului că nu-şi va putea învinge vrăjmaşii fără forţe terestre, iar terorismul nu s-ar fi întărit dacă, în calitatea sa de preşedinte american, intervenea la timp în Siria şi nu-şi retrăgea trupele din Irak. În fine, îl va condamna fără drept de apel pentru că a permis Rusiei să scindeze Ucraina şi să-i anexeze teritoriile, împingând mult înapoi democraţiile.
În raport cu acest mod arid de a vedea lucrurile, e frapantă uşurinţa cu care în România se acceptă ca argumente solide luxuriante aiureli, scorneli, sofisme şi teorii ale conspiraţiei ce simplifică abuziv un adevăr complex, spre a înlesni nemeritate succese electorale celor ce-l falsifică.
Stând de vorbă cu o bucureşteancă de treabă, educată şi de familie bună am aflat cele mai diverse amănunte din categoria zvonuri, snoave, poveşti, basme şi gogoşi despre cei mai importanţi actori politici români. Mi s-au pus în vedere în special ştiri despre partea nevăzută, ocultă, potenţial sinistră a acestor personaje, obliterându-se faptele lor vizibile.
În mod caracteristic, din cascada de pseudoinformaţii înmagazinate şi reproduse în discuţia cu mine, respectabila doamnă n-a reuşit să extragă decât o concluzie extrem de anemică, aflată în flagrant contrast cu abundenţa incomensurabilă a detaliilor concrete „ştiute”. În final, mi-a spus că, dată fiind situaţiunea, vezi bine, îi e aproape imposibil să-mi spună cu cine ar vota. Ceea ce nu înseamnă că puţinătatea ştiinţei ar fi determinat-o să evite manifestarea de păreri ferme. Avea chiar idei fixe.
Bazate pe ce presupunea că s-ar situa sub linia de plutire, convingerile inebranlabile ale interlocutoarei mele s-au arătat până la urmă imposibil de zguduit cu argumente logice din categoria celor ancorate în concreteţea faptelor şi în istoria veritabilă. Alimentată consistent cu anti-băsism virulent din specia demonizantă propagată de Vocea Rusiei şi Antene, femeia nu s-a mulţumit să reia insistent interpretări fanteziste ale psihismului actorilor discutaţi şi ale bilanţului lor politic, ci s-a transformat ad hoc în detractoare harnică a preşedintelui aflat la final de mandat. Ca şi cum miza reală a scrutinului prezidenţial ar fi fost trecutul, nu viitorul ţării.
În privinţa trecutului s-a arătat complet refractară la ipoteze potrivit cărora, în pofida impopularităţii lor, guvernările precedente ar fi avut în ele ceva bun. N-au convins-o nici realizările guvernului Boc în sfera educaţiei, nici binele macroeconomic, mult elogiat în vest, al programului de austeritate al administraţiei sale, nici succesul Monicăi Macovei în materie de justiţie independentă. I se fixase într-un mod de neclintit pe circumvoluţiuni imaginea indusă de propaganda antibăsistă a unui premier Boc redus la obedienţa sa faţă de un preşedinte, ale cărui tendinţe "dictatoriale” ar fi fost evidente. Şi, ca şi cum în SUA Al Capone ar fi fost osândit pentru crime şi nu pentru o banală evaziune fiscală, femeia s-a arătat extrem de nemulţumită că un oligarh securist de teapa lui Voiculescu n-ar fi fost trimis după gratii „pentru ce trebuia”.
Oripilată de comunism, de partidul-stat şi plagiat, de alianţele lui Ponta cu inşi ca fondatorul PC, de inaderenţa cronică la adevăr a liderului PSD-ist, de slăbiciunea lui pentru dictaturi răsăritene, ca şi pentru marii penali, femeia avea totuşi certitudinea că nu-l poate vota pe Victor Ponta.
Dar de aici încolo începeau s-o frământe îndoieli abisale. În final s-a văzut că, din motive legate de imaginea unui presupus radicalism pe care i-a lipit-o de frunte religia antibăsistă, ca şi din alte raţiuni obscure, conspiraţioniste, anti-europene, gen „ne-a vorbit de rău în vest”, n-ar prea vrea s-o susţină pe Macovei. Nici cu Johannis, „îmbogăţit nu se ştie cum” n-ar fi votat. De Udrea, nici vorbă nu putea fi.
A lăsat să se întrevadă că inima îi dădea ghes să-l sprijine pe Tăriceanu. Pe care, în ciuda obligaţiilor sale faţă de premier şi a reeditării, din poziţia de preşedinte al Senatului, a isteriei suspendării lui Băsescu, refuza febril să-l considere demagog şi marionetă a PSD, ori să priceapă că a-l vota înseamnă a-l vota pe Victor Ponta.
Am bănuit că, dintr-o comprehensibilă febleţe de celibatară faţă de prezentabilul ex-premier a căzut în mrejele scribului de bileţele roz îndemnându-şi prezidentul să intervină în treburile justiţiei şi că, prin urmare, doamna nu poate vedea adevărul pentru că nu vrea. Dar dumneaei, cu elanul straniu al religiei ei negative, având în centru "dictatura Băsescu", nu reprezintă tocmai un caz singular.
Se poate uşor imagina cum se gândeşte în segmente mai puţin şcolite. Obiceiul de a fora adânc şi de a te avânta halucinant spre a pretinde o imaginară superioritate intelectuală, de a simţi enorm şi de a vedea monstruos, de a cotiza la subtilităţi şi bizantinisme frizând delirul paranoic, de a prelua şi reproduce iluzii simplificatoare şi manipulatoare e o extinsă frivolitate în societăţile insuficient deschise şi democratizate, în care conceptele de cetăţean şi de opoziţie n-au tradiţie.
Nici o dictatură modernă nu se mai instaurează în Rusia, în lumea arabă sau aiurea înainte de a fi intens pregătită prin naţionalism şi fundamentalism, prin varii forme de antisemitism şi antiamericanism, prin anemierea organismului social cu ajutorul unor lugubre legende ca hitleristul mit al „pumnalului înfipt în spatele Germaniei".
Crede-mă. Ţi-o zic cinstit. Dar, psst. Nu mai spune la nimeni
</doc>
<doc docid='dw_17857114' lang='ron' type='mono' source='https://www.dw.com/ro/ro/epidemia-de-ebola-mai-gravă-decât-s-a-crezut/a-17857114' term='ebola'>
Organizaţia Mondială a Sănătăţii a declarat la Geneva, citând colaboratori aflaţi la faţa locului, că numărul oficial al deceselor şi îmbolnăvirilor nu corespunde realităţii, fiind în fapt mult mai mare. Potrivit organizaţiei aflată sub egida ONU, 1069 de oameni au decedat până acum de ebola, majoritatea în Sierra Leone, Liberia şi Guineea. Alţi 1975 de oameni s-au infectat. Între timp, Nigeria a raportat decesul celui de-al patrulea bolnav. Din cauza riscurilor, SUA au cerut rudelor angajaţilor ambasadei din Sierra Leone, să părăsească ţara. Este vorba de o măsură de precauţie, dat fiind că îngrijirea medicală lasă de dorit în statul african, potrivit Departamentului de Stat de la Washington. Pe de altă parte, preşedintele SUA, Barack Obama, a avut discuţii telefonice cu preşedintele din Sierra Leone, Ernest Bai Koroma, şi cu preşedina Liberiei, Elle Johnson-Sirleaf. Ambii şefi de stat au primit asigurări de sprijin din partea Casei Albe.
Consfătuiri privind ajutoare de urgenţă
OMS anticipează o extindere a epidemiei de ebola în următoarele săptămâni. Cu o săptămână în urmă, epidemia fusese declarată oficial o urgenţă pentru sistemul internaţional de sănătate. Şefa OMS, Margaret Chan, s-a întâlnit joi cu mai mulţi ambasadori la ONU pentru consfătuiri legate de ajutoarele de urgenţă ce pot fi oferite statelor afectate.
Primele cazuri de ebola au fost raportate în martie în Guineea, dar între timp se ştie că primele cazuri de îmbolnăvire au avut loc în decembrie. Virusul s-a răspândit apoi cu repeziciune în Liberia şi Sierra Leone. Este vorba de prima răspândire a mortalei epidemii în vestul Africii şi de cea mai gravă epidemie de ebola din câte s-au cunoscut până în prezent.
</doc>
<doc docid='dw_17827718' lang='ron' type='mono' source='https://www.dw.com/ro/ro/comentariu-goana-după-vinovaţi-ar-fi-stupidă/a-17827718' term='ebola'>
Epidemia de Ebola din vestul Africii este extrem de îngrijorătoare. Cel mai important acum este împiedicarea răspândirii virusului şi în alte regiuni. Căutarea posibililor vinovaţi de această situaţie ar fi un demers greşit. La fel de nepotrivit ar fi şi să le reproşezi ţărilor afectate că n-au fost în stare să ţină sub control virusul. Sau să acuzi cercetărorii că n-au fost capabili să creeze un vaccin înainte de declanşarea epidemiei.
Tristul adevăr este că, în ciuda progreselor medicale, omul rămâne o fiinţă vulnerabilă. Ebola ne aminteşte acum că suntem nişte simpli muritori şi că, uneori, nici măcar ştiinţa avansată nu ne ajută să controlăm totul.
Şi nu numai Ebola, ci şi alţi viruşi ne pun în aceeaşi situaţie. Conform Organizaţiei Mondiale a Sănătăţii, virusul gripal face între 250 000 şi o jumătate de milion de victime anual - mult mai multe decese comparativ cu Ebola. Totuşi, se pare că ne-am obişnuit cu pericolul.
Fabian Schmidt
Desigur, lucrul acesta nu înseamnă că riscurile epidemiei de Ebola ar trebui subestimate. Virusul este extrem de contagios, are perioadă de incubaţie destul de scurtă şi, în majoritatea cazurilor, provoacă deces.
Tocmai de aceea boala ar putea fi relativ bine împiedicată. Sună paradoxal, dar este adevărat: înmulţirea virusului nu poate trece neobservată. Acolo unde apare Ebola, medicii pot interveni imediat. Virusul este cunoscut în vestul Africii încă din 1976. Epidemiile de până acum n-au devenit pandemii mondiale.
Din cauză că e foarte răspândit printre animalele sălbatice, virusul nu va putea fi niciodată eradicat, dar poate fi ţinut sub control, dacă se intervine cu toate mijloacele. Cel puţin în regiunile cele mai afectate, fără o bună informare a populaţiei nu se va schimba nimic. Oamenii ar trebui învăţaţi ce pericole poate ascunde carnea de vânat, ar trebui să ştie să recunoască simptomele bolilor şi să nu mai încerce să-şi trateze singuri bolnavii.
O altă condiţie esenţială a luptei contra Ebola ar fi combaterea sărăciei. Viruşii şi bolile letale pot fi ţinute la distanţă, dar e greu s-o faci cu oameni a căror existenţă depinde de liliecii şi rozătoarele vânate sau cu părinţi care nu-şi pot trimite copiii la şcoală - unde se învaţă inclusiv reguli de igienă şi îngrijire a sănătăţii.
</doc>
<doc docid='dw_17826137' lang='ron' type='mono' source='https://www.dw.com/ro/ro/tuneluri-teroriste/a-17826137' term='ebola'>
Această epidemie, care afectează mai multe ţări africane „a scăpat de sub control”, avertizează Liberation.
Ziarul parizian de stânga deplânge cele peste 700 de victime înregistrate în ultima explozie a maladiei descoperite în 1976 şi relevă că „Liberia şi Sierra Leone şi-au plasat regiuni întregi în carantină. Totuşi, demersurile de zăgăzuire a epidemiei sunt tardive şi ridicole într-o Africă tot mai deschisă. Un ministru britanic n-a exclus posibilitatea de se descoperi bolnavi şi în Regatul Unit, chiar dacă experţii sunt de acord că e puţin probabil ca epidemia să ajungă în ţările din nord. Totuşi, într-o lume globalizată, nimeni nu poate garanta că o epidemie nu va depăşi hotarele celor săraci din Africa...”
Îngrijorări similare împărtăşeşte şi ziarul L’Alsace. Cotidianul alsacian atrage atenţia asupra riscurilor la care se expun societăţile aeriene (care transportă călători bolnavi) şi revendică, din raţiuni umanitare, „o solidaritate medicală”.
Spaniolul El Mundo e de acord şi solicită la rândul său o mai „susţinută atenţie a lumii întâi”, în speţă "a ţărilor prospere", acordată pericolului reprezentat de Ebola. Iar cotidianul danez Politiken deplânge absenţa unui vaccin, deşi maladia a fost descoperită cu 40 de ani în urmă.
Nevaccinată împotriva unei politici financiare şi economice falimentare a rămas şi Argentina. Unii editorialişti contrazic totuşi ziarul conservator din Frankfurt care, prin trimitere la melodia de succes a Madonnei, anunţa vineri, pe prima sa pagină, că „nimeni nu te va plânge, Argentina”.
O serie de ziare de stânga o fac totuşi, vărsând lacrimi pentru statul condus de Cristina Kirchner, spre a putea lovi apoi cu şi mai mare sete în capitalismul simbolizat de fondurile de mare risc care insistă, în conformitate cu un verdict al justiţiei, să ceară administraţiei de la Buenos Aires să-şi achite datoriile.
Alţi editorialişti, ceva mai lucizi, atrag atenţia asupra perniciosului etatism practicat de regimul Krichner într-o Argentină care numai de populism, naţionalism, socialism şi colectivism n-ar avea nevoie. Die Presse, din Austria, regretă acest „populism virulent” afirmând, în consens cu varii editorialişti europeni, că "Argentina a ajuns în bancrută tocmai din cauza acestui populism".
Ziarul stabileşte legătura cauzală dintre un regim care, spre a se perpetua, are nevoie neapărat de inventarea unor inamici externi şi problemele financiare ale statului condus de acest regim, care a găsit util să-i obţină pe vrăjmaşii politic convenabili în persoana fondurilor speculative de mare risc.
În consens cu alt ziar vienez, dar de stânga, şi-anume Der Standard, cotidianul conservator relevă că „ţările care au nevoie de bani sunt obligate să joace după regulile jocului”. Die Presse conchide că fondurile hedge „ar putea fi cauza directă a morţii (financiare) a Argentinei, ţara nefiind însă, în fapt, victima acestor fonduri, ci a coruptei elite politice care a băgat în pământ, ca la carte, o ţară cândva model”.
Cine pe cine va băga în pământ în Orientul Apropiat? Sau vor putea trăi cu toţii în pace? În, sau mai precis sub pământ se ramifică tunelurile grupării islamiste Hamas. Ziarul britanic The Times relevă că Israelul „intenţionează să distrugă tunelurile subterane, fabricile de arme şi rampele de lansare a rachetelor de care dispune (organizaţia teroristă palestiniană) Hamas”.
Dar, după cum crede cotidianul londonez „această victorie militară nu va aduce mare lucru dacă va conduce la o situaţie de pat politic”. Pentru ca Gaza „să nu fie slabă şi dornică de răzbunare şi să nu se işte un val de solidaritate internaţională cu palestinienii”, ziarul îi recomandă Israelului „să-şi cultive prietenii”, propunând „perspective pe termen mai lung”, menite să alimenteze speranţa într-o „soluţie politică”.
Naivitatea punctelor de vedere, cerând tratative cu terorişti care nu vor de fapt decât să-şi lichideze duşmanii până la unul e lesne de probat. La Amsterdam, De Telegraaf abordează cu mai puţină credulitate şansele unei astfel de soluţii politice. Ziarul olandez pune totodată în prim plan mult evocata chestiune umanitară a conflictului din Gaza, conflict soldat cu numeroase victime civile. Ziarul scrie:
„Se pune întrebarea dacă Israelul poate pune capăt ploii de rachete ale Hamas lansate asupra unor obiective civile (ale statului evreu) adoptând măsuri non-militare. Răspunsul este nu. Nu poţi neutraliza prin negocieri nici rampe de lansare a rachetelor şi nici tuneluri teroriste”.
De Telegraaf notează în continuare: „faptul că Hamas abuzează de civilii (palestinieni din Gaza) folosiţi ca scuturi vii nu i se poate reproşa Israelului. În plus, un demers militar dur nu e, în sine, ilegal. Aşa cum nu poate fi o probă de acţiune ilegală comparaţia bilanţului inegal al victimelor celor două părţi. În fapt, guvernul Netanyahu se foloseşte în mod legitim de drepul la autoapărare în faţa unui inamic al cărui ţel este distrugerea statului evreu”.
</doc>
<doc docid='dw_15117868' lang='ron' type='mono' source='https://www.dw.com/ro/ro/nu-trebuie-să-intrăm-în-panică-din-cauza-bacteriei-ecoli/a-15117868' term='ebola'>
În pofida răspândirii ei foarte rapide, cazurile de infectare cu bacteria enterohemoragică nu pot fi comparate cu epidemii precum holera sau gripa, afirmă doctorul Wolfgang U. Eckart, istoric al medicinei, într-un interviu acordat Deutsche Welle.
Nici măcar actuala formă modificată a bacteriei E.coli, numită astfel după cel care a descoperit-o acum 92 de ani, Theodor Escherich, nu poate clătina din temelii convingerea germanilor că legumele şi fructele sunt sănătoase. Cu o singură condiţie: să fie bine spălate înainte de a fi consumate.
Nu doar fructele şi legumele, ci şi mâinile trebuie spălate pentru a evita infectarea cu bacteria EHEC.
Presa tabloidă şi nu numai a tratat cu multă largheţe subiectul "EHEC", stabilind, cu de la sine putere, că avem de-a face cu o bacterie enterohemoragică, recte o "epidemie intestinală". Mulţi specialişti germani, printre care se numără şi doctorul Wolfgang U. Eckart, subliniază însă că populaţia nu are nici un motiv să renunţe la consumul roşiilor sau al castraveţilor.
Epidemie sau nu?
Spălarea fructelor şi legumelor, dar şi a mâinilor previn infecţiile
Deutsche Welle a dorit să afle de la doctorul Wolfgang U. Eckart în ce măsură putem discuta în acest moment despre o epidemie de E.coli.
"Depinde la ce definiţie a epidemiei ne raportăm. O astfel de definiţie este deja stabilită de Organizaţia Mondială a Sănătăţii. Acum câţiva ani, aceste cazuri de infectare cu E.coli nu ar fi putut să fie catalogate drept epidemice. În acest moment însă, lucrurile sunt discutabile. Eu unul, nu cred că ne confruntăm cu o epidemie, chiar dacă avem de-a face, într-adevăr, cu o boală extrem de contagioasă. Caracteristica infecţiilor cu E.coli este însă alta în comparaţie cu cea a adevăratelor epidemii din trecut, precum holera sau variola, care a afectat milioane de oameni. Cazurile de infectare cu EHEC sunt în principiu locale, întinzându-se acum şi la nivel naţional. Totuşi, nu putem vorbi despre o epidemie în adevăratul sens al cuvântului", este de părere doctor Wolfgang U. Eckart.
Rolul mass-media
Întrebat dacă presa germană a tratat defectuos subiectul infectărilor cu E.coli, Eckart a sugerat că ar trebui trasată o linie clară de demarcaţie între presa tabloidă şi cea "quality".
"Tabloidele tratează categoric greşit subiectul, 'fenomenul' EHEC. Nu există nici un motiv de panică. Bacteria nu este una "super-ucigaşă", precum virusul gripal, care în 1918 a ucis circa 40 de milioane de oameni sau ca epidemiile asiatice de gripă. Celelalte medii de informare, precum Institutul Robert Koch şi Agenţiile Federale de Sănătate au făcut exact ce trebuia. Ele au explicat oamenilor care sunt măsurile preventive de apărare împotriva E.Coli şi au furnizat informaţii despre numărul celor infectaţi.
Dacă privim numărul deceselor, mult mai mic decât cel al persoanelor infectate, se poate spune că instituţiile sus-menţionate au procedat corect. O politică de informare bazată pe isterie este complet greşită", mai spune Eckart.
Teama oamenilor de boli infecţioase
Întrebat cum explică un istoric al medicinei teama oamenilor de boli infecţioase, precum gripa porcină, infecţiile cu virusul EBOLA şi altele, Eckart a explicat că reacţia celor mai mulţi oameni este una normală.
"Aceasta este o întrebare interesantă. Spaima cauzată de evenimente care ne pun în pericol viaţa, precum epidemiile, catastrofele naturale sau războiul, este permament prezentă în noi. Odată cu anii 80, se pare că teama oamenilor nu a mai fost cauzată de un potenţial război, ci de scenariul reapariţiei marilor epidemii. Aceste temeri existenţiale apar, culmea, într-o lume în care ele de fapt nici nu prea mai apar. Aşa stau lucrurile şi cu E.coli. Ceea ce însă mass-media nu spun este că această bacterie are, în forma ei normală, deci nemodificată, un rol benefic pentru oameni. Ea este prezentă în flora intestinală a oricărui om, în cavitatea bucală. Ea aduce un aport semnificativ la producerea vitaminei K şi ajută organismul în lupta cu alte bacterii. Avem aşadar de-a face cu o bacterie inofensivă, care însă, dacă suportă chiar şi uşoare modificări genetice, pate deveni fatală. Cred că alte lucruri ar trebui să ne îngrijoreze, respectiv condiţiile care favorizează apariţia EHEC", spune doctorul german.
Cauze
Politica agrară europeană este defectuoasă, spune Eckart
Din punctul său de vedere, una din cauza apariţiei bacteriei E.coli este şi politica agrară europeană, "complet greşită". Aceasta face ca "în unele părţi ale Europei, precum sudul Spaniei sau în unele zone din Italia, dar şi în Olanda, legumele să ajungă în magazine pe căi comerciale despre care consumatorul habar nu are. Nu mai ştim de unde vin legumele şi fructele pe care le cumpărăm. Presupunem că ele sunt produse într-un mediu curat, propice, ceea ce este greşit".
Mentalitatea de tip "discount", care "detemină producţia de legume ieftine şi sporeşte concurenţa dintre producători este doar una din cauzele care duc la apariţia unor evenimente nedorite", a mai spus Eckart.
Autor: Gerwald Herter / Vlad Drăghicescu Redactor: Petre M. Iancu
Scandalul castraveţilor infestaţi pune pe jar şi autorităţile româneşti. Autoritatea de resort (ANSVS) a precizat însă că nu este vorba de castraveţii de seră, ci de legume naturiste. (30.05.2011)
Specialiştii în microbiologie din Hamburg au identificat sursa infectărilor cu o formă agresivă de colită hemoragică (EHEC) în Germania. Îmbolnăvirile par a fi fost provocate de consumarea castraveţilor proveniţi din Spania. Experţii au atras însă atenţia că şi alte alimente aflate în comerţ pot fi contaminate cu germeni EHEC. (27.05.2011)
</doc>
<doc docid='dw_4809531' lang='ron' type='mono' source='https://www.dw.com/ro/ro/salvăm-băncile-sau-vindecăm-sida/a-4809531' term='ebola'>
Marţi dimineaţa, la 8.30, uriaşa sală de conferinţe din Paris este deja plină cu peste o mie de cercetători din întreaga lume. De la Harvard Medical School, de la Karolinska, Oxford sau Toronto University, ei sunt soldaţii armatei care luptă împotriva unuia dintre cei mai inteligenţi duşmani ai omului: virusul HIV.
În ultimul deceniu, aceasta este cea mai importantă conferinţă a oamenilor de ştiinţă care încearcă să dezvolte un vaccin împotriva SIDA.
Salvăm băncile sau scăpăm de SIDA?
Dacă dorinţa de a afla detaliile ştiinţifice ale acestui studiu revoluţionar îi face pe cercetătorii prezenţi să tremure de nerăbdare, există un alt subiect în faţa căruia comunitatea lor ştiinţifică tremură. De teamă şi nesiguranţă.
Trei sferturi dintre fondurile care finanţează cercetarea şi tratamentul SIDA provin din resurse guvernamentale, iar criza economică pare a ameninţa serios acest sprijin.
Peter Piot, descoperitorul virusului Ebola, este în prezent director la Imperial College din Londra: „Vor fi tăieri de bugete peste tot. Realist vorbind nu cred că ne putem aştepta la o creştere importantă. În ceea ce priveşte cercetarea există o acţiune europeană unitară dar, din păcate, problema SIDA a alunecat de pe agenda Uniunii Europene. Nu ştiu ce se va întâmpla. Sentimentul meu este că tratamentul va fi în continuare finanţat, în special pentru cei care deja beneficiază de el. Întrebarea va fi cât de mulţi bani există pentru a trata noi pacienţi, câţi bani vor exista pentru prevenţie”.
Ministrul tailandez al Sănătăţii, Witthaya Kaewparadai, anunţând succesul testului
Peter Piot este este unul dintre liderii luptei împotriva SIDA şi nu se teme să pună punctul pe i:
„Ştim că există bani. Cred că finanţarea băncilor falimentare din fonduri guvernamentale a arătat că există mega-fonduri atunci când este nevoie. Aşa că nu văd nici măcar o singură scuză pentru a opri sprijinul financiar acordat cercetării virusului HIV”.
„Problema SIDA ar trebui să devină o prioritate în România”
România nu poate pune la dispoziţie date centralizate la nivel naţional referitoare la numărul celor infectaţi cu virusul HIV. Printre ţările Uniunii Europene, România se află pe ultimul loc în ceea ce priveşte condiţiile asistenţei acordate persoanelor care suferă de această boală.
O problemă comentată în exclusivitate pentru Deutsche Welle de către directorul „Global Fund to Fights AIDS”, profesorul Michel Kazatchkine:
“Global Fund nu mai poate face nimic pentru România, o ţară care a beneficiat din plin de ajutorul nostru. Acum însă, românii sunt membri ai Uniunii Europene şi nu mai pot beneficia de sprijinul nostru. Cunosc situaţia din România, am urmărit întotdeauna situaţia infectării copiilor cu HIV şi sfatul meu pentru autorităţile române este ca problema SIDA să devină o prioritate de sănătate publică în România. Este o epidemie care se răspândeşte foarte ,foarte repede, iar românii trebuie doar să privească spre graniţele lor din est unde avem parte de provocări serioase din partea acestei epidemii”.
Profesorul Michel Kazatchkine insistă şi asupra necesităţii de mobilizare a comunităţii specialiştilor din România: “Profesioniştii din domeniul asistenţei celor infectaţi cu HIV trebuie să pledeze, să-şi apere şi să-şi susţină cauza pe lângă autorităţi şi să se mobilizeze”.
Ironii
Sala de conferinţe de la Paris se umple de aplauze la finalul prezentării studiului thailandez, apreciat de oamenii de ştiinţă ca fiind „cea mai bună veste pe care am primit-o în ultimul deceniu”. Cercetătorii mai au însă de luptat până ce apariţia unui vaccin HIV va deveni realitate.
Dar aceasta realitate pare, printr-o ironie a soartei, chiar astăzi mai îndepărtată, în lipsa suportului financiar al autorităţilor. Căci în lumea birourilor guvernamentale salvarea băncilor primează uneori în faţa celor peste 7000 de oameni care se infectează zilnic cu virusul HIV.
Autor: Vlad MixichRedactor: Rodica Binder
</doc>
<doc docid='dw_2632401' lang='ron' type='mono' source='https://www.dw.com/ro/ro/vaccinuri-adn/a-2632401' term='ebola'>
În viitor, virusologii se vor putea lipsi cu totul de germenii patogeni. Noile vaccinuri nu vor mai conţine proteine ale agenţilor infecţioşi, ci doar planul de construcţie al acestora, cu alte cuvinte segmente de ADN, combinate cu un fel de comutator care să-i permită corpului omenesc “citirea” materialului genetic al microbilor. Dacă informaţia genetică este preluată de celule, atunci acestea produc componentele posibililor agresori. Consecinţa este mobilizarea forţelor de apărare ale organismului, care îl protejază durabil contra infecţiilor.
La începutul anilor `90 oamenii de ştiinţă au trăit o adevărată euforie: vaccinurile ADN au dat rezultate spectaculoase în experimente pe şoareci, cobaii putînd fi imunizaţi împotriva unui mare număr de boli infecţioase. Duşul rece, însă, nu a întîrziat: aceeaşi metodă s-a dovedit a fi ineficientă la maimuţe.
Virusologii nu s-au descurajat şi continuă cercetările, întrucît noile vaccinuri prezintă o serie de avantaje. Segmentele ADN pot fi produse mult mai simplu şi mai repede decît vaccinurile convenţionale, fiind astfel ideale în combaterea unor agenţi infecţioşi nou apăruţi, necunoscuţi înainte sau a unor atacuri cu arme biologice. Semnificativ este faptul că vaccinurile ADN au fost testate cu succes, tot pe şoareci, împotriva sindromului respirator acut sever şi împotriva antraxului.
Un alt avantaj al metodei îl prezintă faptul că segmentele ADN se menţin stabile fără să fie nevoie să fie păstrate la rece, însuşire importantă pentru ţările în curs de dezvoltare. De aceea, specialiştii se străduiesc în mod special să realizeze un astfel de vaccin contra sida. Un vaccin contra ebola este testat în prezent în studii clinice.
Deocamdată, medicii combină vaccinurile ADN cu altele, convenţionale, dat fiind că la maimuţe reacţia imunitară la cele dintîi este prea slabă. Institutul Max Planck de Biologia maladiilor infecţioase din Berlin lucrează în cooperare cu firma Mologen la un vaccin ADN contra tuberculozei. În acest caz vaccinul clasic este cel care nu mai are eficienţă satisfăcătoare, mai ales în tuberculoza pulmonară la adulţi, şi de aceea este combinat cu un segment ADN.
Însuşirea cea mai de preţ a viitoarelor vaccinuri va fi verificată la combaterea viruşilor în pernanentă modificare, cum ar fi cei de gripă. În fiecare sezon, aceştia îşi schimbă membrana, reuşind să nu fie depistaţi ca agresori de sistemul imunitar. Virusologii se străduiesc continuu să adapteze vaccinurile la aceste metamorfozări, cu mai mult sau mai puţin succes. Vaccinurile ADN urmează să protejeze de toţi viruşii de gripă, chiar şi de cei care încă nu există, întrucît ele nu se îndreaptă împotriva membranei veşnic schimbătoare a agentului infecţios, ci a proteinelor, care sunt comune tuturor variantelor.
Pînă cînd vom beneficia de aceste minunate arme va mai trece destul de mult timp. Trebuie cercetat temeinic, dacă nu există cumva riscul ca segmentele ADN folosite să antreneze modificări genetice la om. La urma urmelor, vaccinurile sunt destinate oamenilor sănătoşi, care nu pot fi expuşi unor riscuri mai grave decît boala de care urmează să fie protejaţi. În Europa se preconizează începerea unor studii clinice contra unor maladii ca sida şi malaria. Primul vaccin pe bază de ADN este pe punctul de a fi autorizat, şi anume în Statele Unite, dar nu pentru oameni. Este vorba de un vaccin contra virusului de Nil...la cai.
</doc>
<doc docid='dw_52947301' lang='ron' type='mono' source='https://www.dw.com/ro/ro/pauză-pentru-libido-sexul-în-vremea-coronavirusului/a-52947301' term='coronavirus'>
În clipa de față, coronavirusul schimbă totul. Inclusiv relațiile sexuale. O primă dovadă de netăgăduit a acestui lucru s-a văzut la Berlin, într-o vineri seară, la mijlocul lunii martie. La Insomnia, loc de întâlnire al swingerilor, fetișiștilor și hedoniștilor din întreaga lume, nu mai este paznic la ușă. Dar nici clienți nu mai sunt.
În schimb, pe ușă este lipit un anunț în care oamenii sunt informați că Senatul de la Berlin a ordonat închiderea tuturor cluburilor. Pe pagina lor de Internet, echipa Insomnia și o persoana cu numele "Dominique" sunt optimiști: "Rămâneți sănătoși, protejați-vă și să sperăm că vom putea petrece din nou împreună peste cinci săptămâni".
Vremuri grele pentru persoanele single
În timp ce cluburile sunt deja închise, restaurantele erau încă deschise la jumătatea lunii martie. În fața unui local din Berlin, câțiva tineri stăteau la soare. Una dintre femei râde și afirmă: "A venit coronavirusul chiar acum când se face primăvară. E rău pentru noi, persoanele single."
Nu a mai durat mult și s-au închis școlile de dans, restaurantele și barurile. Toate locurile în care cei singuri caută iubirea - sau, pur și simplu, aventuri sexuale. Autorul și terapeutul de cuplu Wolfgang Krüger afirmă sec: "Chiar și fără coronavirus, persoanele single sunt, în general, pierdute. O femeie căsătorită în vârstă de șaizeci de ani are parte de mai mult sex decât un single de treizeci de ani. Și la capitolul calității relației sexuale, persoana single stă rău."
Pentru a-și ameliora propria situație, milioane de bărbați și femei caută partenerul potrivit pe Internet, accesând portaluri de dating. Se resimte frica de virus și în această branșă digitală? Am adresat această întrebare unei mari platforme de întâlniri de dating care, spun reprezentanții ei, ajută 11 persoane pe minut să se îndrăgostească.
Managerul de PR al site-ului de matrimoniale Parship, Jana Bogatz, afirmă că până acum platforma nu a consemnat o scădere a numărului de membri.
Contacte noi via "Online Dating"
Bogatz vede chiar un avantaj al site-urilor de întâlniri și relații într-o situație precum cea actuală: "În prezent, tuturor germanilor li se cere să reducă interacțiunea socială la minimum. Desigur, acest lucru limitează și oportunitățile de a te întâlni cu cineva", spune reprezentanta Parship.
Ea amintește însă că online poți să ții legătura cu alte persoane și chiar să îți faci contacte noi - chiar dacă în clipa de față posibilitatea de a face cunoștință cu cineva în mod direct, respectiv offline, este limitată.
Întrebarea care se pune este în ce măsură clienții (plătitori) se vor mulțumi timp de luni de zile cu o prietenie la distanță, bazată pe corespondență și dacă nu cumva își vor asuma riscul unei infecții cu noul coronavirus, dându-și totuși întâlnire cu persoana de dincolo de ecran.
"Suferința ta, bucuria altuia" spune un proverb foarte actual în aceste zile. În contextul în care persoanele singure trebuie să se descurce pe cont propriu, cererea de filme pornografice și jucării sexuale cunoaște o creștere semnificativă.
Magazinele erotice de la colțul străzii și-au mutat activitatea în mediul online. Unele dintre ele livrează comenzile cu taxiul, oferind astfel un sprijin financiar și taximetriei, o ramură de activitate puternic afectată de criza coronavirus.
Cuplurile sunt în avantaj
Partenerul sexual nu trebuie căutat. În unele cazuri, munca de acasă poate avea un efect revigorant asupra cuplului. Câte lucruri mai poți face, când sălile de sport, cinematografele, teatrele sunt închise? Chiar și fotbalul pare o problemă dintr-o altă lume, acum dispărută.
Cu toate acestea, situația se poate schimba rapid în sens opus. Așa s-a întâmplat în cazul lui Rolf, care ani de zile a fost separat de soția lui în timpul săptămânii din motive profesionale. La început, Rolf a acceptat cu bucurie munca de acasă, văzând în aceasta și ocazia de a locui în sfârșit zi de zi - și nu doar în weekend - împreună cu soția.
Însă după o săptămână, cei doi sunt un car de nervi, povestește bărbatul. Acțiuni comune, cum ar fi curățarea ferestrelor, au avut drept rezultat certuri și tensiuni conjugale. Rolf a mutat biroul de acasă înapoi la Berlin. În opinia lui, "proximitatea forțată este ca o căsătorie forțată. Or, într-o asemenea situație, sexul nu este distractiv."
Terapeutul de cuplu Wolfgang Krüger nu este surprins. "Regulile privind distanța s-au amestecat", analizează Krüger. Cealaltă persoană este pur și simplu prea mult prezentă, spune el. "Dorința erotică apare din alternanța apropierii și distanței", crede terapeutul de cuplu.
Cuplurile care stăpânesc acest joc al apropierii și distanței ar putea avea motive de bucurie: "În vremuri de nevoie și frică, dorința sexuală crește", spune Wolfgang Krüger. "Sexualitatea este cea mai bună metodă de a scăpa de frică".
Se vor naște mai mulți copii peste 9 luni?
Cum în multe cupluri viața sexuală capătă un nou impuls în această perioadă, acest lucru ar putea avea și consecințe foarte tangibile. Psihoterapeutul Krüger privește cu nouă luni înainte și este convins: "Se vor naște mai mulți copii."
Deși revine din nou și din nou în centrul atenției în caz de întreruperi majore de energie electrică sau când au loc fenomene meteorologice extreme, această teză nu poate fi dovedită științific sau statistic. Păcat!
La fiecare 11 minute se îndrăgostește o persoană single: Aceasta e promisiunea unui site german de dating online. Numărul portalurilor matrimoniale a explodat. (14.02.2018)
</doc>
<doc docid='dw_52938253' lang='ron' type='mono' source='https://www.dw.com/ro/ro/cum-ne-ajuta-concret-armata-in-lupta-cu-coronavirusul-de-ce-au-venit-soldatii-inarmati-si-cu-masini-tactice-in-piata-unirii-ziarecom/a-52938253' term='coronavirus'>
Ministrul de Interne, Marcel Vela, a anuntat, inca de marti, ca - in urma adoptarii Ordonantei Militare nr. 3 - Guvernul va apela la militari, in lupta impotriva noului coronavirus. De atunci, oamenii au inceput sa spuna ca Romania "scoate armata pe strazi".  Nimeni n-a explicat, insa, pe larg, ce inseamna acest lucru pentru noi, oamenii de rand. Trebuie oare sa ne temem de soldati, cand ii vedem inarmati si in masinile lor mari, de teren? Ar fi mai bine sa ne ferim din calea lor? Au ei dreptul sa ne opreasca din drum, sa ne legitimeze sau sa ne amendeze si chiar sa ne retina?  Iata cum stau lucruri, de fapt.  Ce fac militarii, in strada  Potrivit Ordonantei militare 3, la solicitarea Ministerului Afacerilor Interne (MAI), Ministerul Apararii Nationale (MApN) urmeaza sa pazeasca anumite obiective aflate pana acum in grija Jandarmeriei.  In plus, tot Armata urmeaza sa "asigure personal si mijloace logistice pentru asigurarea activitatii de ordine publica", dar si sa puna la dispozitie "personal si mijloace logistice pentru sprijinirea activitatilor Politiei de Frontiera Romane, in punctele de trecere a frontierei de stat".  Formularile sunt destul de clare. Totusi, un roman care n-a lucrat nici in Politie si nici in Armata cu greu ar putea intelege ce urmeaza sa faca soldatii. Iata despre ce este vorba.  "Militarii vor intari patrulele, prin executare in comun cu colegii de la Ministerul Afacerilor Interne a misiunilor. Dar controlul operational (adica luarea deciziei cu privire la cine si ce face propriu-zis - n.red.) este la Ministerul Afacerilor Interne (MAI). Noi doar sprijinim.  Noi nu avem, spre exemplu, atributiuni de retinere a unei persoane, daca cineva s-a gandit la asa ceva...
Cititi articolul integral pe Ziare.com, accesand linkul de mai jos.
</doc>
<doc docid='dw_52937495' lang='ron' type='mono' source='https://www.dw.com/ro/ro/comentariu-cât-valorează-o-viață-de-om/a-52937495' term='coronavirus'>
Este o întrebare la care nu există răspuns. Eu cel puțin nu îl am. Unii cred, însă, că știu răspunsul. Esența acestei dezbateri înfiorătoare ar fi următoarea: Ce este mai important, protejarea sănătății fiecăruia dintre noi sau apărarea de o posibilă criză economică majoră?
Scriu deja de decenii bune despre efectele economice ale crizelor de tot felul. După atentatele de la 11 septembrie 2001, după prăbușirea băncii Lehman Brothers; am asistat chiar live la dezintegrarea totală a unui sistem: în 1989, în RDG. Iar acum acest nou virus. Invizibil. Ascuns. Necunoscut. Cel puțin pentru moment. Faptul că este necunoscut îl face atât de periculos. Fapt care ne provoacă atâta teamă şi ne determină să evităm contactul cu ceilalți și să emitem interdicții de ieșire din casă. Limitarea libertății de mișcare, reducerea masivă a vieții publice și economice. Imagini apocaliptice. Știrile rutiere la orele de vârf nu mai au ce anunța.
Sume foarte mari
Învățăm încă să jonglăm cu sume și mai mari decât cele din perioada crizei financiare. 2000 de miliarde de dolari este valoarea pachetului de ajutor adoptat de SUA, 750 de miliarde de euro pune la dispoziție BCE, 600 de miliarde oferă  guvernul german. Peste tot în lume se anunță astfel de pachete de salvare. Și desigur că ne întrebăm: cine va plăti toate aceste sume? Să fie în final aşa cum s-a întâmplat în cazul crizei financiare, pentru depășirea căreia statele s-au îndatorat până peste poate? Adică o să urmeze noi economisiri – mai ales în sistemul social, cel sanitar, în educație și investiții. Există studii serioase făcute de medici britanici, care arată că, în urma crizei financiare, între anii 2008 și 2010, ar fi murit în plus, doar de cancer, peste 500.000 de persoane, pentru că nu ar mai fi primit tratamentul corespunzător, fie din cauza măsurilor de reducere a cheltuielilor, fie din cauza șomajului și pierderii asigurării medicale.
Henrik Böhme, redactor DW
Cuvinte foarte grele
Acum se merge deci mai departe, direct la un calcul. Câți morți putem și vrem să ne permitem? Întrebarea poate fi pusă și altfel: cât valorează pentru noi o viață de om? Avem voie să facem astfel de calcule, așa cum o face Alexander Dibelius (manager de private equity, fost șef al Goldman Sachs Germania), care întreabă: este corect să-i protejăm pe cei 10% din populație mai amenințați de coronavirus, periclitând astfel bunăstarea noastră de bază, în urma împiedicării funcționării economiei prin măsurile dure de limitare a epidemiei?
Se poate și mai dur decât atât? Mai ales că acest om este la bază absolvent de Medicină. Cum era cu jurământul lui Hipocrate? Să fie nevoie de imagini și mai șocante decât cele care ne-au parvenit din Italia? Medici aflați în fața unor decizii inumane: pe cine să trateze și pe cine să lase să moară? Sisteme de sănătate în prag de prăbușire – pentru salvarea lor se iau aceste măsuri dure de shutdown. În astfel de condiții, în spitalele italiene este amenințată și viața altor pacienți, internați de exemplu după un infarct sau atac cerebral. Pentru Dr. Dibelius, probabil pagube colaterale. Și cei peste un milion de morți doar în SUA, după cum a calculat în avans Imperial College din Londra? O întrebare adresată absolventului de Medicină, Dibelius: ați citit cumva despre studenții de 20 de ani de la Facultatea de Medicină care, în orașul francez Mühlhausen, au fost nevoiți să pună morții în saci de cadavre și să-i transporte?
Foarte mulți oameni afectați
Desigur că un blocaj economic reprezintă o problemă uriașă. Pentru cârciumile de la colț, care oricum abia supraviețuiau. Pentru regizoarea independentă, care rămâne acum șase luni fără reprezentații. Pentru agenții de organizare de evenimente, pentru firmele de catering. Lista nu are sfârșit. Sau pentru cei mai mari actori economici: Lufthansa, care are la sol aproape întreaga flotă, dat fiind că, pe moment, nu se poate zbura. Volkswagen și-a oprit benzile de producție, iar planurile pentru vară erau lansarea majoră a noilor sale mașini electrice. Nu se va mai întâmpla. Dar și aceste aspecte arată dimensiunea reală a crizei. Desigur că se închid fabricile VW și ale altora, pentru că prioritară este sănătatea angajaților. Oricum s-ar fi produs degeaba, pentru că nimeni nu cumpără acum mașini.
Astfel se propagă virusul în sistemele noastre, în societățile noastre. Ne taie libertățile. Ne lasă fără control. Ne zguduie credința că putem găsi soluții la orice problemă. Ne aduce marea recesiune. Da. Și totuși nu avem voie să facem alegeri de acest tip. Să renunțăm să-i mai protejăm pe bătrâni (mor și tineri din cauza virusului), ca să avem din nou creștere economică. Desigur că oamenii de știință sunt conștienți de responsabilitatea care le revine, când se pune problema  pagubelor sociale și economice generate de actualele măsuri. De aceea se încearcă calibrarea acestora.
Nu, acum trebuie să rezistăm în această fază în care suntem nevoiţi să facem pauză de la rutina cotidiană. Să îngrijim aceste flori ale solidarității, crescute în plină criză. În mijlocul unei societăți eminamente egoiste. Acesta este adevăratul medicament împotriva coronavirusului. Economia o punem noi cumva pe picioare după aceea. De asta sunt absolut convins.
</doc>
<doc docid='dw_52936626' lang='ron' type='mono' source='https://www.dw.com/ro/ro/comisarul-vălean-șoferii-de-marfă-se-pot-aștepta-la-reguli-mai-lejere/a-52936626' term='coronavirus'>
Comisarul european pentru Transporturi, Adina Vălean, anunță, într-un interviu pentru Deutsche Welle, ce recomandări a făcut Comisia pentru a simplifica, în această perioadă de criză, transportul de mărfuri în piața comună. Astfel, șoferii ar putea să se odihnească iarăși în cabină, li s-ar permite să tranziteze o țară cât mai repede iar asta înseamnă să poată conduce mai multe ore pe zi. În plus, statelor li se cere permisiunea ca transportatorii de măfuri să circule și noaptea dar și în weekenduri. Iar pentru fluidizare e recomandat să existe puncte de control vamal comune. Adina Vălean explică și cum funcționează coridoarele verzi dar și ce soluții propune pentru transportul aerian de mărfuri, dereglat din cauza suspendării zborurilor de pasageri.
Deutsche Welle: Dacă ar exista un waze pentru transportatorii de mărfuri, cum ar arăta harta Europei în aceste zile? Unde ar fi roșu, unde ar fi verde?
Adina Vălean: Noi monitorizăm situația în punctele de trecere a frontierei zilnic. Ea este fluidă. În funcție de măsurile care se introduc sau ridică, timpii de așteptare cresc sau scad. Am avut o perioadă puncte fierbinți pe anumite culoare. Însă în ultima vreme aceste situații s-au reglementat, multe dintre statele membre au înțeles să armonizeze măsurile de control în frontieră, la care se adaugă ceea ce am propus noi, Comisia Europeană, anume crearea acestor benzi verzi în punctele de trecere a frontierei pentru transportul de marfă. Aceasta înseamnă că un camion sau o dubă de transport de mărfuri trebuie să treacă cu totul prin control în maxim 15 minute.
Nu este afectată munca de control a vameșilor, astfel? Nu verifică mai superficial, mișcându-se mai repede?
Ideea de 15 minute nu înseamnă că vameșul trebuie să alerge. Înseamnă că la inspecție documentele se pot trimite de exemplu electronic, înainte. Și că numai anumite seturi de documente sunt verificate. Înseamnă că șoferul nu trebuie să se dea jos din cabină pentru a merge la un anumit punct – asta este și pentru siguranța sănătății șoferului și a vameșului. De asemenea, nu le sunt cerute controale sau documente suplimentare de natură medicală, cel mult se organizează verificarea temperaturii iar dacă nu există vreun simptom, șoferul poate circula mai departe. Avem, practic, o definire clară a operațiunilor care se fac, a documentelor care se cer. Asta ușurează fluxul. Cum se vor organiza poliția de frontieră, vameșii – asta rămâne la latitudinea lor. Avem o colaborare permanentă cu cei de la afaceri interne, facem parte din această rețea de comunicare alături de poliția de frontieră, ei înțeleg foarte bine și apreciază aceste recomandări, le consideră bine venite.
Avem, între două state, control de frontieră pe ieșire, control de frontieră pe intrare. Dacă unul dintre aceste controale nu are reguli clare și nu se face schimb rapid, asta determină apariția de cozi și în celălalt stat. Toată lumea dorește o mai bună colaborare și recomandări clare, pe care să le respecte toți.
Există posibilitatea ca aceste controale să fie făcute la comun?
Exact asta ne dorim: acolo unde se face controlul și la ieșire și la intrare să existe colaborare între cele două state membre, să poată stabili un punct de control comun. Cu atât mai mult cu cât există o bază de reguli comună, armonizată. Ar fi extraordinar dacă s-ar putea face un singur punct de control, pentru a nu dubla timpul petrecut în frontieră de lucrătorii din transporturi.
Anumite țări din spațiul Schengen au reintrodus controale la graniță. Este vorba despre controale pentru mărfuri sau de rutină, pentru sănătate?
Aceste controale sunt anunțate și nu vizează transportul de mărfuri. Am avut succes pentru că am acționat din timp. De îndată ce am văzut că pot apărea probleme cu șoferii, am acționat pentru a elabora liniile directoare, a merge mai la detalii, a da sugestii, să se organizeze la nivel european. Transportul de mărfuri blocat ar fi însemnat ca economia să încremenească. Nu putem alege o prioritate a mărfurilor care trec. Avem nevoie în piața comună ca toate piețele să fie aprovizionate. Dar avem nevoie și pentru industrie și producători să își obțină componentele. Cine poate stabili o listă exhaustivă pentru toate componentele chimice care intră în compoziția unui medicament – care să fie prioritare, care nu? E nevoie de toate. E nevoie de plastic pentru a ambala un medicament. Așa îți dai seama cât de integrată este piața europeană. În mod clar, nimic nu trebuie să se oprească. Acesta este principiul de bază: toate bunurile trec, nu există discriminare pe bază de naționalitate a transportatorului. Nu alegem între șoferii de o naționalitate sau alta sau între camioanele înregistrate într-un stat sau în altul.
Cozi interminabile de camioane în zona de frontieră dintre Germania şi Polonia la Frankfurt pe Oder
Transportatorii au anumite cereri specifice în această perioadă, pe lângă durata controalelor, legate de odihnă sau de schimburile de tură transnaționale.
Sunt toate chestiunile legate de legislația în vigoare la nivel european privind condițiile de muncă ale lucrătorilor din transportul rutier, care sunt destul de restrictive dar tocmai în sensul de a crea bune condiții de muncă. Am făcut recomandări de derogare de la aceste condiții tocmai pentru protecția sănătății șoferilor. Una din prevederi era ca timpul de odihnă săptămânal să fie petrecut obligatori în afara cabinei. Or, acum, interesul este exact invers: șoferul să rămână cât mai mult în cabină pentru a nu intra în contact cu alți oameni și a-și proteja sănătatea. Apoi, dacă e nevoie să tranziteze o țară cât mai repede – în principiu, nu ai niciun interes să întârzi. Aici se poate lucra iarăși la numărul de ore ce pot fi conduse într-o zi. Noi am făcut recomandări între anumite limite, pentru a păstra și siguranța rutieră.
Restricțiile zi-noapte mai sunt în vigoare în acest moment?
Și aici am făcut recomandare și insistăm, în dialogul pe care îl avem cu statele membre, să ridice aceste restricții pentru circulația pe timpul nopții sau, acolo unde este cazul, în timpul weekendului. Nu sunt folositoare nimănui, în aceste momente de criză. Dar ați ridicat problema celor care trebuie să traverseze o anumită frontieră pentru a ajunge să preia un camion, să facă, așa cum se zice, schimbul. Această necesitate de repoziționare a lucrătorilor pentru a prelua marfa nu există doar la transportatorii rutieri ci și la echipajele pentru transportul de marfă aerian. Echipajele trebuie să se schimbe la limite definite de timp, din motive de siguranță, și ele trebuie să ajungă dintr-o țară în alta, deseori, pentru a prelua avionul.
Am făcut recomandări clare și detaliate către statele membre în ceea ce privește transportul rutier și am inclus în această liberă circulație a mărfurilor și acordarea priorității în trecerea frontierei plus exceptarea de la măsuri de izolare sau carantină dacă lucrătorul nu are simptome. Deci și lucrătorii sunt lăsați să circule pentru a-și putea prelua marfa, pentru a putea face schimbul.
Și cum vor face asta?
Înlocuirea persoanlului din transporturi este obligația companiilor. Noi trebuie să ne asigurăm că autoritățile le lasă să își trimită personalul acolo unde este nevoie de el.
Autobuzele nu mai circulă, avioanele nu mai zboară. Cum ajung avioanele din România în Belgia, de exemplu?
Nu trebuie neapărat să ajungă din România în Belgia. Se pot găsi soluții regionale. Pe de altă parte, tocmai am lansat recomandările pentru transportul de marfă, o cerință pe care o adresăm statelor membre să permită avioanelor de pasageri să zboare în scop de marfă și de transport al lucrătorilor din domeniul transporturilor. Aceste echipaje de zbor, care trebuie să se schimbe, chiar și șoferi care trebuie să ajungă dintr-o parte într-alta pentru a prelua un camion, alții care trebuie să se repatrieze – să fie permise prin intermediul avioanelor de pasageri. Chiar dacă am restricție pentru transportul clienților obișnuiți, care doresc să circule dintr-un loc în altul, să fie permis un anume tip de călători, printre care lucrătorii din domeniul transporturilor aeriene sau rutiere, personal medical, diplomații sau reprezentanții unor organizații internaționale care prin natura profesiei trebuie să se miște dintr-un loc într-altul. E parte din pachetul pentru transportul aerian de marfă.
În momentul acesta circulă marfă pe cale aeriană în Europa?
Da, în condiții oarecum normale din punct de vedere al volumului. Problema este că prin reducerea numărului de avioane de pasageri care, la rândul lor, transportau marfă, acele volume încarcă sistemul de cargo. Se ajunge la competiție, prețurile cresc, se creează o problemă logistică destul de mare din absența zborurilor de pasageri. Aveam dificultăți în ce privește modul în care sunt implementate regulile pentru echipaje. Și, de asemenea, personalul de la sol, care are capacitatea logistică, încărcare/descărcare – toate serviciile de la sol pentru avioane sunt impactate de reguli luate de diverse state membre. Lucrăm la aceste recomandări detaliate, pentru a rezolva aceste probleme practice.
Rutier, vorbind, unde merge mai greu, în Europa? De unde vă vin cele mai multe plângeri că lucrurile nu se mișcă așa cum ar trebui?
Marți, 24 martie, am avut probleme la granița dintre Franța și Belgia, România – Ungaria, România – Bulgaria, Polonia cu țările baltice. Și la granița Germania cu Elveția, care, deși nu este stat membru, este inclusă datorită importanței pentru diverse coridoare, pentru Balcanii de Vest. Apoi, miercuri dimineață a fost coadă de 11 kilometri la Nickelsdorf, la ieșirea din Austria spre Ungaria și s-a stat între o oră și trei în câteva puncte din Cehia și Ungaria.
Avem un fel de echipaj în Direcția Generală de Mișcare dedicat exclusiv acestor monitorizări și care facilitează dialogului între statele membre. Se implică imediat în a discuta probleme care apar, află ce măsuri au mai fost implementate. Ei urmăresc, pe această platformă a DG Move, ceea ce se întâmplă la fiecare frontieră.
</doc>
<doc docid='dw_52916246' lang='ron' type='mono' source='https://www.dw.com/ro/ro/germania-750-de-miliarde-de-euro-pentru-combaterea-efectelor-coronavirusului/a-52916246' term='coronavirus'>
Este pentru prima oară din 2013 când Germania va face datorii noi. În total, Parlamentul german a aprobat un pachet de 750 de miliarde de euro pentru a proteja economia de efectele devastatoare ale crizei epidemiei coronavirus.
Camera superioară Bundesrat va vota vineri proiectul adoptat de Bundestag. Procedura a trecut în regim de urgență de camera inferioară. Berlinul vrea să aibă la dispoziție mai multe fonduri de salvare și modificări legislative pentru a proteja familiile cu dificultăți, chiriașii, angajații, lucrătorii independenți și firmele de efectele nocive ale crizei coronavirusului. Frâna datoriilor prevăzută în Constituție va fi astfel dezactivată pe moment.
În caz contrar, nivelul de îndatorare de 156 de miliarde de euro nu ar fi fost posibil din punct de vedere legal. Constituția prevede însă, în cazuri de catastrofe naturale sau de situații extraordinare de urgență, posibilitatea acumulării unor datorii mai mari decât în mod normal.
La ședința din Bundestag au fost prezenți mult mai puțini deputați decât de obicei, dar un număr suficient pentru a vota modificările de buget. Planurile au fost susținute de toate formațiunile, inclusiv de cele din opoziție. Doar partidul populist de dreapta Alternativa pentru Germania (AfD) s-a abținut de la vot.
os / das (dpa)
Un pachet gigantic de salvare economică urmează să atenueze efectele crizei coronavirus din Germania. Ce șanse au aceste măsuri? (24.03.2020)
</doc>
<doc docid='dw_52916111' lang='ron' type='mono' source='https://www.dw.com/ro/ro/interdicție-de-intrare-în-germania-pentru-muncitorii-sezonieri-din-agricultură/a-52916111' term='coronavirus'>
Din cauza crizei generate de coronavirus, muncitorii sezonieri din estul Europei nu mai au voie să vină de miercuri de la ora 17 pentru a lucra în agricultură în Germania. Interdicția de acces are ca scop minimizarea pe cât posibil a riscului de răspândire a infectărilor cu noul coronavirus, a explicat purtătorul de cuvânt al Ministerului ferderal de Interne, Steve Alter, la Berlin. Pe moment se iau în calcul mai multe variante pentru a compensa acest deficit de forță de muncă din agricultură. Detalii nu au fost însă furnizate. Măsura nu afectează deocamdată forța de muncă externă din domeniul îngrijirii bolnavilor, a persoanelor în vârstă sau a celor cu dizabilități, a adăugat purtătorul de cuvânt.
Cei mai mulți dintre cei aproape 300.000 de muncitori sezonieri din agricultura germană vin din România și Polonia. Mai ales muncitorii sezonieri din sud-estul Europei nu mai pot trece deja de mai multe zile de granițele din Ungaria și Austria.
Purtătorul de cuvânt de la Interne a admis că se ia în considerare acum în mod serios angajarea în agricultură a solicitanților de azil, care ar putea ajuta la strângerea recoltelor.
Elveția și Austria procedează la fel
Asociația fermierilor germani cere ca interdicția să fie pe cât mai scurt timp posibil. "Interdicția de intrare pentru muncitorii noștri sezonieri lovește din plin în activitatea noastră în faza actuală", a spus președintele asociației, Joachim Rukwied. "Mai ales fermele de fructe, legume și podgoriile, unele dintre ele parte din infrastructura critică, au nevoie urgentă de lucrători."
Demersul dur al Germaniei nu este însă singular. În Elveția, muncitorii sezonieri au nevoie acum de un permis de ședere pentru a putea lucra. Fermierii elvețieni se tem acum că îi vor pierde pe cei 33.000 de străini care lucrează anual pe ogoarele din Țara Cantoanelor.
Și în Austria guvernul încearcă să găsească înlocuitori pentru muncitorii sezonieri străini din agricultură. La fel ca în Germania, a fost lansat în acest sens un portal online pe care se pot înscrie lucrători pe termen scurt, care și-au pierdut deja locurile de muncă din cauza crizei coronavirusului.
"Ca să înlocuiesc un român sau un polonez, am nevoie de cinci germani"
Ideea ministrei Agriculturii Julia Klöckner de a angaja în agricultură lucrători din gastronomie, șomeri sau refugiați este primită cu scepticism de fermierii germani. Unul dintre ei, agricultorul Thomas Syring, care cultivă sparanghel la Beelitz, lângă Berlin, pe 900 de hectare, crede că propunerea doamnei ministru nu are sens. Activitatea trebuie învățată, muncitorii au nevoie de experiență. În plus: "Aceasta este o muncă grea, afară, în frig. Ca să înlocuiesc un român sau un polonez, am nevoie de cinci germani."
Ministra Klöckner rămâne însă optimistă și face referire la un portal online de joburi proaspăt lansat. Acesta ar fi fost "deja din prima zi luat cu asalt", a declarat ea pentru postul regional SWR. Până marți seara s-ar fi înscris acolo peste 16.000 de persoane care ar dori să lucreze în agricultură. Ea consideră că ar fi vorba de "un semn frumos de solidaritate socială".
os/das (afp, kna, epd)
Fermele din Germania au nevoie de culegatori care provin mai ales din estul Europei. Din cauza pandemiei de coronavirus multi dintre ei vor ramane probabil acasa. Este recolta in pericol? (19.03.2020)
</doc>
<doc docid='dw_52909016' lang='ron' type='mono' source='https://www.dw.com/ro/ro/criza-coronavirus-în-europa-de-sud-est-carantină-pentru-statul-de-drept/a-52909016' term='coronavirus'>
În perioade de epidemii, societățile trebuie să accepte restricționări masive ale vieții publice. Ca în cazul de față, cu criza generată de coronavirus. Măsurile de limitare a contactului între oameni și de interzicere a călătoriilor și a ieșirilor în public vizează așa cum știm limitarea extinderii epidemiei. Anumite țări din centrul și sud-estul Europei se folosesc însă de actuala situație pentru a submina statul de drept, fără să poată dovedi că măsurile luate ajută cu ceva în combaterea epidemiei.
Cea mai afectată de acest fenomen este Ungaria. Vinerea trecută, guvernul lui Viktor Orbán a prezentat un proiect de lege care acordă executivului de la Budapesta pe termen nelimitat puteri totale, de tip dictatorial. "Legea de protejare împotriva coronavirusului" ar urma să fie adoptată cel mai târziu săptămâna viitoare.
Guvernul ungar poate conduce deja țara cu puteri speciale, după ce a instituit starea de urgență, numită în Ungaria "situație de pericol". Dar această împuternicire durează doar 15 zile și trebuie prelungită mereu de Parlament.
Situație de pericol pe termen nelimitat și noi infracțiuni
Potrivit noului proiect, situația de pericol ar urma să fie votată o dată de Parlament și instituită pe termen nelimitat. Guvernul ar urma să emită decrete cu măsuri de protejare a populației și de stabilizare a economiei iar aceste decizii au voie să devieze de la legile valabile în mod normal. Activitatea Parlamentului ar urma să fie suspendată în perioada în care este valabilă situația de pericol, de asemenea nu se mai pot organiza alegeri sau referendumuri, singura instanță care ar mai funcționa fiind Curtea Constituțională. Când se termină starea de pericol ar urma să decidă, conform proiectului de lege, tot guvernul.
În plus, noua lege ar urma să introducă două noi tipuri de infracțiuni pedepsite cu privare de libertate: persoanele care îngreunează sau împiedică lupta împotriva epidemiei pot fi pedepsite cu până la opt ani de închisoare. A doua: cine răspândește în situație de pericol știri false sau incorecte poate fi condamnat la până la cinci ani de închisoare.
Pentru a trece de Parlament, legea are nevoie de două treimi din voturi iar majoritatea lejeră a guvernului Orbán dispune de aceste voturi.
Îngrijorare față de proiectul de lege
Opoziția din Ungaria critică hotărât proiectul de lege, pe care îl descrie drept "introducerea puterii totalitare pentru Orbán" și "cec în alb pentru o guvernare prin decrete". Opoziția cere limitarea duratei de valabilitate a situației de pericol și garantarea unor drepturi.
Numeroase ONG-uri ungare și mulți comentatori și-au declarat de asemenea îngrijorarea față de proiectul de lege al executivului de la Budapesta, printre care filosoful de stânga Gáspár Miklós Tamás. "Dacă vedem că guvernul Orbán se folosește de epidemie ca de un paravan pentru a introduce pe față o dictatură oficială", întreabă el într-un material pentru publicația HVG, "atunci cum mai putem să credem că măsurile restrictive sunt îndreptățite și juste?"
Management dubios al crizei coronavirusului
Și în alte țări din sud-estul Europei epidemia este folosită ca paravan pentru măsuri dubioase împotriva statului de drept. De exemplu, noul guvern slovac vrea să adopte o lege care să permită instituțiilor statului să acceseze date de la operatorii de telecomunicații. Prin urmărirea telefonului mobil se va putea preveni deplasarea persoanelor izolate sau aflate în carantină, a declarat marți premierul Igor Matovic.
Patru state membre ale Consiliului Europei - Armenia, Letonia, Republica Moldova și România - au adoptat o așa-numită derogare de la prevederile Convenției Europene pentru Drepturile Omului. În acest fel, în timpul situației de urgență, anumite drepturi civile pot fi anulate temporar. Critcii consideră că aceste măsuri sunt total exagerate.
În Bulgaria, președintele Rumen Radev a blocat prin veto o lege controversată privind măsurile de urgență. Legea prevedea inițial, la fel ca în Ungaria, pedepse cu închisoarea pentru răspândirea de informații false despre boli infecțioase. O altă reglementare împuternicea armata să aplice măsurile de urgență, lucru care este de regulă în sarcina poliției, inclusiv controlarea actelor de identitate. În mod surprinzător, o parte a coaliției de guvernare de la Sofia a acceptat veto-ul lui Radev. Nu se știe deocamdată cum vor fi reformulate prevederile respinse de președinte. Parlamentul va vota în următoarele zile acest proiect refăcut de lege.
Nu e momentul potrivit pentru statul de drept?
Controverse generează și managementul crizei coronavirus practicat de anumiți șefi de stat și de unele guverne din Balcanii de Vest. În Serbia, opoziția democrată și experții juridici independenți îl acuză pe președintele Aleksandar Vučić că ar fi instituit pe 15 martie starea de urgență fără a se baza pe un cadru constituțional - în acest fel, acuză criticii, Serbia ar fi la "un singur pas de dictatură".
În Albania, premierul Edi Rama a anunțat pedepse dure pentru toți cei care nu respectă interdicția de ieșire din casă. El a trimis pe străzi în patrulare în capitala Tirana vehicule blindate cu mitraliere - măsură criticată dur de opoziție.
În Muntenegru, guvernul publică mereu pe site-ul său o listă actualizată cu numele și adresele cetățenilor plasați în carantină. Potrivit premierului Duško Marković, acest lucru ar fi necesar pentru că guvernul nu-i poate controla pe toți acești oameni, așa că se vede nevoit să-i informeze pe cetățeni despre cine este vorba exact. Ar fi vorba de sănătate și de viață, susține Marković, nu ar fi tocmai acum momentul potrivit pentru dezbateri privind nuanțe juridice și protecția datelor personale. Activiștii pentru drepturile omului muntenegreni au criticat aspru abordarea guvernului, pe care îl acuză că "incită la linșaj".
Recomandările de stat acasă devin obligatorii, persoanele aflate în carantină vor fi supravegheate cu dispozitive electronice.  (24.03.2020)
Criza coronavirusului va avea urmari masive. Nu doar in privinta numarului de victime si a efectelor nocive asupra economiei. Si raporturile noastre cu statul se vor modifica, crede Miodrag Soric. (23.03.2020)
</doc>
<doc docid='dw_52901066' lang='ron' type='mono' source='https://www.dw.com/ro/ro/noi-restricții-de-circulație-pentru-români/a-52901066' term='coronavirus'>
La Palatul Cotroceni, președintele României Klaus Iohannis a făcut noi declarații, după o întrevedere pe care a avut-o, la amiază, cu premierul Ludovic Orban și cu miniștrii Internelor, Sănătății și Apărării.
* Noi restricții de circulație pentru români: recomandările de stat acasă devin obligatorii
* Cetățenii pot ieși pentru a face cumpărături sau pentru a merge la serviciu
* Se introduc restricții speciale pentru persoanele care au peste 65 de ani, care nu mai au voie să iasă din casă
* Pentru persoanele care sunt în carantină sau în izolare se aplică măsuri de supraveghere electronică, fiindcă este absolută nevoie ca aceste măsuri să fie respectate integral
* Armata va suplimenta forțele din MAI
* Restricțiile vor intra în vigoare începând de mâine
ics / das
Cancelara Angela Merkel a anunțat o serie de măsuri de reducere a contactelor sociale în vederea combaterii pandemiei de coronavirus. Nu au fost impuse, însă, restricții de circulație drastice la nivel federal. (22.03.2020)
Guvernul de la Chișinău scoate, de miercuri, armata pe străzi pentru a impune respectarea regimului special de autoizolare la domiciliu. Au fost confirmate peste 100 de cazuri de Covid-19 în Republica Moldova (24.03.2020)
</doc>
<doc docid='dw_52890142' lang='ron' type='mono' source='https://www.dw.com/ro/ro/cum-joaca-putin-in-criza-coronavirusului-ziarecom/a-52890142' term='coronavirus'>
S-au anulat cam toate evenimentele mari din 2020, iata, si campionatul de fotbal, in afara votului popular din Rusia, care urmeaza sa consfinteasca ramanerea lui Vladimir Putin la putere. Ce se petrece in Rusia zilele acestea?
Sunt doua luni de cand scena politica de la Moscova, altadata apatica, a revenit la viata. La 15 ianuarie, Vladimir Putin a anuntat modificarea Constitutiei si schimbarea Guvernului Federatiei Ruse. Procedura tehnica din Parlament a fost atent controlata de Kremlin.
Recent, la 10 martie, Putin a venit in Duma, cand avea loc discutia asupra proiectului de modificare, la a doua lectura. Intriga parea s-o reprezinte organizarea de alegeri parlamentare anticipate, dupa adoptarea noii Constitutii. Toti dezbateau acest subiect. A fost ca o diversiune, pentru ca lovitura venea din alta parte.
Prima femeie care a zburat in spatiu, cosmonauta Valentina Tereskova, amintita si in manualele de gimnaziu din Rusia, o femeie de 83 de ani, din care vreo 50 a fost deputat, din Sovietul Suprem al lui Brejnev, pana acum, in Duma de Stat, a urcat la tribuna si a propus ca, odata cu adoptarea noii Constitutii, sa inceapa de la zero numararea mandatelor de presedinte. Adica, cele patru mandate ale lui Putin sa nu mai conteze, iar el sa poata candida pentru alte doua mandate.
Presa din intreaga lume a titrat imediat ca Putin ar putea ramane in fruntea Rusiei pana in 2036, cand va fi implinit 83 de ani.
In mod ciudat, cu cateva saptamani inainte, politicieni apropiati de Kremlin au respins tocmai varianta propusa de Tereskova. Abia in dimineata sedintei din Duma, Tereskova a primit textul interventiei in plic. Chiar si oameni apropiati de presedinte nu stiau nimic despre planurile acestuia.
Adesea, purtatorul de cuvant al Kremlinului s-a balbait si a ridicat din umeri. Actiunea politica de modificare a Constitutiei a fost organizata si desfasurata ca o operatiune secreta, sub acoperire.
Regimul lui Putin era unul autoritar si personalizat si pana acum. Ce se schimba odata cu modificarea Constitutiei? Cum va arata toata arhitectura de putere a Rusiei?
Faptul ca amendamentul propus de Valentina Tereskova a fost imediat insusit si a trecut si de filtrul Curtii Constitutionale nu inseamna ca Putin va mai ramane presedinte pentru inca doua mandate. Sunt si alte scenarii in care el poate sa ramana la putere. Dar mai sunt patru ani pana la terminarea acestui mandat, timp in care se pot intampla multe lucruri.
De aceea, nu ma grabesc sa dau verdicte si spun ca raman in continuare cel putin patru scenarii pe masa. Putin poate fi presedinte inca doua mandate, pana in 2036, cand va face 83 de ani.
Cel mai des vehiculat scenariu, tocmai de aceea nu mi se pare cel mai putin probabil.
Un fel de lider dupa modelul Deng Xiaoping, care sa supravegheze din umbra constituirea unui echilibru intre diverse clanuri oligarhice. Poate niste reforme pe care succesorul lui sa le initieze.
Al treilea scenariu ar fi formarea unui stat comun, prin unire, alipire, incorporare, intre Rusia si Belarus sau Belarus in Rusia, ceea ce ar crea functia de presedinte al confederatiei sau federatiei rezultate. Functie pe care ar putea-o ocupa Putin.
Sau un alt scenariu, despre care s-a vorbit insistent in ultimele saptamani, Putin ramane presedinte pe viata al Consiliului de Stat, o structura infiintata chiar de el si care va capata contur mai clar odata cu modificarea Constitutiei. In acest din urma caz, exista riscul dualitatii puterii, care nici in Rusia, si nici in alta parte, n-a adus nimic bun.
Modificarea Constitutiei schimba natura regimului politic. Sigur ca Rusia n-a fost pana acum o democratie infloritoare. Insa, dupa referendumul de aprobare a modificarilor la Constitutie, programat la 22 aprilie, Rusia va deveni o dictatura.
Deocamdata, regimul Putin este clasificat in literatura de specialitate drept autoritar electoral. Prin acest referendum, Putin se transforma din lider autoritar in veritabil dictator, dupa modelul liderilor de extractie sovietica, Nazarbaev, Lukasenko sau Alyev. Aici, in fostele republici sovietice, in spatele unor referendumuri trucate, au aparut si s-au consolidat regimuri dictatoriale.
Poate ca regimul lui Putin o sa semene mai putin cu cel al lui Alyev si mai mult cu al lui Lukasenko, dar astea sunt nuante. Atat Alyev, cat si Lukasenko controleaza presa, aresteaza si condamna la inchisoare jurnalisti, blogeri, oameni simpli care scriu pe retelele sociale povesti banale, suprima fizic pe liderii opozitiei politice si baga la inchisoare pe activistii civici.
In afara de scenariile mentionate de dumneavoastra, nu putem exclude o lebada neagra, iar in ultima perioada au fost destule.
M-am gandit si la asta. De pilda, poate coronavirusul sau altceva, peste o luna sau peste un an sau doi, care sa duca la aparitia unei crize ce nu mai poate fi controlata si care arunca in aer statul rus.
Poate ca lebada neagra a si aparut. Un scenariu cu mii de morti, din cauza coronavirusului, poate fi posibil in conditiile in care se apropie sarbatorile Pastelui. Spre deosebire de patriarhiile romana si greaca, Patriarhia Moscovei si Intregii Rusii a chemat credinciosii in biserici, spunandu-li-se ca n-au nevoie de nicio carantina, e suficient sa creada, deci sa nu le pese de pandemie.
In conditiile in care Kremlinul o sa incerce foarte probabil sa ascunda informatiile si sa minta populatia privind numarul real al celor infectati si al mortilor, s-ar putea ajunge in societate la temperatura de fierbere. Si atunci.... ar putea fi ceva cumplit. Astazi, o rasturnare violenta nu va fi o "revolutie colorata", cum se teme Putin.
Rusia, cu arsenalul ei nuclear, ar putea fi cuprinsa de haos, insurectii, razboaie intre clanuri interlope pentru controlul unor teritorii. Nimeni n-ar putea sa prevada cand si cum se va termina acest veritabil cosmar.
E un scenariu catastrofal ce prezentati aici. Totusi, putin probabil. Deocamdata, Putin are o buna cota de incredere, iar rusii par sa sprijine modificarile aduse Constitutiei. Cum explicati asta?
Un sondaj al unui institut apropiat de Kremlin afirma ca 77% dintre rusi n-au putut sa numeasca nici macar o modificare adusa Constitutiei. Iar alt institut de sondare, singurul independent, care merita luat in serios, Centrul Levada, intr-unul din ultimele sondaje, anunta ca doar 13% din populatie mai e interesata de politica.
Eu nu cred in cota de popularitate care i se atribuie presedintelui. Cred ca s-a grabit cu modificarea Constitutiei, cu patru ani inainte de incheierea mandatului, tocmai pentru ca pierde procente importante la cota de incredere.
La randul ei, populatia stie ca nu poate influenta deciziile politice sau administrative. Din aceasta cauza, nu e interesata de politica. Doar elita conteaza in Rusia, jocul ei, raporturile de forta dintre diferite segmente ale acesteia.
Cititi AICI interviul integral.
</doc>
<doc docid='dw_52885089' lang='ron' type='mono' source='https://www.dw.com/ro/ro/comentariu-se-cere-un-stat-paternalist/a-52885089' term='coronavirus'>
Oricat de mortala, catastrofala si restrictiva este si va fi criza provocata de coronavirus, candva va trece si ea. Dar lumea va fi dupa aceea alta. Temerile si suferinta pe care le-a raspandit virusul vor avea multa vreme ecou in sufletele oamenilor. Multi cetateni din occidentul prosper vor revendica, mai puternic decat pana acum un stat paternalist. Unul care sa-i protejeze mai eficient. Fiindca doar statul poate combate, daca o poate face cineva, astfel de primejdii cum este o pandemie.
Acestea sunt vesti proaste pentru intreprinzatori. Un stat mai prezent inseamna impozite mai mari, mai multa birocratie, un plus de acte normative, un mecanism mai greoi de luare a deciziilor si mai putini bani in buzunarele consumatorilor. Adica mai putin consum si mai putina crestere economica. Dar daca acesta este pretul care trebuie platit pentru ca o criza de acest gen sa nu se repete, atunci multi vor accepta in Germania si Europa o astfel de evolutie. Ba chiar ar saluta-o.
Statul va codecide
Statul este chemat sa rezolve problemele. Sa salveze, de preferinta, toate intreprinderile si toate locurile de munca. Sa ofere generos garantii financiare, sa decida inlesniri fiscale, sa devina actionar al intreprinderilor cu dificultati. Exact asa actioneaza deja guvernele statelor UE, ale Marii Britanii, SUA sau Canadei. Cu fiecare zi a crizei, increderea in piata se micsoreaza, iar dorul de un stat paternalist care ofera protectie si care pune ordine in toate creste.
Miodrag Soric
Statul va trage invataminte din aceasta criza. Va codecide mai mult decat a facut-o pana acum unde vor fi produse, de pilda, medicamentele. Tocmai fiindca nu este important doar unde pot fi acestea cel mai ieftin produse - in China sau India. Decisiv este ca medicamentele necesare sa fie asigurate, in caz de criza, intr-o cantitate suficienta. Chiar daca aceasta va insemna cresterea pretului preparatelor importante, dat fiind ca vor fi iarasi produse preponderent in vest si nu in tari cu mana de lucru ieftina. Cetatenii vor accepta asta. Mai multa securitate nu se poate capata pe gratis.
Acestea sunt valabile pentru medicamente, dar si pentru alte produse si prestari de servicii. Tot ce este important pentru bunastarea sociala sau economica a unui stat nu va mai fi stramutat in strainatate. Expertii numesc asta "infrastructura critica". Ce tine de ea si ce nu, a fost multa vreme neclar, cel putin in Germania. Cu siguranta, pe viitor, in caz de dubiu, productia va avea loc in interiorul granitelor nationale.
Statul poate fi si o problema in loc de solutie
Dar revendicarea unui stat paternalist poate genera, cateodata, mai multe probleme decat solutii. Sa ne amintim: pandemia de coronavirus isi are obarsia intr-un stat totalitar, care controleaza tot. Unul care pretinde ca-si protejeaza cetatenii, si care totusi nu a reusit sa faca asta. Un stat care nu a invatat nimic din epidemiile asemanatoare ale trecutului. Politicienii dintr-un stat totalitar cum este China nu trebuie sa dea socoteala in fata cetatenilor proprii. Esecul Beijingului trebuie consemnat, fara pic de aroganta sau superbie. Fiindca ramane de vazut cum vor reusi UE sau SUA sa gestioneze aceasta criza.
Un stat mai prezent si mai implicat nu inseamna automat mai multa protectie oferita cetatenilor. Intr-o democratie veritabila, vocea critica a cetateanului trebuie sa preia impreuna cu statul responsabilitatea gestionarii unei crize de felul celei pe care o traversam.
Cancelara Angela Merkel a anunțat o serie de măsuri de reducere a contactelor sociale în vederea combaterii pandemiei de coronavirus. Nu au fost impuse, însă, restricții de circulație drastice la nivel federal. (22.03.2020)
Ministrul afacerilor Interne, Marcel Vela, a emis sâmbătă seară ordonanță militară numărul 2, prin care se interzice circulația în spațiile publice a grupurilor mai mari de 3 persoane. (21.03.2020)
</doc>
<doc docid='dw_52861132' lang='ron' type='mono' source='https://www.dw.com/ro/ro/22-de-pasi-de-urmat-cand-iesi-sau-intri-in-propria-locuinta-ca-sa-nu-plimbi-virusul-ziarecom/a-52861132' term='coronavirus'>
Reguli la iesirea din casa:  1. Cand pleci din casa, pune pe tine o bluza cu maneca lunga. 2. Strange parul in coada, nu il lasa desfacut. 3. Daca ai masca, pune-o la final, exact inainte sa iesi din casa. 4. Incearca sa nu folosesti transportul public. 5. Daca scoti afara animalul de companie, asigura-te ca nu se scarpina de diverse suprafete.  6. Foloseste servetele pentru a pune mana pe diverse suprafete. 7. Arunca servetelul la gunoi dupa ce il folosesti.  8. Daca iti vine sa stranuti, stranuta in cot. 9. Evita sa platesti cu cash. Daca o faci, dezinfecteaza-ti imediat mainile.  10. Spala-te pe maini dupa ce atingi orice suprafata sau foloseste gel dezinfectant. 11. Nu iti atinge fata pana nu ai mainile curate. 12. Mentine distanta fata de ceilalti oameni.
Cititi articolul integral pe Ziare.com accesand linkul de mai jos.
</doc>
<doc docid='dw_52859677' lang='ron' type='mono' source='https://www.dw.com/ro/ro/coronavirus-şi-în-germania-se-impun-restricţii-de-circulaţie/a-52859677' term='coronavirus'>
Premierul landului bavarez, Markus Söder, a declarat în context: "Reducem viața publică aproape complet." Timp de două săptămâni, locuitorii Bavariei vor avea voie să iasă din casă doar în scopuri absolut necesare, de pildă, pentru a merge la serviciu, la supermarket, la farmacie sau la medic.
Premierul Bavariei, Markus Söder
Apelurile adresate cetățenilor de a respecta distanțarea socială și de a nu se întâlni în grupuri nu au fost respectate în multe cazuri, deplânge premierul Bavariei: "Nu putem accepta așa ceva în continuare".
Plimbările și activitățile sportive în aer liber, individuale sau în familie, vor fi permise, însă, în continuare, a mai adăugat Markus Söder.
Măsurile intră în vigoare la miezul nopții.
Şi Freiburg a ajuns un oraş-fantomă
Tot mai multe zone din Germania afectate de restricţiile de circulaţie
Şi premierul landului Saar, Tobias Hans (CDU) a anunţat că supune cabinetului său propunerea de a restricţiona circulaţia în contextul pandemiei de coronavirus şi că măsura va intra de îndată în vigoare. Totodată, a mai spus el, restaurantele vor rămâne strict închise în tot landul. Premierul landului Saar a subliniat, la rândul său, că oamenii vor mai putea, totuşi, ieşi la plimbare - şi cu alţi membri de familie. "Nimeni nu este închis în casă", a declarat Tobias Hans.
Landurile Hessa și Renania-Palatinat au interzis adunările de mai mult de cinci persoane în spațiile publice. Premierul landului Baden-Württemberg, Winfried Kretschmann, a anunțat că sunt interzise întâlnirile cu mai multe de trei persoane în spațiul public și a cerut închiderea restaurantelor.
Există deja interdicţii în vigoare în unele oraşe germane precum Freiburg şi Leverkusen. Nici la Dortmund nu mai este permis ca mai mult de patru persoane să se afle într-un spaţiu public.
das/maw (Reuters)
</doc>
<doc docid='dw_52854017' lang='ron' type='mono' source='https://www.dw.com/ro/ro/coronavirus-spitalele-nu-mai-permit-accesul-vizitatorilor/a-52854017' term='coronavirus'>
"Stop, acces interzis vizitatorilor". Cam așa stă scris, de la sfârșitul săptămânii trecute, pe afișele lipite pe ușile spitalelor din Berlin. Regula a fost introdusă și în capitala Germaniei, după ce fusese aplicată deja în multe clinici din alte orașe germane. Vizitatorii trebuie să rămână în momentul de față în afara spitalului. Măsura ar urma să sporească protecția față de infectarea cu noul coronavirus și să împiedice ca potențiali purtători ai virusului să intre și să iasă în spitale, acolo unde bolnavii cu organisme deja slăbite au de fapt cea mai mare nevoie de protecție.
Nu toată lumea dă însă dovadă de înțelegere. De multe ori interdicția este pur și simplu ignorată, asistentele medicale vorbesc de oameni care își pierd cumpătul, vorbesc urât și amenință cu plângeri în justiție. Anumite secții din spitale au decis chiar să încuie ușile. Medicii și personalul medical au cheie, toți ceilalți trebuie să folosească soneria. Pentru asistente, aceasta înseamnă că au încă o sarcină în plus, pe lângă toată munca lor – aceea de a respinge vizitatorii nerezonabili, nu puțini la număr.
Excepție în cazul copiilor
Regulile nu sunt atât de stricte în cazul copiilor cu vârste până la 16 ani. Ei au voie să fie vizitați o dată pe zi, timp de o oră, de un vizitator. Aceasta este regula oficială. O asistentă de la un spital berlinez pentru copii spune însă, sub protecția anonimatului, că regula nu este respectată strict. Ea lucrează într-o mare clinică universitară din Berlin, unde sunt internați și externați pacienți tot mereu. "La noi regula este să limităm la minimum accesul însoțitorilor, în funcție de fiecare caz în parte. Fiecare secție trebuie să decidă. La copii foarte mici sau foarte neliniștiți sunt lăsați uneori ambii părinți înăuntru."
Acces interzis vizitatorilor! Apelăm la înţelegerea dumneavoastră.
Rutina zilnică din secțiile spitalicești s-a schimbat masiv. Înainte, copiii se jucau pe holuri iar vizitatorii intrau și ieșeau; acum este liniște totală. Pacienții și părinții prezenți rămân în camere, ușile sunt închise. Contează aici și faptul că persoanele care merg pe holuri trebuie să poarte o mască de protecție pe față. Este valabil și pentru sugari atunci când sunt duși la o analiză. Fiecare părinte primește pe zi o singură astfel de mască. Înainte erau în spital cutii cu măști și sticle cu dezinfectant de mâini de unde toată lumea se putea servi. Acum acestea nu mai sunt la dispoziţie pentru că se fură prea mult.
Se înmulțesc agresiunile
Asistentele sunt obligate de asemenea să poarte masca de protecție când intră într-o cameră de bolnav. Sunt disponibile însă doar măștile normale, nu și cele cu filtre suplimentare. Acestea din urmă sunt prea puține la număr și sunt păstrate pentru secțiile de izolare și terapie intensivă. Pentru personalul medical este o situație grea. Și în rândul asistentelor și infirmierilor există persoane cu boli cronice, care se tem pentru sănătatea lor și care ar fi obligate să lipsească de la muncă în caz de îmbolnăvire.
Încă un aspect care influențează negativ atmosfera din spitale! Nu doar personalul medical se simte suprasolicitat – și doctorii sunt în aceeași situație. "Și asta în condițiile în care nu avem încă nici măcar un caz de coronavirus la noi pe secție."
Bunicul trebuie să moară singur?
În timp ce în cazul copiilor se mai permit vizite, în secțiile celelalte ușile rămân consecvent închise pentru vizitatori. O situație grea pentru pacienți și familiile lor. Au de suferit mai ales pacienții mai vârstnici și grav bolnavi. În spitale mor zilnic pacienți. Trebuie ei acum să moară singuri, fără familie la patul lor?
O întrebare valabilă și pentu căminele de bătrâni și persoane care au nevoie de îngrijire specială. Și în aceste stabilimente se aplică interdicția de vizitare. O măsură greu de suportat pentru cei în vârstă, care se simt și așa izolați în aceste cămine. Sentimentul de singurătate sporește acum, dacă și vizitele celor dragi nu mai au loc. Adesea nu se poate stabili nici măcar un contact prin video sau prin serviciile de mesagerie online, pentru că în multe cămine nu există o rețea Wi-Fi funcțională.
În plus, nu se știe pentru câtă vreme vor fi valabile aceste măsuri restrictive. Două-trei săptămâni, până după Paște, până la jumătatea lui mai? Nimeni nu știe pe moment nimic precis. Situația înseamnă o provocare și din punct de vedere emoțional pentru asistente și îngrijitori. Ele trebuie acum să preia rolul vizitatorilor când vine vorba de consolarea și încurajarea pacienților.
Nu s-a dorit a fi o investigație jurnalistică. Redactoarea DW, Sabine Kinkartz, a ajuns întâmplător la un spital din Berlin şi ceea ce a descoperit acolo a consternat-o. (16.03.2020)
</doc>
<doc docid='dw_52852056' lang='ron' type='mono' source='https://www.dw.com/ro/ro/germania-coronavirusul-restrange-si-ceremoniile-de-inhumare/a-52852056' term='coronavirus'>
Cand Marco Ammer, prestator de servicii funebre, este intrebat ce schimbari a produs la prima vedere actuala pandemie ceremoniilor de inmormantare, el raspunde: "Cu mana la inima". El a povestit pentru postul public german de televiziune rbb ca a participat miercuri dimineata la o inmormantare care l-a intristat initial teribil. Participantii au lasat in capela cate un rand de scaune liber, au evitat sa se imbratiseze si sa-si dea mana. In loc de asta, adunarea indoliata s-a inclinat la sfarsitul ceremoniei, ducandu-si mana la inima. "La fel si-au luat si la revedere unii de la altii - pe undeva a fost totusi frumos", a adaugat Ammer.
Campania de combatere a coronavirusului cuprinde si cele 180 de cimitire in uz ale metropolei Berlin. Sambata trecuta, Senatul Berlinului (guvernul regional) a dispus interzicerea tuturor manifestarilor cu peste 50 de participanti, intre care se numara si ceremoniile funebre. Organizatorii de ceremonii funebre din Berlin sunt de asemenea obligati sa alcatuiasca liste cu numele, adresa si numarul de telefon al tuturor participantilor la o inmormantare si sa o tina la dispozitia Inspectoratului regional de Sanatate vreme de cel putin patru saptamani. Primariile de sector roaga de asemenea organizatorii de inmormantari sa limiteze cat mai drastic numarul participantilor. In aceste conditii se desfasoara ceremoniile funebre si la cimitirul berlinez Stahndorf, al doilea ca marime din Germania.
Este posibil ca numarul maxim de participanti sa fie redus in continuare
"La inmormantari participa mult mai putini oameni, dar macar apropiatii unui defunct pot sa-si ia inca bun ramas. Cred ca e foarte important ca inmormantarile sa se desfasoare cu demnitate, chiar si in aceste timpuri pe care le traversam", a declarat Mark Cotta, reprezentant al unei firme de pompe funebre din cartierul berlinez Spandau.
Unele administratii de sector, chestionate de rbb, au declarat ca se asteapta ca numarul maxim de participanti la un eveniment public sa fie coborat sub 50. Asociatia federala a prestatorilor de pompe funebre a anuntat ca recomanda ca inmormantarile sa aiba loc in prezenta a maximum 25 de persoane, astfel incat riscul infectarii cu coronavirus sa fie cat mai redus. Un responsabil din cadrul primariei de sector Lichtenberg a afirmat ca nuntile civile se desfasoara in prezenta unui numar si mai mic de invitati si la unele oficii de stare civila au fost chiar complet suspendate.
Cel mult 15 minute
Regulile nu sunt insa unitare la Berlin. Aceasta ingreuneaza munca prestatorilor de pompe funebre si creeaza un sentiment de nedumerire rudelor celor decedati. In unele cimitire este permis accesul publicului in capele, in altele nu. In plus, in ultimele zile nu s-a putut lua decat cu greu contact telefonic cu administratiile unor cimitire. Astfel, intocmirea actelor necesare unei inmormantari devine foarte dificila si pentru firmele de pompe funebre si pentru rudele defunctului. La cimitirul din Treptow-Köpenick, de pilda, nu mai sunt posibile decat ceremoniile de inhumare a unei urne, iar acestea nu mai pot dura decat maximum 15 minute. Cel care aseaza urna in groapa trebuie sa se afle la o distanta de cel putin doi metri de restul participantilor la inmormantare.
La cimitirul din cartierul Pankow, in schimb, inmormantarile mai sunt posibile, dar numarul participantilor la o inmormantare este limitat la aproximativ 10.
Florariile sunt inchise
Mormintele proaspete nu vor mai fi impodobite cu multe flori fiindca, incepand de miercuri, la Berlin s-a dispus inchiderea tuturor florariilor. Acestea nu se numara intre magazinele considerate de mare importanta, care raman deschise pe intreaga durata a epidemiei de coronavirus.
In imprejurarile actuale, 70 la suta din clientii sai se decid pentru incinerarea rudei defuncte, a explicat prestatorul de pompe funebre Mark Cotta. "Avantajul acestei optiuni este ca se poate amana ceremonia de inhumare a urnei. In schimb, o ceremonie de inhumare trebuie sa aiba loc la una, maximum doua saptamani de la deces", a explicat el.
ia/maw (rbb)
</doc>
<doc docid='dw_52841308' lang='ron' type='mono' source='https://www.dw.com/ro/ro/de-unde-vor-veni-culegatorii-de-care-au-nevoie-fermierii-germani/a-52841308' term='coronavirus'>
Atunci cand oamenii stocheaza in locuinte cutii de conserve si baxuri de hartie igienica iar restaurantele sunt nevoite sa inchida rand pe rand, orice discutie despre siguranta alimentara devine stiinta a comunicarii in vreme de criza.
Presedintele Asociatiei Fermierilor Germani, Joachim Rukwied, vrea mai ales sa-i linisteasca pe oameni cand afirma ca "noi taranii vom fi capabili si in vremuri de coronavirus sa aprovizionam in continuare populatia cu alimente sigure si de calitate". Rukwied a asigurat de asemenea ca alimentele de baza, cum ar fi cerealele, cartofii, fructele si legumele vor exista in continuare in cantitati suficiente.
Totusi, fermierii germani atrag atentia ca exista riscul sa ajunga in impas. An de an ei dau de lucru unui numar de aproximativ 300.000 de culegatori, muncitori sezonieri, care ajuta la strangerea recoltei. Aproape toti provin din Europa de Est, majoritatea din Romania. Din cauza epidemiei de coronavirus, cei mai multi dintre ei se vor vedea nevoiti sa ramana anul acesta acasa.
Lipsesc culegatorii de sparanghel
In cazul sparanghelului, problema a devenit deja acuta, a declarat Andreas Köhr, purtator de cuvant al Asociatiei Fermierilor si Viticultorilor din sudul landului federal Renania-Palatinat. In regiunea Rheinhessen, aflata la sud de Frankfurt pe Main, recolta de sparanghel incepe peste cateva zile. Prin traditie, sezonul de sparanghel se incheie in Germania pe 24 iunie. "La noi exista ferme care au cerut 100-120 de muncitori sezonieri, dar de venit au venit pana in 10 persoane", a declarat el pentru DW.
Unii muncitori sezonieri evita sa vina in Germania de teama sa nu se infecteze cu coronavirus. In Germania exista in prezent peste 10.000 de persoane infectate, in Romania abia 250, potrivit datelor valabile miercuri, 18.03., la orele 15. Altii se tem ca la intoarcere vor fi bagati in carantina sau vor fi impiedicati sa se intoarca in tara lor.
Cine doreste totusi sa vina sa ajute la recoltarea sparanghelului, intampina probleme sa ajunga in Germania din cauza inchiderii granitelor. "Romanii sunt adesea impiedicati sa-si continue calatoria la granita cu Ungaria", a explicat Köhr.
Granite inchise
Guvernul german a dispus pana acum, din cauza epidemiei, inchiderea granitelor cu vecinii sai din nord, sud si vest, dar nu si cu cei din est. Numeroase asociatii ale fermierilor cer acum guvernului de la Berlin sa asigure sosirea muncitorilor sezonieri. Aceasta inseamna si convingerea unor tari ca Ungaria sa permita tranzitul muncitorilor sezonieri. In prezent se discuta tot felul de solutii posibile, de la organizarea unor convoaie de autocare pana la aducerea muncitorilor sezonieri cu avioane inchiriate. Dar chiar daca una din aceste idei se va materializa, Asociatia Fermierilor Germani nu crede ca necesarul de 300.000 de culegatori va putea fi asigurat in acest an.
Relaxarea prevederilor legale
De aceea, fermierii si alte asociatii de profil cer politicienilor sa relaxeze prevederile legale, astfel incat "lucrarile urgente necesare pentru asigurarea aprovizionarii cu alimente sa fie asigurate". Intre solicitari se numara majorarea orelor de lucru si a perioadei de angajare. Cu alte cuvinte mai putini oameni sa poata munci mai mult pentru a strange recolta de pe camp.
De asemenea, se doreste asigurarea unui cadru legislativ care sa le permita somerilor, pensionarilor si solicitantilor de azil sa castige un ban in plus. Potrivit lui Andreas Köhr, exista ferme de sparanghel care au intrat deja in contact cu restaurante sau firme de curatenie, silite sa-si suspende activitatea, in incercarea de a obtine de acolo forta de munca.
Agricultura, o alternativa?
Pentru unii, munca in agricultura poate fi o alternativa, fiindca multe branse inregistreaza pierderi din cauza epidemiei. Totusi, exista motive pentru care strangerea recoltei este mai ales asigurata de muncitori sezonieri din Europa de Est. Aceasta munca este grea si prost platita, in mod normal cu salariul minim pe economie, care este in Germania de 9,35 euro pe ora. Cati oameni vor lipsi anul acesta de la stransul recoltei este greu de estimat. Potrivit Asociatiei Fermierilor Germani, totul depinde de modul in care va evolua pandemia de coronavirus.
</doc>
<doc docid='dw_52829562' lang='ron' type='mono' source='https://www.dw.com/ro/ro/cea-mai-mare-provocare-de-la-al-doilea-război-mondial/a-52829562' term='coronavirus'>
Este pentru prima oară în mandatele ei de șefă a executivului german când Angela Merkel alege această adresare directă către națiune.
Cancelara Angela Merkel consideră lupta împotriva noului coronavirus drept o sarcină de amploare istorică. În discursul ei televizat ea a făcut apel la rațiunea și disciplina cetățenilor. Situația este serioasă și este cu deznodământ deschis, a insistat Merkel.
Planul de acțiune acum este încetinirea răspândirii virusului, întinderea pe mai multe luni a vitezei de extindere, pentru a câștiga timp. Va depinde cum vor evolua lucrurile și de modul în care fiecare cetățean respectă și aplică regulile.
Ea a spus că știe că măsurile restrictive luate, precum închiderea școlilor, grădinițelor, locurilor de joacă și de agrement etc, sunt foarte dure. "Sunt restricții cum nu au mai existat până acum în Republica Federală." Totuși, aceste măsuri trebuie neapărat respectate, a subliniat Merkel. "Trebuie să arătăm că și în această situație cu care nu ne-am mai confruntat putem acționa inimos și rațional pentru a salva vieți. Este o sarcină care ne revine fiecăruia dintre noi, fără excepție."
Toate acțiunile care pot pune în pericol oamenii trebuie reduse, a spus cancelara Germaniei. "Pentru a-i proteja pe ceilalți trebuie să păstrăm distanța." Ar fi de importanță "existențială" reducerea la un minim posibil a vieții publice.
"Fac apel la dvs: respectați aceste reguli impuse doar pe termen scurt. Guvernul nostru va verifica mereu din nou cum se pot reduce din restricții, dar și ce măsuri și mai dure se pot aplica acolo unde este necesar." De la Al Doilea Război Mondial, nu ar mai fi existat o provocare asemănătoare, a mai spus șefa guvernului de la Berlin.
"Vom face uz de toate mijloacele necesare"
Simultan, Merkel a dat asigurări firmelor mari și mici că guvernul federal va aplica toate măsurile necesare pentru a limita efectele distructive ale epidemiei asupra economiei - prioritate va avea asigurarea locurilor de muncă. "Putem și o vom face, vom folosi toate mijloacele necesare pentru a ajuta companiile și angajații să treacă cu bine de acest examen greu."
Merkel a încercat și să stingă îngrijorările cetățenilor cu privire la posibile probleme în aprovizionarea cu alimente. Cu toții se pot baza pe faptul că aprovizionarea cu alimente și cele necesare vieții este asigurată, a spus Merkel. "Proviziile sunt un lucru bun, și înainte era așa. Dar cu măsură. Să cumpărăm la disperare ca și cum nu vom mai găsi în curând nimic în magazine nu are niciun sens și este în cele din urmă un gest total lipsit de solidaritate."
os/as (dpa, ard)
</doc>
<doc docid='dw_52820813' lang='ron' type='mono' source='https://www.dw.com/ro/ro/institutul-robert-koch-epidemia-evoluează-exponențial-și-este-abia-la-început/a-52820813' term='coronavirus'>
„Avem o desfășurare exponențială a epidemiei. Suntem la începutul unei epidemii, cu care ne vom confrunta încă săptămâni și luni de acum înainte“ – a precizat Lothar Wieler, șeful Institutului Robert Koch (RKI), principala autoritate de prevenire a bolilor infecţioase în Germania. El a anunțat și numărul infecţiilor cu coronavirus, confirmate până acum în Germania: 8198 (12 morți). Dacă măsurile luate de autorități nu vor avea efectul dorit, Wieler crede că numărul celor infectați cu coronavirus ar putea depăși 10 milioane în următoarele 2-3 luni.
Wieler a explicat că efectul măsurilor luate de guvernanți trebuie urmărit peste două săptămâni. El a mai subliniat: „Este evident că actuala stare de lucruri (cu restricțiile în vigoare, n.red.) nu poate fi menținută pe termen lung.“ Wieler a clarificat astfel o declarație a sa de luni, în care ar fi dat de înțeles că, în cel mai extrem caz, măsurile de limitare a epidemiei ar putea rămâne în vigoare timp de doi ani.
Lothar Wieler, preşedintele Institutului Robert Koch (RKI)
Cancelara Angela Merkel urmează să se adreseze din nou cetățenilor miercuri seară, pentru a-i îndemna să respecte măsurile luate.
La nivel european, sunt confirmate deja peste 64.212 de cazuri. Din acestea, 28.000 doar în Italia.
În România, alte 29 de noi cazuri de coronavirus au fost confirmate miercuri dimineață. Bilanțul îmbolnăvirilor a ajuns la 246. La ultima raportare de marti, ora 18.00, erau confirmate 217 de cazuri.
Şeful RKI, Lothar Wieler a apărat folosirea de către Institutul Robert Koch a datelor de geolocație furnizate de Deutsche Telekom. Ar fi nevoie de analizarea acestor date mobile pentru a constata cât de mult și cât de des se deplasează încă populația Germaniei, pentru a se vedea dacă măsurile de limitare a contactelor sociale sunt respectate. Wieler a insistat că datele sunt puse laolaltă și anonimizate. Acestea ar fi disponibile oricum public contra cost, doar că Deutsche Telekom le pune gratis la dispoziția RKI.
Interdicția de intrare în UE a cetățenilor extracomunitari, aflată în vigoare de marţi, afectează peste 100 de zboruri la aeroportul din Frankfurt pe Main. Se verifică, în acest moment, care dintre pasageri au voie să intre pe teritoriul comunitar și care nu. Până acum ar fi fost controlate 5000 de persoane. Cetățenii extracomunitari sunt trimiși înapoi, liniilor aeriene cu care au călătorit li se cere să-i ducă înapoi de unde au venit. Ceea ce s-a și întâmplat deja marți seară pe cel mai mare aeroport german cu un zbor din Turcia.
os/maw (afp, dpa)
</doc>
<doc docid='dw_52812639' lang='ron' type='mono' source='https://www.dw.com/ro/ro/merkel-ue-închide-granițele/a-52812639' term='coronavirus'>
Țările membre ale UE au decis în unanimitate interzicerea, timp de 30 de zile, a intrării persoanelor din spațiul extra-comunitar în Uniunea Europeană, pentru a limita răspândirea pandemiei de coronavirus, a anunțat cancelara germană Angela Merkel într-o conferință de presă la Berlin.
Statele UE sunt "toate de acord asupra impunerii unei interdicții" de intrare, "cu câteva excepții" minore (de ex. Andorra), a declarat Merkel după o videoconferință avută cu ceilalți lideri europeni.
Germania va pune în aplicare această decizie imediat, a spus Merkel.
În Germania, Institutul Robert Koch a urcat nivelul riscului de la ”moderat” la "ridicat".
lp/rcs/dpa
</doc>
<doc docid='dw_52804715' lang='ron' type='mono' source='https://www.dw.com/ro/ro/comentariu-fără-lockdown-nu-se-poate/a-52804715' term='coronavirus'>
Dacă mi-ați fi prezis în urmă cu o săptămână măsurile anunțate luni de cancelara Merkel, v-aș fi râs în față. Astfel de măsuri în Germania modernă, unde libertatea individuală este mai presus de orice? De neconceput! Da, în China poate că funcționează. Și în Iran sau în Rusia – peste tot unde oamenii sunt obișnuiți deja de decenii cu oprimarea din partea statului. Dar aici, în inima Europei? Niciodată!
Însă tocmai se întâmplă. Și este și normal, după ce pandemia a explodat în ultimele zile în Germania și țările vecine. Nimeni nu vrea să se ajungă la o situație precum cea din nordul Italiei. Acolo, medicii trebuie să decidă, ca într-o tabără de război, la ce pacienți mai are rost să aplice tratamentul și pe care să-i lase să moară, pentru că starea lor este prea gravă pentru a mai spera într-o îmbunătățire.
Nu toată lumea a înţeles gravitatea situaţiei
Este destul de clară situația. Și totuși, mulţi nu au înţeles încă gravitatea situaţiei. Chiar dacă declarațiile din conferințele de presă ale cancelarei Merkelde joi și ale altor miniștri de vineri fuseseră deja destul de convingătoare. Cunosc multe persoane care s-au speriat chiar după ce au văzut aceste conferințe de presă.
Dar se pare că nu a fost de ajuns, după cum am putut să constat, din perspectiva mea limitată, privind afară pe fereastra sufrageriei mele în ultimele trei zile: vecinul meu a ieșit sâmbătă seara, așa cum o face mereu la două săptămâni, la bowling – socializare la cel mai înalt nivel. Tinerii de pe strada noastră au fost sâmbătă și duminică la antrenamentul normal de fotbal. Iar de luni, de când s-au închis școlile, pe stradă este o atmosferă ca în vacanța de vară. Doar că acum se joacă și mai mulți copii împreună pe stradă, pentru că nicio familie nu este plecată în concediu. Iar vremea este zilele acestea însorită și minunat de caldă. Primăvară, ce mai!
Din multe orașe germane vin imagini și relatări similare: cafenelele și grădinile zoologice au fost pline până la refuz duminica, în parcuri și la locurile de joacă la fel, ca și cum nu ar fi nicio problemă. Doar că virologii își imaginează altceva atunci când vorbesc de limitarea contactelor sociale la minimul posibil. Din acest motiv, trebuie acum aplicate interdicții, măsuri obligatorii, pentru că apelurile la rațiune pe bază voluntară nu au funcționat.
Urmează și alte interdicții
Lista cu interdicții la nivel federal și regional cuprinde încă multe excepții: ceea ce înseamnă că în zilele următoare ne putem aștepta aproape cu siguranță și la alte restricții – trebuie doar să ne uităm la evoluțiile din Franța, Italia sau Spania. Acolo au fost instituite între timp interdicții reale de părăsire a locuinței. Și doar un număr limitat de persoane este permis în același timp în magazine la cumpărături. Circumstanțe de care am auzit înainte doar din povestirile părinților și bunicilor mei din perioada imediată de după război.
Nimănui nu-i place actuala situație şi ea nu poate continua decât pentru o perioadă relativ scurtă. Hai să ne străduim să respectăm regulile actuale, ca să nu mai fie nevoie și de alte interdicții! Da, cu toții plătim zilele acestea un preț ridicat prin limitarea libertății noastre. Dar un preț și mai ridicat plătesc toți cei a căror existență economică este distrusă de actuala situație de urgență. Numărul lor va fi mai mic dacă actuala situație va dura mai puțin timp.
Hai să salvăm vieți!
Cel mai mare preț îl plătesc însă cei care își pierd viața din cauza coronavirusului. Este vorba mai ales de oameni în vârstă și bolnavi – dar nu numai ei. Oricine poate fi lovit, oricând. Reținerea salvează vieți în acest zile.
</doc>
<doc docid='dw_52757561' lang='ron' type='mono' source='https://www.dw.com/ro/ro/coronavirus-experienţă-simptomatică-într-un-spital-berlinez/a-52757561' term='coronavirus'>
Mă număr şi eu acum printre "contacţi". Aşa consideră managementul DW, responsabil de siguranța angajaţilor, care mi-a prescris să lucrez temporar de acasă. Cu o zi în urmă am însoțit o tânără prietenă la spital. Nu avea nicio legătură cu pandemia de coronavirus, cel puțin nu până în acel moment.
La camera de gardă nu era prea multă agitație. Medicii și unele asistente purtau măști de protecție. Prietena mea a fost internată și eu am însoțit-o în salon. Acolo se afla deja o pacientă care tușea puternic și îşi trăgea nasul. Ne-a spus că fusese internată de dimineață. Poate că, jurnalistă fiind, sunt ceva mai sceptică. În orice caz, l-am căutat pe asistentul care ne trimisese în salon și l-am întrebat dacă respectiva pacientă a fost deja testată pentru o eventuală infecție cu coronavirus. "De ce?", m-a întrebat asistentul mirat. "Pentru că tușește puternic și îşi trage nasul", i-am replicat eu neîncrezătoare. "Știți, este sezonul gripei", m-a liniștit el și a plecat.
Am plecat și eu, dar doar până acasă pentru a aduce câteva lucruri necesare. Din nou, în salon, asistentul a venit să anunțe cina. Prietena mea trebuia să se deplaseze într-o încăpere lângă bucătărie, unde se pregătise un mic bufet cu chifle, mezeluri și salată. Cealaltă pacientă din salon a primit cina la pat. Fără nicio mască de protecție.
Am mai întrebat dacă prietena mea nu poate fi mutată în alt salon. "Nu", mi s-a răspuns cu regret, "spitalul este plin". Deși nu avea voie să îmi ofere astfel de detalii, pentru a mă liniști asistentul a adăugat: "Pacienta nu a fost într-o zonă de criză și nu a avut nici contact cu persoane infectate cu coronavirus."
Carantină, da sau ba?
Azi dimineaţă, abia ajunsesem la redacţie că primesc un sms. "Stau pe pat, cu mască de protecţie şi nu am voie să părăsesc salonul", îmi scrie prietena internată. S-a decis totuşi să se facă testul de coronavirus. Am întrebat-o unde se află cealaltă pacientă din salon. "Aici, în cameră", mi-a răspuns prietena. Rezultatul testului vine de abia mâine.
Sabine Kinkartz
Pentru a obţine mai multe informaţii, am sunat la spital. Mi s-a recomandat să vorbesc cu un medic. Acesta urma să mă sune, dar nu a sunat. 15 minute mai târziu am primit, însă, un nou mesaj de la prietena mea: "S-a renunţat la carantină, am voie să circul peste tot, aşa că merg acum la ergoterapie." Am rămas, din nou, fără cuvinte.
Capacităţile de testare sunt limitate
După două ore, medicul m-a informat, în cele din urmă, că pacienta în cauză nu este suspectă după criteriile stabilite de Institutul Robert Koch, astfel încât nici prietena mea, nici eu şi nici personalul medical nu ne încadrăm în grupul aşa-numiţilor "contacţi". Institutul Robert Koch recomandă testul doar pentru pacienţii care prezintă simptome, pentru cei care au intrat în contact cu persoane testate pozitiv sau pentru aceia care s-au aflat în regiunile de risc. După ce vor avea rezultatele testului, a mai precizat medicul, se va decide dacă suntem "contacţi" şi dacă se vor lua şi de la noi probe. Mai multe detalii urma să primesc abia mâine.
Până atunci, însă, angajatorul meu m-a încadrat deja preventiv în categoria "contacţilor". Consider că este corect şi voi rămâne acasă, chiar dacă, în haosul general nu pare a avea prea mult sens. În mediile de socializare sunt relatate multe experienţe similare celei trăite de mine.
O amică asistentă medicală, care lucrează în mai multe spitale din Berlin, mi-a confirmat că trăieşte astfel de experienţe des la locul de muncă. Chiar dacă prezintă simptome evidente pentru afecţiuni respiratorii, pacienţii nu sunt supuşi testelor în mod automat.
Între panică şi neglijenţă
Joia trecută, 12 medici de la autoritatea sanitară din Berlin au tras un semnal de alarmă la finele unei şedinţe comune. Ei solicită ca, în plină criză provocată de coronovirus, viaţa publică să fie limitată la strictul necesar. Barurile şi cluburile trebuie închise şi evenimentele cu public anulate. "Altfel, vom pierde complet controlul", a declarat medicul Patrick Larscheid în interviul acordat postului public Berlin-Brandenburg.
"Între timp, ştim cu precizie că în actuala fază a pandemiei se impune să renunţăm la toate contactele sociale, dacă vrem să mai avem şansa de a menţine numărul persoanelor infectate la un nivel redus", a mai explicat Larscheid, adăugând că nu e suficient să renunţăm doar la evenimentele cu peste 1000 de participanţi.
"Nu este deloc relevant. Am constatat că în cluburi, de exemplu, pericolul infectării creşte constant." Acolo se adună mai puţine persoane, dar contactul este mai intens. "Ceea ce este mult mai periculos, decât atunci când oamenii se adună în număr mare." Dacă nu se iau acum măsuri radicale, atunci Germania va fi depăşită de situaţie, întocmai ca Italia, mai avertizează medicul.
Mama nu mă crede
O sun pe mama, în vârstă de 82 de ani, şi îi reamintesc de recomandarea din ultimele zile: pe cât posibil să rămână acasă. Îmi răspunde la fel ca şi în zilele anterioare: "Nu cred că este chiar aşa de rău şi nu rămân acasă. Mă spăl de zece ori pe mâini, nu îmbrăţişez şi nu sărut pe nimeni, păstrez distanţa."
Încerc în varianta mai drastică. "Dacă ajungi la spital, nu te poate vizita nimeni. Nici dacă mori." Îmi răspunde calm: "Fata mea, doar nu veţi ţine cont de asta." Am găsit pe Twitter recent un mesaj al unei femei care caută un grup de autoajutorare, format din rudele persoanelor în vârstă care nu vor să ia în serios pericolul reprezentat de coronavirus. Cred că mă voi alătura acestei căutări."
</doc>
<doc docid='dw_52783225' lang='ron' type='mono' source='https://www.dw.com/ro/ro/artă-puțin-cunoscută-benzi-desenate-din-balcani/a-52783225' term='coronavirus'>
Benzile desenate din Franța, Belgia sau SUA sunt cunoscute în toată lumea. Dar cele din Balcani?
Fanii Marvel Cinematic Universe să nu se aștepte să găsească super-eroi la această expoziție. La Muzeul Culturilor Europene din Berlin vor întâlni mai degrabă anti-eroi: ”The Lavanderman”, de pildă, al desenatorului croat Vančo Rebac, un musculos de culoare lila, care extrage puteri magice din lavandă și totuși are numai eșecuri. Sau ”Horny Dyke”, al Helenei Janečić, o bandă desenată în care personajul principal este o femeie lesbiană.
Acestea nu sunt benzi desenate de masă, ci artă alternativă, care nu se orientează în primul rând după preferințele publicului. Și în Europa de Sud-Est s-a dezvoltat o astfel de scenă, care nu e însă foarte cunoscută în afara granițelor. Expoziția de la Berlin vrea să schimbe situaţia și prezintă lucrări din Bosnia și Herțegovina, Croația, România, Serbia, Slovenia și Ungaria.
Sorina Vazelina, România: ”10 ani și un pic”
Privirea se îndreaptă mereu către Occident
Curatoarea Beate Wild spune că atunci când vine vorba despre benzile desenate, autorii  își îndreaptă privirea aproape întotdeuna către vest. ”Acolo au loc cele mai multe festivaluri și de acolo vin banii.” Nu se gândește multă lume că merită să privești și puțin mai spre est. ”Există impresia generală că din Europa de Sud-Est vin numai migranți pe piața muncii”, adaugă curatoarea. De aceea, interesul faţă de autorii din aceste regiuni este mai redus.
Dar lipsa de informare nu este valabilă numai în vest. Chiar și cei care activează în domeniu nu știu ce fac colegii lor de breaslă din țările vecine. Acest lucru se întâmplă parțial din cauza limbilor diferite, spune Wild. Dar și pentru că fiecare țară vine cu propria poveste. ”De exemplu, lui Tito îi plăceau benzile desenate și de aceea scena aceasta s-a dezvoltat foarte mult în fosta Iugoslavie.” În România însă, benzile desenate au început să se dezvolte cu adevărat abia după căderea Cortinei de Fier.
Sasa Peric, Bonsnia și Herțegovina: ”Bucurie”
Relații dincolo de granițe
Expoziția vrea să scoată în evidență aceste diferențe, dar și să arate ce îi unește pe autorii de benzi desenate din sud-estul Europei. Să arate subiectele pe care le abordează: de la corupție, la populism și la violența domestică. Dar și tipurile diferite de narațiune, de desenat și de colorat. Pentru a scoate în evidență aceste lucruri, curatorii expoziției au plasat lucrările a doi autori pe câte un perete.
”Aici nu există zona croată, românească sau sârbească”, explică Beate Wild. Ne-am gândit mai degrabă să arătăm legăturile care se creează dincolo de granițe. De aici și titlul expoziției, comiXconnection. Dar această idee nu trebuie să existe numai pe hârtie, explică Wild, ci ea trebuie să devină realitate în ceea ce privește legăturile dintre artiști, edituri și fani. Ceea ce a fost foarte dificil de organizat.
Izar Lunacek, Matej Kocjan - Slovenia Aleksandar Opacic, Radovan Rasa Popovic - Serbia
Dialog transnațional
Pentru ca vizitatorii expoziției să înțeleagă benzile desenate, expuse între timp în toată Europa de Sud-Est, acestea au trebuit să fie traduse în mai multe limbi. Un efort care a meritat din plin, spune curatoarea: ”În timp s-a realizat un fel de identitate comună a celor prezenți și mulți se bucură că au putut să facă parte din acest proiect.” Cea mai clară expresie a acestei noi identități este o bandă desenată, realizată de participanții la expoziție: zece dintre artiști, originari din cinci țări diferite, au desenat etapele expoziției.
Inițial, expoziția trebuia să fie deschisă publicului până pe 1 iunie 2020. Din 14 martie însă, toate muzeele din Berlin au fost închise pe termen nedeterminat, în contextul măsurilor de prevenire a răspândirii noului coronavirus.
</doc>
<doc docid='dw_52784058' lang='ron' type='mono' source='https://www.dw.com/ro/ro/orban-unele-țări-sunt-preocupate-de-soluții-individuale/a-52784058' term='coronavirus'>
”Este adevărat că au fost luate măsuri de către unele state care au arătat că sunt preocupate de o soluționare individuală și mai puțin de o cooperare la nivel european. În primul rând este important ca la nivelul Comisiei Europene și la nivelul Consiliului European să se decidă un plan de măsuri de susținere a țărilor, a economiilor țărilor, a economiei europene în ansamblu.
În al doilea rând va fi necesar să se ia decizii care să asigure buna funcționare a transportului la nivel european. Am enunțat solicitarea pe care au formulat-o reprezentanții noștri, ministrul Transporturilor, Lucian Bode, ministrul de Externe, Bogdan Aurescu, și anume, realizarea unor cordoane de transport, care să asigure condițiile legate de sănătatea publică și să permită desfășurarea transporturilor de marfă în condiții normale.
Nu în ultimul rând, există un sistem de achiziții de produse necesare într-o epdiemie, într-o criză la nivel european. Noi am solicitat acestei Comisii ca pe măsură ce reușesc achiziționarea de produse necesare, cum am pomenit - măști, substanțe dezinfectante, combinezoane, izolete, ventilatoare și toate categoriile de produse necesare - să ne fie repartizate și nouă din cantitățile care sunt achiziționate la nivel european pentru a putea asigura continuitatea în aprovizionare către toate zonele în care sunt necesare.”
* Miercuri va avea loc prima ședință de Guvern și se va desfășura în sistemul videoconferință; * Vom avea nevoie de o rectificare bugetară imediat ce vom avea o imagine clară a nevoilor de sănătate publică, finanțare a spitalelor și ordinii publice; * Vom lua măsuri de susținere a angajaților; măsura este în analiză; * Dacă vom avea nevoie de spații de carantină există posibilitatea unor rechiziții; * Nu sunt excluse anumite restricții suplimentare; * Ne așteptăm la o creștere a numărului de persoane care vor necesita tratament în spitale, ceea ce va reduce capacitatea de a trata alte boli; * Nu trebuie să vă aprovizionați peste necesitățile normale, nu există riscul apariției unei penurii de produse alimentare sau alte categorii; dacă veți cumpăra mai mult decât de obicei îi privați pe alții; * Căutăm să obținem echipamente de protecție, dar trebuie să distribuim întâi către cei care intervin pentru stoparea epidemiei, ce va rămâne va fi reorientat către comerțul deschis; * Nu s-a discutat niciodată problema închiderii Bucureștilor; a fost un fake-news grosolan; nici despre închiderea metroului nu s-a pus problema - ar fi o măsură extremă și nu are nici o fundamentare astăzi; * Nu trebuie să ne închidem cu toții în casă; activitatea economică trebuie să funcționeze respectând normele de igienă; este de evitat transportul aglomerat; * Nu sunt adeptul închiderii granițelor; măsurile pe care le-am luat au ținut cont de țara sau zona din care vin cetățenii români și în funcție de aceasta vor fi supuși unor anumite restricții, pentru a-i proteja pe ceilalți cetățeni români de riscul contaminării; după cele 14 zile de carantină sau izolare, dacă nu prezintă simptom, se pot duce la familiile lor; este un act de responsabilitate; * Transportăm doar turiști care sunt prinși în zone de criză și eventual cazuri speciale, care nu au nici o soluție de a rămâne în Italia sau Spania; le cerem concetățenilor care au lucrat acolo să recurgă la toate instrumentele pe care le oferă statul-gazdă; ținem însă, prin misiunile diplomatice, legătura cu comunitățile de români; * Se va relaxa strictețea măsurii de respectare a deficitului bugetar; toate țările Uniunii Europene vor fi afectate; austeritatea nu a fost bună; există o flexibilitate în privința utilizării fondurilor europene (de exemplu capital uman) fie pentru susținerea angajaților, fie a companiilor din domeniile afectate - fie prin plăți directe, fie prin măsuri care să-i determine pe angajatori să mențină forța de muncă; până nu se ia o decizie la nivel european este greu să adoptăm măsuri; * Aprovizionarea cu materiale, substanțe, echipamente și tehnică medicale este întârziată de măsurile adoptate de alte țări, care le blochează transportul în România; intervenim să deblocăm contractul pentru achiziția a 200 de ventilatoare; * Dacă va fi necesară plafonarea prețurilor la alimente și medicamente o vom face; * Vom prelungi termenul de plată al taxelor și impozitelor locale; * Orice producător autohton care va respecta calitativ standardele pentru materialele medicale va beneficia de comenzi ferme din partea statului; * Vom lua măsuri severe față de cei care nu respectă reglementările legale. Se vor cerceta împrejurările și condițiile iar dacă domnul Chițac nu a respectat legea se vor lua măsuri; * Vom asigura pensiile la timp, în conformitate cu graficul de plată; vom încerca, prin intermediul băncilor, să plătim mai repede; * Despre amânarea alegerilor locale este prematur să discutăm acum, pentru că este greu de anticipat evoluția și răspândirea virusului; * Urmărim creșterea capacității de tratare în spitale, dar la un moment dat s-ar putea să nu facem față și, atunci, luăm în calcul și tratarea la domiciliu * Toate măsurile de ordine publică vor fi incluse în decretul privind starea de urgență; nu vor fi  tancuri și nici armata pe străzi, oameni nu vor fi ținuți la domiciliu forțat 21 de zile; se va îmbunătăți capacitatea de aplicare a măsurilor luate; nu există un risc de a fi folosită situația de urgență pentru a limita drepturile fundamentale; nu vom afecta libertatea de informare dar vor exista reglementări ale CNA; vom solicita mass-media să transmită informații confirmate și comunicate de autorități și să evite transmiterea de informații care pot genera neliniște și panică; pentru orice canal media, fundamental este să informeze corect; verificarea informațiilor trebuie să fie riguroasă; * Parlamentarii PNL nu au fost decât 44 la votul de învestitură tocmai pentru că ceilalți s-au autoizolat sub riscul contaminării cu virusul Covid19; salut decizia tuturor parlamentarilor care au decis să voteze învestirea guvernului.
ics/rcs
</doc>
<doc docid='dw_52782428' lang='ron' type='mono' source='https://www.dw.com/ro/ro/coronavirus-viață-fără-contacte-sociale/a-52782428' term='coronavirus'>
Mesajele nu mai contenesc. Angajatorii anulează toate întrunirile programate pentru săptămânile viitoare. Organizatorii de evenimente culturale anunță că artiștii renunță la toate aparițiile în public. Vizitele la bunici sunt amânate. Totul în contextul măsurilor preventive și de stopare a răspândirii galopante a coronavirusului.
Cam astfel comunică în aceste zile germanii. Viața publică se apropie tot mai mult de momentul unei liniști totale. În Bundesliga s-au jucat meciuri pe stadioane goale, acum se renunță complet la întruniri sportive. La locurile de joacă, leagănele sunt pustii. În trenurile de navetiști și la cantine există deodată mai mult loc. Școlile și grădințele au fost închise, foarte probabil restaurantele și cluburile din toată Germania vor avea program restricționat.
Contacte sociale? Renunţaţi!
"Între timp, ştim cu precizie că, în actuala fază a pandemiei, practic toate contactele sociale trebuie evitate, dacă vrem să mai avem vreo şansă pentru a menţine volumul infecţiilor la un nivel cât mai redus", spune Patrick Larscheid. Medicul de la Direcţia de Sănătate Publică din Berlin-Reinickendorf a solicitat decizii ferme din partea Senatului din Berlin împotriva raspândirii coronavirusului. Viaţa publică trebuie limitată cât mai mult posibil.
"Aşteptarea poate costa şi mai multe vieţi" - spune medicul Patrick Larscheid.
În opinia lui ar trebui închise toate locaţiile în care se adună oameni. "În caz contrar, nu mai putem controla nimic", spune Larscheid. Contactele sociale nu sunt doar fundamentale pentru fericirea oamenilor, ci apropierea poate îmbolnăvi, mai ales atunci când viruşii se transmit de la o persoană la alta.
Italia reacţioneză, dar prea târziu
"Cu doar câteva zile în urmă v-am rugat să vă schimbaţi obiceiurile şi să rămâneţi acasă", a amintit premierul Giuseppe Conte într-un mesaj video: "Eram conştient că acesta va fi un prim pas şi nu ultimul. Este momentul să facem următorul pas.”
Viaţa publică din Italia este complet paralizată. Şi nici Germania nu este departe de următorul pas. Când, în urmă cu 10 zile, virusologul Alexander Kekulé solicita închiderea imediată a şcolilor în toată Germania, pentru a întrerupe astfel în stadiul incipient lanţul infecţiilor, cercetătorul a fost luat în derâdere.
Ministrul Sănătăţii din landul Renania de Nord-Vestfalia, Karl-Josef Laumann, răspundea atunci că politicienii nu au voie să ia niciun fel de măsuri "exagerate, care ar putea genera isterie".
Realitatea se schimbă în fiecare moment
La doar câteva zile distanţă, situaţia este complet diferită, toate evenimentele sportive sunt anulate. Şi nimeni nu mai vorbeşte despre măsuri exagerate, nici atunci când Federaţia de Hochei a anunţat că întrerupe sezonul şi nici când Bundesliga a decis suspendarea meciurilor.
Borussia Park din Mönchengladbach - stadioanele germane rămân goale
Unităţile de învăţământ vor fi închise de luni şi semestrul universitar va începe de abia la sfârşitul lunii aprilie. Evenimente culturale tradiţionale, precum cele programate în luna martie, ca parte a Festivalului Beethoven, sunt anulate, întocmai ca şi târgurile internaţionale sau alte manifestări culturale. De luni, Germania închide granițele cu Austria, Franța și Elveția. Viaţa publică este pas cu pas îngrădită, dar într-un ritm mult prea lent, spun unii experți.
Implicare suficientă?
Numărul pasagerilor a scăzut semnificativ. Numai la aeroportul din Frankfurt, în ultima săptămână din februarie s-au înregistrat cu 14,5% mai puţini pasageri decât în mod obişnuit. Taximetriştii reclamă pierderi de până la 40 de procente şi propun ca persoanele cu abonament pentru transportul public să primească preţuri preferenţiale dacă se deplasează cu taxiurile. În tot mai multe oraşe, călătorii sunt obligaţi să se urce în autobuze doar pe uşa din spate, pentru a nu avea contact direct cu șoferii şi pentru a-i proteja. Trenurile pe distanţe lungi sunt curăţate şi dezinfectate la fiecare două ore.
Şeful Organizaţiei Mondiale a Sănătăţii, Tedros Adhanom Ghebreyesus, a acuzat mai multe state că nu au făcut destul pentru a opri pandemia. "Suntem extrem de îngrijoraţi că anumite state nu iau măsurile politice necesare pentru a controla situaţia", a explicat etiopianul la Geneva. El nu a precizat însă la ce state s-a referit. Este însă foarte posibil ca acuzaţiile să fi vizat şi Germania.
Au românii dreptul să se repatrieze oricând și de oriunde? Chiar și din "zone roșii"? Desigur! Dar au și obligația să se supună regulilor, în speță, carantinei. Și noi? (13.03.2020)
Pandemia de coronavirus a prins autoritățile nepregătite peste tot în lume. Cea mai mare diasporă românească oscilează între a sta solidară cu restul italienilor și a se ascunde în țară până trece valul. (13.03.2020)
</doc>
<doc docid='dw_52781575' lang='ron' type='mono' source='https://www.dw.com/ro/ro/la-mulţi-ani-cristian-măcelaru/a-52781575' term='coronavirus'>
În toamna anului trecut, dirijorul Cristian Măcelaru, laureat al mai multor premii prestigioase, între care, nu demult, şi al unui "Grammy", originar din Timişoara şi stabilit de la 17 ani în SUA, a sosit la Köln pentru a prelua conducerea Orchestrei Simfonice a Radiodifuziunii WDR. A fost orchestra pe care şi-a dorit-o, spune Măcelaru, cu care colaborează cu mare plăcere, cu care vibrează "pe acceaşi undă". Şi cu care prezintă publicului german şi o serie de compoziţii româneşti.
Deocamdată, însă, muzicienii kölnezi îşi întrerup pentru o vreme activitatea. Întreaga viaţă culturală din Germania, şi nu numai, a încremenit. Ansamblul WDR respectă şi el măsurile adoptate de autorităţi vizând stoparea răspândirii coronavirusului, măsuri care au paralizat viaţa socială în general.
În dialog la DW, dirijorul român ne mărturiseşte că, personal, va folosi aceste zile pentru reflecţie. "Asupra a ceea ce înseamnă arta în viaţa noastră de zi cu zi. Cât de esenţială este ea! Câteodată e mai uşor să înţelegi importanţa unui lucru atunci când nu îl mai ai. Şi sper tare mult să ne reluăm cât de curând viaţa normală şi, poate, atunci mai mulţi oameni vor fi conştienţi de semnificaţia pe care arta o are în viaţa fiecăruia".
Cristian Măcelaru împlineşte astăzi o vârstă frumoasă şi rotundă. Ce-şi doreşte mai mult şi mai mult în acest moment este "să se reîntoarcă pe scenă". Iar pentru viitor? "Să am sănătatea necesară pentru a continua să fac ce mi-am propus, pe măsura talentului şi a puterii primite. În beneficiul oamenilor." Iar cel mai frumos mod de a serba această zi este pentru artist să fie "împreună cu copiii, în natură şi în linişte".
Revenim cu amplul interviu acordat DW, în care mult apreciatul dirijor vorbeşte între altele despre marea sa admiraţie pentru Enescu - nu doar un muzician, ci şi un om absolut ieşit din comun -, despre valorile care ar trebui transmise tinerilor, despre activitatea sa extrem de bogată şi proiectele sale în România, despre promovarea creaţiei muzicale româneşti şi a tinerilor artişti români.
</doc>
<doc docid='dw_52752164' lang='ron' type='mono' source='https://www.dw.com/ro/ro/eșecul-unei-încoronări-cu-tâlc/a-52752164' term='coronavirus'>
Cacealmaua, despre care s-au scris deja sute de articole și articolașe într-un timp record, era gata-gata să se înfăptuiască sub mantia generoasă a "interesului național". Magia tenebroasă a noului coronavirus ar fi fost cadrul perfect verosimil oferit de univers unei soluții profund imorale: "încoronarea" unui premier de sacrificiu, aflat la mila unei majorități conjuncturale sub bagheta magică a unui PSD care-și juca, din nou, supraviețuirea politică la două capete.
Candidatul de carton scos din pălărie de PNL și de președintele Klaus Iohannis pentru a forța alegerile anticipate a dovedit un pragmatism politic rar întâlnit în politichia dâmbovițeană. Retragerea lui Florin Cîțu înaintea votului rușinii este, dincolo de toate cancanurile care circulă prin urbe, un gest de responsabilitate politică, în condițiile în care scopul inițial al numirii lui fusese deturnat în ultima secundă.
Robert Schwartz
Proiectul președintelui, susținut ba de voie, ba de nevoie de PNL, a fost din start provocarea alegerilor anticipate, după ce s-a lovit de nenumăratele obstacole aruncate în drum de un PSD disperat, aflat în proces de implozie, dar având în continuare sub control aproape toate frâiele puterii turnate în beton, de trei decenii. În actuala constelație parlamentară, depășită de mult de realitățile din teren, cu o Curte Constituțională teleghidată și decredibilizată, orice guvern minoritar de centru-dreapta era condamnat la paralizie. Pentru cei care par să fi uitat, amintesc de episodul Dacian Cioloș. (Curios: amnezia pare să-l fi cuprins chiar pe Cioloș însuși.) Întoarcerea la electorat a fost și rămâne singura cale onestă de a forța resetarea politică, întârziată cu inconștiență nemărginită în primul mandat al președintelui.
Și acum? O majoritate conjuncturală iresponsabilă a jucat soarta României pe altarul propriilor privilegii. Anticipatele le-ar fi anulat parlamentarilor nu numai un set complex de venituri directe și indirecte, ci multora dintre ei și dreptul la pensiile speciale. Așa se face politică la București, acesta pare a fi "interesul național", invocat cu atâta ipocrizie. Acum, președintelui nu i-a mai rămas decât să-l propună încă odată pe liderul PNL, Ludovic Orban, cel votat și apoi trântit de aceeași majoritate de plastilină, să butoneze la Palatul Victoria într-un interimat prelungit. Alegerile anticipate s-au evaporat în pâcla groasă întinsă cu dibăcie de profesioniștii puterii de la București. S-a ales praful și de alegerile locale în două tururi, celălalt proiect vital pentru revigorarea societății românești, ținută în chingi de baronetul local policolor. Sau cameleonic, după necesități.
Dar poate că tocmai această "rezolvare" de ultim moment dă startul unor negocieri realiste, pragmatice și lipsite de politicianisme penibile. România are nevoie de o coaliție "curată", acum! Pandemia și criza economică nu așteaptă cu smerenie în Piața Victoriei până când, poate-poate, iese fum alb pe coșul Palatului. E nevoie de "leadership". E nevoie de soluții. Soluții rapide. Etapa "pas cu pas" a cam trecut. Domnule președinte, treceți la "pas alergător"!
</doc>
<doc docid='dw_52735016' lang='ron' type='mono' source='https://www.dw.com/ro/ro/opinie-anulați-euro-2020-fotbalul-nu-înseamnă-nimic-fără-fani/a-52735016' term='coronavirus'>
Breel Embolo a tras tare și la țintă, mingea l-a depășit pe portarul echipei FC Köln, Timo Horn, și s-a oprit în plasă. Un gol prin care Borussia Mönchengladbach rămâne în cursa pentru titlul din Bundesliga.
Atacantul elvețian și-a pus mâinile în jurul urechilor, dar nu era nimeni acolo să facă gălăgie, în afară de câțiva coechipieri și de oficiali ai clubului. Fără fani pe stadion, bucuria și emoția golului s-au evaporat rapid.
După ce am tot văzut în ultimele zile meciuri de fotbal cu tribunele goale, este clar că nu acesta poate fi răspunsul final al responsabililor fotbalului european la actuala pandemie de coronavirus.
Campionatele de fotbal din țările europene ar trebui imediat oprite și amânate, amicalurile internaționale anulate iar Campionatul European care bate la ușă reprogramat în 2021.
Să se continue în nota actuală nu are niciun sens. Suporterii de pe stadioane sunt viața acestui joc, indiferent unde mergi în lumea aceasta.
Nicio distracție fără fani
Acesta nu este fotbal. Un meci sau două fără spectatori mai merge, din când în când. Dar tot sezonul? Nu, mulțumesc.
Etapa a 26-a din Bundesliga ar urma să fie jucată total fără spectatori, măsură luată și aplicată deja în campionatul Italiei Serie A. Sigur că este o măsură corectă sub aspectul sănătății, dar ce rost are să se joace, dacă fanii nu pot vedea meciurile la fața locului?
Redactorul DW Janek Speight
Derby-ul Dortmund-Schalke va fi fără fani pe stadion iar suporterii lui Union Berlin nu vor avea șansa să sărbătorească live primul lor meci de acasă din Bundesliga împotriva lui Bayern München. Este o situație ciudată pentru toată lumea: pentru fanii care obişnuiesc să meargă la meci, pentru spectatorii TV, pentru jucători.
Mai mult decât atât, este clar că, deşi nu au voie să intre pe stadion, fanii tot s-ar putea aduna în mulțimi mari în fața stadionului sau în alte locuri. Fanii lui Gladbach au sărbătorit victoria cu FC Köln după meci în afara arenei, în timp ce fanii lui PSG au aprins numeroase torțe la trecerea spre stadion a autocarului cu echipa lor.
"Este foarte greu pentru jucători să dea totul pe teren fără fani în tribune", explică fostul antrenor din Bundesliga Friedhelm Funkel, intervievat de postul TV Sky Germania.
Dar fotbalul ca afacere merge mai departe, mai ales contractele de difuzare a meciurilor la televizor nu sunt afectate de lipsa fanilor din tribune. Din această cauză evită responsabilii din fotbal, atât la nivel național, cât și internațional, să ia deciziile care s-ar impune. O atitudine cu adevărat iresponsabilă.
UEFA trebuie să intervină
Fotbalul nu este desigur unul din lucrurile importante de care trebuie ținut seama în întreaga dezbatere pe marginea coronavirusului. Dar fotbalul se bucură de o poziție aparte în societate, mai ales în Germania, unde fanii au și ei un cuvânt de spus în ceea ce privește modul în care este condus și administrat clubul lor. Pentru ei, pierderea acestui foarte iubit hobby săptămânal e ceva aproape de neconceput.
Amânarea meciurilor din campionatele naționale, în speranța rejucării lor în lunile următoare, este o soluție de bun simț. Ar reduce riscul răspândirii virusului, evitând adunarea unor mari mulțimi de oameni, și ar asigura și faptul că emoțiile caracteristice fotbalului nu sunt aruncate la gunoi precum niște mărfuri de care nu mai ai nevoie.
Fanii PSG nu au stat oricum acasă, ci s-au strâns în fața stadionului pentru a-și susține echipa
Până la urmă, cine vrea cu adevărat să-și vadă echipa favorită câștigând un mare derby, un joc din Champions League sau chiar și un trofeu în fața unui stadion gol? Unora probabil că nu le pasă đefel, dar aceștia nu sunt mai mult ca sigur suporterii loiali de zi cu zi ai unui club.
Întreruperea campionatelor, în ideea reluării lor peste o lună sau două, în funcție de sfaturile autorităților sanitare, este decizia rațională. Anularea Campionatului European și reprogramarea lui în 2021 ar fi o măsură în sprijinul sistării temporare a ligilor naționale.
Este timpul ca UEFA să intervină. Altfel, fotbalul riscă să își piardă legătura cu singurul lucru care îl face atât de special în lumea întreagă - fanii. Și care mai e distracția fără fani?
</doc>
<doc docid='dw_52701913' lang='ron' type='mono' source='https://www.dw.com/ro/ro/italia-viața-în-carantină/a-52701913' term='coronavirus'>
Joachim Nischler e o persoană foarte activă - merge in drumeții, face excursii cu mountainbike-ul și are un certificat de ghid pentru turele cu bicicleta de curse. Directorul hotelului Lindenhof din localitatea Naturns din nordul Italiei povestește cu amărăciune că acum va avea chiar prea mult timp liber pentru aceste activități, fiind nevoit să-și închidă temporar hotelul din cauza coronavirusului. "Nu mai avem de lucru. E trist, clienții nu mai apar, pur și simplu, sau își anulează rezervările. De obicei, avem între 50 și 60 de rezervări pe zi. Acum nu avem nici una. Nu putem să mai acoperim nici măcar costurile fixe", explică Joachim Nischler în dialog cu DW.
La finele săptămânii trecute, Institutul Robert Koch, principalul for din Germania pentru combaterea epidemiilor, a calificat Tirolul de Sud drept regiune de risc în contextul epidemiei de coronavirus. Joachim Nischler se teme că această criză ar putea afecta economia regională pe termen lung: "Angajații din sectorul turismului care trebuie concediați acum sunt primii care suferă de pe urma crizei. Apoi urmează toți furnizorii și meseriașii care nu mai primesc comenzi. Iar dacă angajații din aceste domenii cumpără și consumă mai puțin, va fi afectat și comerțul - în contextul în care nu mai vin nici turiștii."
Joachim Nischler a fost nevoit să-și închidă temporar hotelul
Temerile directorului de hotel se adeveresc deja de acum. Luni, asociația hotelierilor din regiune a anunțat într-un comunicat de presă că sezonul de schi din Tirolul de Sud va fi încheiat prematur. Miercuri se închid toate telecabinele, telescaunele și localurile din jurul pârtiilor. Vor putea fi redeschise cel mai devreme pe 3 aprilie.
Urmări pentru viața publică
Decizia asociației hotelierilor se încadrează într-o serie lungă de măsuri drastice luate în Italia în ultimele zile din cauza epidemiei de coronavirus. Numărul oficial al infecțiilor confirmate de pe teritoriul Italiei a ajuns luni seară la aproape 10.000, peste 460 de persoane au murit din cauza bolii cauzate de noul virus. Astfel, Italia e țara cu cel mai ridicat număr de victime după China, unde a izbucnit epidemia în decembrie. După ce au fost închise deja săptămâna trecută toate universitățile și școlile, guvernul de la Roma a extins restricțiile privind libertatea de mișcare impuse inițial în nordul Italiei asupra întregii țări. Instituțiile de învățământ vor rămâne închise până pe 3 aprilie, la fel și cinematografele, teatrele și muzeele, campionatul de fotbal se întrerupe, demonstrațiile sunt interzise. Cine nu respectă aceste reguli stricte, riscă trei luni de închisoare și amenzi de 260 de euro.
Daniela Zadra, directoarea de marketing la Azienda de Soggiorno di Merano, o organizație din domeniul turismului din Tirolul de Sud, povestește în dialog cu DW că măsurile împotriva răspândirii virusului se resimt deja puternic în viața de zi cu zi: "Proprietarii de baruri și restaurante trebuie să mute mesele în așa fel încât să fie cel puțin un metru distanță între clienți." Probabil se va termina și cu obiceiul tipic italian de a bea un espresso la bar, în picioare. "Iar în birouri se evită ședințele mai mari, multe lucruri sunt discutate la telefon și prin email."
Ajutor de la Bruxelles?
Premierul Giuseppe Conte a vorbit despre o urgență națională în contextul coronavirusului. Într-un interviu acordat renumitului cotidian italian La Repubblica, șeful de guvern a declarat: "Pentru a ieși din această criză, vom recurge la toate mijloacele omenești și financiare." Când vine vorba de probleme financiare, Conte speră că Italia va fi sprijinită de Bruxelles. În interviul cu La Repubblica, el a solicitat schimbarea în acest context a regulamentului strict privind datoriile contractate de un stat membru al UE, pentru a garanta mai multă flexibilitate.
Rudele deținuților se înghesuie în fața unei închisori din orașul Napoli, după ce a fost restricționat accesul vizitatorilor
Măsurile luate de guvern nu sunt acceptate peste tot: un comunicat al ministerului italian de justiție de luni relatează că s-a ajuns la revolte în mai multe închisori, după ce a fost redus printr-un decret de urgență contactul direct dintre deținuți și familiile lor. S-a ajuns la violențe, șase deținuți au fost omorâți. În plus, multe centre de detenție au fost incendiate. Sindicatul polițiștilor care lucrează în penitenciare a vorbit luni după-amiaza despre revolte violente în 27 de închisori din Italia.
"Să întrerupem lanțul infecției"
Localitatea liniștită Naturns din apropierea frontierei cu Austria e foarte departe de aceste incidente dramatice. Joachim Nischler povestește că localnicii rămân calmi și că rafturile supermarketurilor sunt, în continuare, pline. În ultimele săptămâni, doar puținii turiști pe care i-a prins epidemia în mijlocul concediului au intrat în panică, spune hotelierul: "De frica noului virus, o doamnă nu a mai coborât nici măcar până la recepție și refuza să ia cina în restaurantul nostru. Noi îi aduceam mâncarea la ușa camerei de hotel, o lăsam acolo, plecam și o anunțam apoi la telefon. Așa am putut să-i garantăm că nu intră în contact cu noi."
Joachim Nischler consideră că măsurile severe luate de guvernul Italiei sunt bune. Îi mai rămân câteva săptămâni până la sezonul de vârf care începe în jurul Paștelui: "Până atunci trebuie să învingem virusul, trebuie să întrerupem lanțul infecției."
Potrivit celui mai recent sondaj Deutschlandtrand, 76 la sută dintre germani își păstrează calmul în pofida numărului tot mai mare de infecții cu coronavirus. Un subiect mai spinos sunt refugiații și migranții. (06.03.2020)
Va accelera coronavirusul sfârşitul globalizării, dorit de preşedintele Donald Trump? Cert este că va fi necesară o rediviziune a muncii la nivel mondial, crede Henrik Böhme. (07.03.2020)
Nu, coronavirusul care ține lumea în suspans nu provine din laboratoarele militare chineze sau americane. Nu, albanezii nu posedă imunitate genetică la coronavirus, chiar dacă la televizor prezicătoarele spun altceva.  (09.03.2020)
</doc>
<doc docid='dw_52660122' lang='ron' type='mono' source='https://www.dw.com/ro/ro/sondaj-germanii-nu-se-prea-tem-de-coronavirus/a-52660122' term='coronavirus'>
Stocul de măști de protecție și substanțe dezinfectante s-a epuizat în unele magazine din Germania, în contextul unei creșteri rapide a numărului de persoane infectate cu coronavirus. Potrivit Institutului Robert Koch, principalul for pentru prevenirea bolilor infecțioase din Republica Federală, pe 5 martie s-a atins cifra de 560 de cazuri în Germania, însă unele dintre persoanele infectate s-au vindecat între timp. Chiar dacă mulți cetățeni cumpără cantități mai mari de spaghete, conserve, făină, ulei și hârtie igienică decât de obicei, rafturile supermarketurilor germane sunt reumplute în timp util.
Cel mai recent sondaj ARD Deutschlandtrend al institutului infratest-dimap arată că 76 la sută dintre germani își păstrează calmul în contextul răspândirii coronavirusului. Criza coronavirusului l-a ajutat pe Ministrul federal al Sănătății, Jens Spahn, să devină mult mai popular: a urcat pe locul 2, direct după cancelara Angela Merkel, în topul politicienilor cărora germanii le acordă cea mai mare încredere. 51 la sută dintre cei intervievați se declară mulțumiți de munca sa - cel mai bun rezultat înregistrat în aceste sondaje de un ministru german al Sănătății.
Nu uitați să vă spălați pe mâini!
Zi de zi, Jens Spahn se adresează populației și explică ce poate face fiecare pentru a se proteja de coronavirus. Un sfat foarte important: Nu uitați să vă spălați pe mâini! 75 la sută dintre germanii chestionați de infratest-dimap au răspuns că respectă această recomandare și se spală mai des pe mâini decât înainte, iar 54 la sută călătoresc mai puțin și evită evenimentele frecventate de multă lume.
Cetățenii au încredere în ministrul Sănătății, Jens Spahn
Un alt subiect care îi preocupă intens pe germani în aceste zile e situația tensionată de la frontiera turco-elenă, după ce Turcia a decis să-i lase pe migranții aflați pe teritoriul ei să călătorească spre Europa, nerespectând, astfel, acordul cu UE privind refugiații. Potrivit noului sondaj Deutschlandtrend, 57 dintre germani consideră că ar fi corect ca refugiații să fie primiți în Europa și distribuiți în mod echitabil pe teritoriul Uniunii.
Să fie oprit accesul refugiaților?
În schimb, 42 la sută sunt de părere că accesul refugiaților și migranților în UE ar trebui blocat complet. Majoritatea celor care pledează pentru un curs politic dur împotriva migranților sunt susținători ai partidului populist de dreapta Alternativa pentru Germania (AfD) - 87 la sută. Opinia e împărtășită însă și de 54 la sută dintre alegătorii liberalilor din FDP și de 44 la sută din electoratul conservator al CDU/CSU.
Doar în jur de o treime dintre cei chestionați ar pleda pentru o creștere a ajutorului financiar alocat Turciei cu scopul de a menține acordul dintre Ankara și UE privind refugiații. Acest acord din 2016 a fost mereu controversat în Germania, aproximativ jumătate din cetățeni fiind împotriva lui. Cei mai mulți susținători ai acordului se găsesc în rândurile electoratului liberalilor din FDP (75 la sută).
Cu cine poate colabora CDU?
La un congres al partidului s-a hotărât ca CDU să nu colaboreze nici cu Alternativa pentru Germania (AfD), un partid care are o aripă extremistă de dreapta, nici cu Partidul Stângii, pentru a se distanța de ambele margini ale spectrului politic.
Dar acest principiu e greu de aplicat în landurile din estul Germaniei, unde e dificil de ajuns la o majoritate în parlamentul regional care să nu includă nici Partidul Stângii, nici Alternativa pentru Germania. Sondajul Deutschlandtrend arată că 73 la sută dintre germani consideră că CDU nu ar trebui să colaboreze cu AfD. În schimb, când e vorba de Partidul Stângii, doar 40 la sută sunt împotriva unei astfel de colaborări.
Cine să conducă CDU?
Annegret Kramp-Karrenbauer se retrage de la conducerea conservatorilor
Annegret Kramp-Karrenbauer și-a anunțat retragerea de la șefia CDU. La finele lunii aprilie, decizia privind succesiunea va fi luată în cadrul unui congres al conservatorilor germani, cei trei candidați fiind Friedrich Merz, Armin Laschet și Norbert Röttgen. Potrivit barometrului de opinie Deutschlandtrend, 35 la sută dintre cetățenii chestionați sunt în favoarea lui Merz și aproximativ un sfert l-ar susține pe Laschet. În rândurile electoratului CDU, o majoritate de 40 la sută ar opta pentru Merz.
AfD a pierdut din popularitate
Viitorul lider CDU va fi, probabil, și candidatul conservatorilor pentru funcția de cancelar. Dacă ar avea loc alegeri parlamentare în această duminică, s-ar ajunge, potrivit sondajului, la o majoritate în Bundestag formată din conservatori și ecologiștii din Partidul Verzilor.
Comparativ cu sondajele din ultimele luni, social-democrații din SPD au reuşit să se repoziţioneze înaintea Alternativei pentru Germania, iar populiștii de dreapta au scăzut la 12 procente. Actuala coaliție conservator-laburistă din Bundestag n-ar mai obține o majoritate dacă duminică ar avea loc alegeri.
Săptămâna primului caz de coronavirus din România a fost una nebună, haotică și, pe alocuri, chiar absurdă. Singura dramă reală a fost un caz de corupție legat chiar de coronavirus. (02.03.2020)
Guvernul federal a anunțat că o nouă echipă de criză se va ocupa de combaterea bolii Covid-19 în Germania. Oamenii de știință spun că situația este, încă, sub control. (28.02.2020)
Devine coronavirusul mai slab când cresc temperaturile? Virologul Thomas Pietschmann explică de ce venirea primăverii oferă un motiv de speranță și de ce femeile au un avantaj clar în lupta împotriva bolii Covid-19. (06.03.2020)
Pericolul răspândirii coronavirusului a determinat anularea unor evenimente culturale şi târguri internaţionale. Între acestea şi Salonul Cărţii din Leipzig, la care erau aşteptaţi 2.500 de expozanţi din 51 de ţări. (05.03.2020)
</doc>
<doc docid='dw_52658400' lang='ron' type='mono' source='https://www.dw.com/ro/ro/al-saptelea-caz-de-infectare-cu-coronavirus-confirmat-in-romania-ziarecom/a-52658400' term='coronavirus'>
Astfel, in urma testelor realizate la Timisoara, joi, asupra persoanelor cu care a intrat in contact tanarul de 16 ani, infectat cu noul coronavirus, a fost depistat un nou caz pozitiv.  Persoana confirmata pozitiv cu noul coronavirus este o tanara, colega de clasa a baiatului de 16 ani, care s-a aflat in apropierea acestuia. Fata este transferata la Spitalul Victor Babes din Timisoara, anunta Grupul de Comunicare Strategica.  In cazul celorlalte 25 de persoane asupra carora s-au realizat teste, contacti ai tanarului de 16 ani, rezultatele sunt negative.
Cititi articolul integral pe Ziare.com accesand linkul de mai jos.
</doc>
<doc docid='dw_52634639' lang='ron' type='mono' source='https://www.dw.com/ro/ro/comisarul-adina-valean-despre-criza-coronavirusului-in-ue-ce-masuri-se-pregatesc-cum-ne-vor-afecta-vacantele-si-care-e-impactul-economic-ziarecom/a-52634639' term='coronavirus'>
Potrivit ei, Comisia Europeana si statele membre incearca atat sa previna o eventuala criza, cat si sa impiedice propagarea stirilor false si instalarea unui sentiment generalizat de isterie colectiva.
Comisia Europeana a desemnat, luni, o echipa de raspuns la extinderea epidemiei de coronavirus, din care fac parte cinci comisari europeni: Janez Lenarcic, care este responsabil de gestionarea crizelor, Stella Kyriakides, responsabila cu probleme de sanatate, Ylva Johansson, pentru probleme legate de frontiera, Adina Valean, responsabila cu mobilitatea, si Paolo Gentiloni, pentru aspecte macroeconomice.
Italia ramane tara cu cele mai multe cazuri si decese cauzate de coronavirus, iar Franta a luat masuri drastice pentru a controla raspandirea. Romania a confirmat, luni, cel de-al patrulea caz.
Iata ce ne-a spus Adina Valean intr-un interviu acordat Ziare.com.
Doamna comisar Adina Valean, sa ne anulam sau nu calatoriile? Nu ma refer strict la zonele declarate focare.
Nu o sa va dau sfaturi de calatorie, nu e de competenta mea sa fac asta. Autoritatile nationale si cele internationale au emis avertizari si recomandari in aceasta privinta. Desigur, la nivelul Uniunii Europene, anularile de zboruri au inceput sa fie foarte frecvente si acum avem si primul caz intracomunitar, in care o tara, Cehia, opreste pentru 14 zile zborurile cu regiunile afectate de coronavirus din Italia.
S-ar putea sa fie perturbari in orarele companiilor de transport, anulari de curse, dar va asigur ca agentiile europene care se ocupa de securitatea in domeniul aviatic, maritim si feroviar, precum si serviciile Comisiei Europene au dezvoltat regulamente, coduri de procedura pentru mijloacele de transport, astfel incat pasagerii sa fie in siguranta si sa beneficieze de servicii.
Ii rog pe cei care si-au programat calatorii in urmatoarea perioada sa respecte toate procedurile indicate de operatorii de transport si de autoritati, fie medicale sau nu.
Ce inseamna pentru Uniunea Europeana raspandirea acestui coronavirus, deocamdata fara tratament dedicat? Ne putem astepta la controale la frontiere, de pilda?
In acest moment, coronavirusul este o amenintare pentru sanatatea publica, pentru mobilitate si pentru economie, dar Comisia Europeana si statele membre incearca sa previna o eventuala criza.
Exista legal dreptul statelor membre de a introduce controale la frontiere, cu o notificare prealabila, daca siguranta lor, inclusiv din punct de vedere medical, este in pericol.
Suntem in contact pe aceasta tema cu presedintia Consiliului, Croatia, pentru a avea, in eventualitatea in care conditiile o impun, un raspuns unitar al UE in privinta controalelor la frontiere. Masurile trebuie sa fie proportionale cu amenintarea reala.
Precizez ca nicio tara nu si-a exprimat vreo intentie in acest sens.
Care este impactul economic, la nivelul UE? Care sunt sectoarele cele mai vulnerabile?
Comisia Europeana culege date si incearca sa aiba cat mai curand niste estimari ale efectelor economice legate de raspandirea coronavirusului. Transporturile aeriene sunt un sector care a fost afectat de aceasta criza inca de la finalul lunii ianuarie, cand primii operatori europeni si-au inchis unele rute spre China.
Complementar cu transporturile aeriene, se estimeaza ca diminuarea turistilor chinezi de pe teritoriul Europei a dus la pierderea a cel putin doua milioane de nopti de cazare pana in acest moment. Industria auto este si ea afectata, lucrand la capacitate redusa. O micsorare se estimeaza si pentru piata de produse de lux.
Sunteti in echipa de raspuns a Comisiei Europene in ceea ce priveste criza cauzata de coronavirus. Exista o strategie unitara, la nivelul Uniunii Europene si transmisa fiecarui stat membru, pentru a contracara efectele si pentru a opri o eventuala pandemie? Exista mecanisme de ajutor, la nivel european?
Presedintele Comisiei Europene, Ursula von der Leyen, a creat aceasta echipa de raspuns tocmai pentru a crea o foarte buna coordonare a serviciilor si agentiilor Comisiei, a statelor membre, in directiile sanatate, mobilitate si economie. Suntem in permanenta legatura cu statele membre si ele adapteaza acum strategiile preexistente in caz de pandemie la cazul specific coronavirus cu care ne confruntam acum.
Exista multiple mecanisme de ajutor la nivel european, cu actiune interna, dar si externa, care sunt activate. Italia, de pilda, a activat Mecanismul de Protectie Civila a UE si a cerut masti de protectie.
Centrul de Coordonare al Situatiilor de Urgenta asigura asistenta in regim non-stop. Comisia a accelerat, impreuna cu statele membre, procurarea de echipamente de protectie.
La nivelul transporturilor exista o celula de criza pentru aviatia europeana, care, in coordonare cu Eurocontrol si agentia care se ocupa de securitatea aviatica, monitorizeaza situatia. Comisia a pus la dispozitie si fonduri pentru a limita efectele coronavirusului.
Cum contracareaza autoritatile europene o eventuala isterie colectiva? Deja am vazut ca panica a aparut si in Germania, si in Romania.
Vicepresedintele Jourova avea programata astazi o intalnire cu reprezentantii retelelor sociale, tocmai pentru ca incercam sa stopam epidemia de stiri false din anumite tari intracomunitare. Comisia Europeana are un site nou, dedicat informatiilor despre coronavirus, care centralizeaza de la sfaturi de calatorie si privind drepturile pasagerilor pana la date statistice din zonele afectate. La finalul acestei saptamani, va fi disponibila si o varianta in limba romana.
Citiți interviul integral pe ziare.com.
</doc>
<doc docid='dw_52610794' lang='ron' type='mono' source='https://www.dw.com/ro/ro/adevar-si-exagerare-in-atitudinea-fata-de-coronavirus-interviu-cu-psihologul-daniel-david/a-52610794' term='coronavirus'>
In principal, explica pentru Ziare.com psihologul Daniel David, de la Universitatea Babes-Bolyai din Cluj-Napoca, pentru ca Romania inca e terenul unor schimbari in societate, in care o cultura colectivista se confrunta cu una a autonomiei.  Pe tot acest fundal, nici mass-media nu s-a descurcat mai bine in a nu alimenta panica, iar autoritatile nu beneficiaza de incredere sociala si atunci nu ii pot asigura pe oameni ca nu e nicio catastrofa iminenta.  Daniel David este profesor de stiinte cognitive clinice la Universitatea Babes-Bolyai (UBB) din Cluj-Napoca si autorul unei cercetari de psihologie a poporului roman - Psihologia poporului roman. Profilul psihologic al romanilor intr-o monografie cognitiv-experimentala -, derulata intre anii 2005 si 2015, care ofera un profil psihologic al romanilor ce contrazice sau contextualizeaza cliseele care circula despre acesta.  De ce polarizeaza pana si o tema care la prima vedere e neutra, in sensul ca nu cere o adeziune ideologica, cum e aceea a coronavirusului? Unii iau cu asalt supermarketurile, ceilalti ii ironizeaza pe primii si tot asa.  Romania este din punct de vedere psiho-cultural intr-o faza de "lupta" si schimbare paradigmatica, ca sa extind conceptul lui Thomas Kuhn de la revolutiile stiintifice la societate. Paradigmele care se afla in "lupta" nu sunt doar diferite, ci adesea sunt incompatibile (ex. in termenii psihologului olandez Hofstede: colectivism vs. autonomie; concentrarea vs. descentralizarea puterii sociale; control comportamentului prin pedepse vs. controlul prin recompense; evitarea incertitudinii vs. imbratisarea acesteia ca oportunitate de dezvoltare).
Cititi interviul integral accesand linkul de mai jos.
</doc>
<doc docid='dw_52582076' lang='ron' type='mono' source='https://www.dw.com/ro/ro/coronavirusul-în-germania-cumpărături-în-cantități-mari/a-52582076' term='coronavirus'>
Germania se confruntă și ea, la fel ca alte 50 de țări din lume, cu spectrul epidemiei de coronavirus, devenit subiect de conversație peste tot: în autobuze, trenuri și în birouri. Și, mai nou, în marile lanțuri comerciale. Germanii se pregătesc pentru situația în care nu și-ar mai putea părăsi locuințele.
Creștere simțitoare a vânzărilor la alimente
Dacă la mijlocul săptămânii anunțau că oamenii încă nu își fac stocuri de alimente, reprezentanții marilor lanțuri comerciale din Germania au admis, vineri, că situația începe să se schimbe.
Managerul de comunicare al grupului REWE,Kristina Schütz, a declarat pentru DW: "Se poate observa o creștere a vânzărilor la alimente și conserve. Chiar dacă nu este un fenomen generalizat, el există la nivel național, iar noi răspundem în consecință".
Cumpărături
Concernul cu sediul la Köln operează, între altele, lanțurile de supermagazine Penny, Rewe și Nahkauf.
Tendința este confirmată și de reprezentanții discounter-ului Lidl. Un purtător de cuvânt a spus: "În unele regiuni și filiale au crescut semnificativ vânzările". Alimentele durabile, conservele și pastele, dar și hârtia igienică și dezinfectanții sunt produse deosebit de solicitate.
Recomandări guvernamentale în cazuri extreme: provizii pentru zece zile
Alimentele cu termen lung de valabilitate se regăsesc și pe lista întocmită de guvernul federal acum patru ani pentru cazuri de dezastru. În redactarea ei a fost implicat și Oficiul Federal pentru Protecția Civilă și Asistența la Dezastre cu sediul în Bonn. Aici, aproximativ 300 de angajați explică populației ce este de făcut în cazuri excepționale.
Oamenii ar trebui să se aprovizioneze pentru o perioadă de aproximativ zece zile, nu mai mult. Documentul subliniază de asemenea că fiecare persoană trebuie să dispună de "un stoc de 14 litri de lichide pe săptămână". Foarte indicate sunt apa minerală și sucurile de fructe. Cumpărăturile nu trebuie să fie excesive, sfătuiesc autoritățile. "Păstrați stocuri de produse alimentare și băuturi pe care familia dumneavoastră le consumă în mod obișnuit", se mai precizează.
Alte sfaturi practice: "Toate produsele alimentare trebuie să aibă un termen de valabilitate lung, fără a avea nevoie să stea la rece. Etichetați produsele alimentare care nu au etichete cu data cumpărării". De asemenea, recomandarea specialiștilor este ca produsele nou cumpărate să stea pe raft în spatele alimentelor mai vechi.
Asociația jurnaliștilor din Germania avertizează contra isteriei
Neliniște și în China
Mulți alți comentatori din Germania privesc situația în mod similar, dar avertizează împotriva instalării panicii. În Germania există încă un număr gestionabil de infecții, după cum subliniază în mod repetat oamenii de știință și politicienii.
De asemenea, Asociația Jurnaliștilor Germani (DJV) pledează pentru reacții prudente. Șeful DJV, Frank Überall, a declarat: "Oamenii au nevoie acum de explicații, sfaturi, îndrumări". Jurnaliștii trebuie să respecte recomandările codului deontologic: "Atunci când abordează teme medicale, trebuie evitată o prezentare senzațională, necorespunzătoare, ce ar putea da naștere la temeri sau speranțe nerezonabile în rândul cititorilor". Și mai departe: "Stârnirea fricii și isteriei nu este compatibilă cu jurnalismul responsabil".
</doc>
<doc docid='dw_52539293' lang='ron' type='mono' source='https://www.dw.com/ro/ro/cât-de-mare-este-pericolul-reprezentat-de-coronavirus-în-europa/a-52539293' term='coronavirus'>
DW: De când numărul cazurilor de infectare cu coronavirus au crescut atât de razant în Italia, provincia Lombardia, afectată în mod special de epidemie, este numită în presă tot mai des "Wuhanul Europei". Se potrivește descrierea?
Gérard Krause: Este cam exagerată, mai ales dacă ne luăm după numărul de locuitori afectați și de densitatea populației pe kilometru pătrat. Este deci o situație total diferită.
Cât de mare este pericolul unei răspândiri necontrolate a coronavirusului în Europa după izbucnirea focarului din nordul Italiei?
Într-o astfel de situație, trebuie ales bine momentul în care să se treacă de la blocarea răspândirii epidemiei la reducerea efectelor ei. Nimeni nu are voie să-și facă iluzii că o anumită țară ar putea fi ferită total și pentru totdeauna de o astfel de infecție. Nu în cazul acestui microb. Mai devreme sau mai târziu, toate țările din zona noastră se vor confrunta cu acest coronavirus. Totuși, la început poate fi o strategie bună să se încerce blocarea răspândirii epidemiei, pentru a câștiga timp, timp necesar pentru ca spitalele să se pregătească, pentru ca oamenii de știință să afle mai multe despre virus, pentru a putea reacționa mai bine la el.
Înseamnă că nu ar avea prea mult sens să se instituie controale sanitare la granițele dintre țările din UE, de exemplu pentru a se măsura temperatura corpului călătorilor, așa cum s-a făcut pe aeroporturi?
S-au făcut destule studii și simulări pe această temă, care au arătat că astfel de măsuri nu sunt, de regulă, prea folositoare. În special la acest tip de virus nu sunt prea eficiente controalele la granițe pe care le-ați menționat. Asta deoarece mare parte din cei infectați nu au la început niciun fel de simptome. De aceea, la eventuale controale sanitare, nu s-ar descoperi nimic în neregulă la ei.
Italia este o destinație turistică îndrăgită. Ne-ați sfătui acum, în circumstanțele date, să nu rezervăm vacanțe în Italia? Sau nu ar trebui să ne facem griji dacă nu vizităm regiunile afectate de coronavirus?
Epidemiologul Krause ne spune ce măsuri de protecție ajută
Eu personal nu aș recomanda astfel de rețineri, deoarece presupun că și în Franța, Germania sau alte țări vom avea regiuni în care astfel de epidemii pot izbucni. Așadar, nu se mai pune întrebarea dacă să mergem sau nu acolo.
Totuși, Carnavalul de la Veneția a fost suspendat, iar 11 localități au fost puse în carantină. Sunt aceste măsuri justificate sau relativ exagerate?
Este ușor de vorbit după ce s-a petrecut un lucru, dar cândva va veni momentul în care aceste măsuri nu vor mai avea sens. Probabil că acum este încă un moment bun pentru a lua astfel de măsuri severe pentru a câștiga timp. Dar nu se pot pune sub carantină toate localitățile și toate țările lumii în care ajunge virusul.
Se pot feri eficient de coronavirus cei care călătoresc?
Recomandările generale de igienă ar trebui rememorate. Spălarea mâinilor și evitarea contactului cu ceilalți atunci când ești bolnav. Toate măsurile de prevenire a gripei se aplică și aici.
De exemplu, să luăm cu noi la drum câteva măști de protecție?
Măștile de protecție simple sunt bune dacă ești deja bolnav și nu vrei să dai boala mai departe. Dar dacă vrei doar să te protejezi pentru a nu te îmbolnăvi, atunci ar fi nevoie de măștile acestea mai complicate FFP3, care trebuie puse corespunzător și schimbate relativ des. Ceea ce este foarte complicat. Și este o măsură mai degrabă pentru cei care au un sistem imunitar slăbit. Mai mult nu avem ce să facem: nu există încă un vaccin și nici terapie profilactică.
Prof. Dr. Gérard Krause este șeful Departamentului de Epidemiologie la Centrul Helmholtz pentru Studierea Infecțiilor din Braunschweig.
</doc>
<doc docid='dw_52539296' lang='ron' type='mono' source='https://www.dw.com/ro/ro/coronavirus-cati-bani-primesti-daca-esti-angajat-si-intri-in-carantina-sau-izolare-la-domiciliu-ziarecom/a-52539296' term='coronavirus'>
Autoritatile romane au stabilit ca, la sosirea pe teritoriul Romaniei, toti calatorii asimptomatici din zonele afectate de coronavirus, respectiv Hubei (China), cele 11 localitati din Italia, dar si persoanele care inca se mai afla pe nava de croaziera Diamond Princess vor intra direct in carantina, pentru o perioada de 14 zile.  Celelalte persoane care vin din regiunile Lombardia si Veneto vor intra in izolare voluntara la domiciliu timp de 14 zile, la sosirea in Romania.  Masurile sunt necesare pentru a limita cat mai mult riscul de raspandire a coronavirusului atat in Romania, cat si in lume. Cei care ajung in aceasta situatie e bine sa stie ca beneficiaza de concediu medical in caz de carantina, fapt ce nu le afecteaza numarul de zile de concediu medical la care au dreptul legal.  Iata ce pasi trebuie sa urmeze si ce drepturi au cei vizati:  Potrivit instructiunilor pentru eliberarea concediilor medicale in caz de carantina, "in scopul prevenirii imbolnavirilor, asiguratii pot beneficia de concediu si indemnizatie pentru carantina".
Cititi articolul integral pe Ziare.com accesand linkul de mai jos.
</doc>
<doc docid='dw_52534401' lang='ron' type='mono' source='https://www.dw.com/ro/ro/nordul-italiei-în-vremea-coronavirusului/a-52534401' term='coronavirus'>
Măsurile drastice luate de autoritățile italiene pentru restricționarea circulației și călătoriilor în nordul Italiei afectează aproape 30 de milioane de oameni - jumătate din întreaga populație. Aproximativ 5.500 de școli sunt închise.
Nu numai în "zonele roșii", care au fost puse în carantină în regiunile Lombardia și Veneto, ci în tot nordul țării. Închise au fost și universitățile. Autoritățile, unele fabrici, baruri și restaurante și-au trimis angajații în concediu forțat. Turneele sportive și carnavalul au fost anulate. Traficul feroviar dintre Milano și Piacenza este în acest moment perturbat.
Locuri de parcare gratuite
Sergio, student
La Milano, al doilea oraș al Italiei ca mărime, un important centru economic, mulți oameni respectă apelul guvernului de a rămâne, pe cât posibil, acasă. Centrul metropolei este mult mai gol decât de obicei, iar metroul și autobuzele transportă mai puțini călători. Există locuri de parcare gratuite - o raritate. În fața cunoscutei catedrale gotice, care este închisă pe motiv de coronavirus, porumbeii sunt mai numeroși decât turiștii.
"În mod normal, acest loc este plin de oameni", spune Sergio. Studentul din Milano poartă o mască de protecție respiratorie și își face selfie-uri în fața Domului. "Fotografiile sunt pentru prietenii mei", spune băiatul aflat în vacanță forțată. Sergio ridică masca pentru a putea vorbi mai bine. În plus, recunoaște el, îl mănâncă fața din pricina ei. Spune că o poartă pentru că este "un pic îngrijorat" de epidemia de coronavirus și a auzit că masca îl poate proteja.
Fără panică
Sergio făcându-și selfiuri în fața Domului din Milano
Mai presus de toate, Sergio este uimit de creșterea foarte rapidă a numărul de infecții cu noua boală. Marți au fost raportate 280 de cazuri la nivel național, de zece ori mai multe decât în ​​urmă cu o săptămână. Șeful autorității de protecție civilă italiană, Angelo Borrelli, a declarat într-o conferință de presă că, având în vedere numărul persoanelor infectate, încă nu se poate vorbi cu adevărat despre o epidemie.
El avertizează împotriva panicii, dar recomandă prudența. Numărul relativ ridicat de cazuri are la bază și metodele de testare mai bune. Autoritățile țin situația sub control, a garantat Borrelli la televizor.
Tensiuni între nordul și sudul Italiei
Între timp, un prim caz de coronavirus a apărut și în sudul Italiei. Este vorba despre un pacient din Palermo, Sicilia, care a venit recent din Lombardia. Guvernele regionale din sud critică această răspândire suplimentară a virusului și cer restricții de călătorie pentru italienii din nord.
În context, regiunea de sud a Basilicatei vrea să pună în carantină toți studenții care provin din nordul Italiei. Autoritățile din Ischia (o insulă situată în Marea Tireniană, în Golful Napoli) au anunțat că turiștilor din Lombardia și Veneto, unde numărul de infecții este deosebit de ridicat, le este interzis accesul pe insulă.
Premierul Italiei, Giuseppe Conte
Multe guverne regionale se plâng că executivul de la Roma, condus de premierul Giuseppe Conte, nu ar face suficient pentru gestionarea crizei, ba chiar că ar provoca haos în țară. Conte a respins acuzațiile și a avertizat în legătură cu divizarea țării între "nordul contaminat și sudul curat". De asemenea, cel puțin pentru moment, premierul italian refuză să închidă granițele cu Franța sau Austria, măsură pe care au solicitat-o ​​populiștii de dreapta.
Amenințarea recesiunii?
Măsurile vizând limitarea infecțiilor ar putea rămâne în vigoare timp de săptămâni întregi, prezic reprezentanți ai guvernului central de la Roma. Aceasta ar fi o povară grea pentru economia italiană, crede economistul Lorenzo Codogno din metropola Milano. Potrivit primelor estimări, producția ar putea scădea cu 0,5 până la 1 la sută în primele patru luni.
Italia ar putea intra în recesiune, fiind nevoită să contracteze datorii suplimentare. Asociația hotelieră din Veneția avertizează deja că mulți călători din Asia își vor anula șederea în Italia. De asemenea, multe alte țări au emis avertismente de călătorie pentru nordul Italiei. "Acest lucru este un dezastru, în special pentru Veneția. În decembrie am avut inundația și acum ne lovește coronavirusul", a declarat descumpănit un purtător de cuvânt al asociației hoteliere.
"Nu ne este teamă"
Annalisa și Rino, locuitori ai orașului Milano
Aceste vești rele îi înfurie pe Annalisa și pe partenerul ei Rino, care au venit în fața Domului pentru a se convinge cu ochii lor de liniștea ireală ce s-a așternut peste întreaga piață.
"Totul este de prisos!", se plânge Annalisa. "Nu ne este frică. Coronavirusul nu este mai rău decât gripa normală din pricina căreia mor mii de oameni", spune profesoara, care este în concediu până săptămâna viitoare din cauza închiderii școlii ei.
Partenerul ei, Rino, fost ofițer de poliție, rânjește: "Acesta este alarmism pur, întreținut în special de guvern și presă, inclusiv de către presa dumneavoastră." Dacă acest lucru continuă, economia va avea foarte mult de suferit, presupune Annalisa.
Annalisa și Rino fac în mod sfidător "semnul victoriei". Femeii i se par de-a dreptul bizare puținele persoane care umblă pe străzi cu mască de protecție respiratorie. "În tot orașul există poate zece pacienți bolnavi de coronavirus. Cum să îi întâlnesc tocmai aici, în piață?", întreabă ea. "Nu ne lăsăm doborâți!"
</doc>
<doc docid='dw_52509669' lang='ron' type='mono' source='https://www.dw.com/ro/ro/daca-intra-la-mine-in-bucatarie-o-dau-afara-si-mama-sa-fie-interviu-despre-frica-de-strain-si-coronavirus-cu-vintila-mihailescu/a-52509669' term='coronavirus'>
Daca brutarii angajati la Ditrau ar fi venit din Franta, iar nu din Sri Lanka, ar mai fi trezit in ei in localnici frica de strain? Sau ar fi fost mai "omeniti", asa cum fac romanii cu strainii, comutand intre ospitalitate si ostilitate? Frica de strainul nefamiliar e la fel de puternica precum frica de coronavirus: daca intra la mine in gospodarie, o dau afara, si mama sa fie!.
La Ditrau, o comuna din Harghita, angajarea a doi brutari din Sri Lanka a dat peste cap ordinea firii. Ce fel de amenintare au adus cei doi straini asupra satenilor?
La aceasta intrebare (aparent) simpla, as putea raspunde ca, pur simplu, brutarii din Sri Lanka sunt perceputi ca fiind mai straini (deci mai periculosi) decat, sa zicem, doi brutari francezi.
Adica? - v-ati putea mira pe buna dreptate.
De abia de aici incepe povestea adevarata a "strainului".
"Strainul" este un termen "cotextual". Adica nu prea poti sa vorbesti despre "strain" asa, in general, ci trebuie sa-l privesti si sa-l interpretezi in contextul sau cultural-istoric, inclusiv cel "conjunctural". De pilda: in cadrul primului meu teren post-comunist in Baragan, gospodarul pe care incercam sa-l intervievez ma lamureste usor iritat de lipsa mea de cultura generala: "Cum adica "prieten"? Asta o fi acolo, la oras; noi, aici, stim de rude si de vecini". Fiecare cultura are "gramatica" sa culturala pentru a se referi la Celalalt - si, in mare parte, pentru a-l "construi".
Exista insa, se pare, si un soi de proto-gramatica universala: aceea a ospitalitatii/ ostilitatii.
Imi este teama ca o sa dezamagesc pe multi dintre dumneavoastra, dar "romanul" nu a fost, nu este si cu siguranta nu va fi vreodata "ospitalier" - si nici vreuna dintre celelalte comunitati ale lumii. Ospitalitatea nu este o trasatura de caracter, ci un rit de trecere departe de orice sentimentalism. In mod neasteptat, limba romana, din toate limbile lumii, este aceea care a gasit cel mai direct si mai complet mod de a numi ce face, de fapt, ospitalitatea: a omeni. "Hai sa te omenesc!" - va spune ceva?... Deci despre asta este vorba: ospitalitatea il "omeneste" pe "strain" iar "strainul" este acela care poate fi "omenit" - caci, atentie, nu oricine merita sa fie "omenit"!.
Ce se intampla, practic? Fiecare cultura stabileste, in termeni cat se poate de concreti, la cati metri se poate apropia strainul de casa, cate zile poate ramane, in ce parte a mesei poate sta si cu ce poate fi "omenit", ce responsabilitati are, la randul sau, gazda etc. Nu este insa cazul sa intram in detalii, caci sunt mult prea numeroase. Daca sunteti curiosi, puteti sa cautati insa pe internet cam cum arata Kanunul vecinilor nostri albanezi, pe care Ismail Kadare il considera un fel de constitutie imemoriala a triburilor albaneze. De mai mult prestigiu se bucura Homer, care descrie intalnirea dintre doua ostiri pregatite sa se infrunte, cand, in ultima clipa, cei doi comandanti de osti realizeaza ca tatii lor se "omenisera" cu ani in urma. Armele sunt aruncate si urmeaza - cum altfel? - un "banchet", conform "pactului" uiversal al ospitalitatii.
Dupa descoperirea Lumii Noi, "strainul" incepe sa ridice insa cu totul al gen de probleme, o intrebarea generala (de fapt occidentala): "Ce facem cu Celalalt?" La vremea respectiva, aceasta intrebare ascundea o alta mult mai interesata: putem sa-l omoram si/sau sa-i luam bunurile sau nu? Daca este "animal", putem face tot ce vrem cu el, daca este insa tot creatia lui Dumnezeu, lucrurile se complica. Au trebuit sa treaca secole pentru ca aceasta dilema sa fie definitiv transata: da, Celalalt este ca si noi, nu un strain de om si omenire. Deci "celalalt" nu poate fi omorat, iar in marea majoritate a statelor "civilizate" pedeapsa cu moartea este suprimata.
Rezumand: - Ospitalitatea este universala, nu sentimentala; ea tine de rudenie si este un fel de Minister al Afacerilor Interne, care are grija de pastrarea si ocrotirea neamului.
- Ostilitatea este cealalta parte a medaliei (presupun ca nu v-ar mira sa aflati ca, in limbile indo-europene, ospitalitate si ostilitate au exact aceeasi etimologie); ea nu-i priveste pe oaspeti, ci pe ostasi, care pot deveni ostateci. Ostilitatea este astfel un fel de Minister al Afacerilor Externe pe timp de pace.
- Cei doi brutari din Sri Lanka sunt o amenintare mult mai mare decat doi brutari din Franta, sa zicem, deoarece sunt perceputi ca "straini" necunoscuti - si deci, probabil, neasimilabili, in timp ce prezumtivii brutari francezi sunt "de-ai nostri", adica nu sunt perceputi nici macar ca "straini" in sensul profund si amenintator al termenului.
La intrebarea dumneavoastra "Ce inseamna insa el, strainul?", as putea sa va raspund deci, cu toata buna credinta, "Cam asta...".
Conteaza sau nu in aceasta poveste ca insasi comunitatea Ditraului este una formata preponderent dintr-o minoritate etnica, cea maghiara? In acest caz, mecanismul identitar e mai slab sau, din contra, mai puternic?
De regula, comunitatile etnice (relativ) izolate dezvolta identitati si mecanisme de aparare (relativ) mai puternice, pur si simplu pentru ca trebuie sa se apere. In consecinta, si respingerea "strainului" este (relativ) mai mare.
Am vazut in argumentele de la Ditrau teze vehiculate de Viktor Orban, la Budapesta, si anume aceea a refugiatilor care vor sa isi inlocuiasca religia si cultura. Or, tocmai in aceste tari din fostul bazin comunist nu sunt comunitati de refugiati, nu exista o experienta directa. Vedeti si o utilizare politica a acestor frici?
Fara indoiala! De cele mai multe ori "strainul" este pe un sfert un "cineva" si trei sferturi frica indusa politic fata de acel "cineva" . Or, Orban a facut din "refugiat" figura prin excelenta a strainului de care trebuie sa te pazesti.
Pare ca aparitia celor doi straini a pus in functiune mecanismul unor frici gregare. Iata acelasi mecanism si intr-un caz care poate sa fie banal - desi analizele au confirmat ca are o viroza romaneasca, un roman care fusese suspect ca ar fi avut temutul coronavirus a fost renegat de familie si dat afara de proprietar. Dar de gripa autohtona chiar au murit romani si nu exista aceasta panica. Care e explicatia?
Romania este tara cu cele mai mari cote de ingrijorare fata de sanatate (inclusiv la tineri!) din Europa. Nu spunem noi, tot timpul, "sanatate sa dea Dumnezeu!"?.
Aceasta nu explica, bineinteles, totul, dar contribuie cu siguranta la explicarea cazului relatat. La aceasta se adauga, in mod mai specific, frica de epidemie, in general, si de aceasta epidemie in special. Iar frica de epidemie se transforma rapid intr-o epidemie a fricii - si atunci nimeni nu se mai uita la statistici si nimeni nu ramane intru-totul rational.
Este acelasi mecanism ca cel descris de Jean Delumeau in cazul ciumei. Iar cand "epidemia" intra la mine in gospodarie, ei bine, atunci incerc sa o dau afara cu toate mijloacele, si mama sa fie!...
AICI cititi interviul integral pe Ziare.com
</doc>
<doc docid='dw_52414319' lang='ron' type='mono' source='https://www.dw.com/ro/ro/videoclip-cu-conținut-sexual-criză-în-partidul-lui-macron/a-52414319' term='coronavirus'>
La alegerea lui Emmanuel Macron în funcția de președinte în mai 2017, acesta le-a promis francezilor ruperea de clasa politică învechită de până atunci. Ascensiunea sa a adus un element de noutate, întruchipat, printre alții, și de Agnès Buzyn, numită de Macron șefă a portofoliului Sănătății în noul guvern de la Paris. Buzyn nu se remarcase anterior printr-o carieră politică, fiind o specialistă apreciată în domeniul ei profesional. De profesie medic, ea a ocupat funcția de șefă a centrului național de cercetare în domeniul cancerului, ulterior fiind numită în funcția de șefă a principalei autorități sanitare a Franței. Macron a făcut-o ministru. Acum, ea va ceda portofoliul Sănătății, tocmai în punctul culminant al epidemiei de coronavirus.
Noua candidată a LREM, Agnès Buzyn, fosta ministră a Sănătății
Buzyn a primit o sarcină mai importantă în partid. Ea ar urma să revitalizeze o campanie politică adusă abrupt în prag de colaps. Partidul lui Macron "La République en Marche" (LREM) a suferit o lovitură majoră în cursa pentru prestigiosul fotoliu de primar al Parisului, după ce candidatul său Benjamin Griveaux a fost nevoit să se retragă, ca urmare a unui videoclip cu conținut sexual. Un dezastru politic pentru alegerile locale care vor avea loc peste mai puțin de o lună.
Candidatură controversată
Fostul politician socialist Griveaux este considerat unul din apropiații lui Macron - l-a ajutat în campania electorală prezidențială și a fost ulterior purtător de cuvânt guvernamental. Dar candidatura sa a fost controversată în partid. Excentricul matematician Cédric Villani, membru al LREM, a dorit și el să candideze din partea formațiunii la Primăria Parisului. În ianuarie, Villani a fost însă dat afară din partid, pentru a crește șansele lui Griveaux.
Acum s-a ajuns la o prăbușire totală. Există versiuni diferite privind contextul scandalului. Clar este că de săptămâna trecută circulă pe Twitter o înregistrare video în care apare un bărbat care se masturbează. Se pare că ar fi vorba de Griveaux. Politicianul a acuzat la televiziunea de știri BFMTV o campanie împotriva sa și a apropiaților săi: "De mai bine de un an, eu și familia mea suntem supuși unor afirmații mincinoase, minciuni, zvonuri, atacuri anonime și amenințări cu moartea." Politicianul nu a dezmințit existența videoclipului compromițător. Platforma de dezvăluiri Médiapart a făcut în plus referire la mesaje de chat picante schimbate de Griveaux cu o femeie care nu ar fi soția sa.
Artist rus controversat ca autor?
Piotr Pavlenski, un cunoscut artist activist rus, susține că el ar fi publicat săptămâna trecută pagina Pornopolitique.com, între timp dezactivată. Pavlenski a ieșit în evidență tot mereu în ultimii ani prin acțiuni spectaculoase. El s-a expus dezbrăcat în fața mausoleului Lenin din Piața Roșie din Moscova și și-a bătut în cuie scrotul. Altădată s-a învelit în sârmă ghimpată sau și-a cusut gura, din solidaritate cu formația Pussy Riot. Pentru a protesta față de conducerea Rusiei, el a incendiat sediul central al serviciului secret rus FSB.
Artistul activist rus Piotr Pavlenski
În Franța, artistul fugit din Rusia beneficiază de azil politic, de la venirea la putere a lui Macron, dar și acolo a făcut deja cunoștință cu închisoarea, după ce a dat foc unei sucursale a Banque de France la Paris.
Critică la adresa clasei politice
În Franța, părerile sunt împărțite în ceea ce privește clasificarea ca artă politică de acțiune publicarea detaliilor video intime ale unui politician. Pavlenski insistă însă pe dimensiunea politică a materialului video. El critică ceea ce numește promiscuitatea politicii franceze: "El (Griveaux, nota redacției) face referire mereu la valorile familiale, vrea să fie primarul familiilor și își dă soția și copiii exemplu. Dar el face tocmai contrariul", a declarat Pavlenski pentru ziarul Libération. Datele le-ar fi obținut artistul activist de la o persoană care ar fi avut o relație cu Griveaux. Un caz clasic de "Revenge Porn", un videoclip pornografic cu scop de răzbunare.
În Franța se speculează însă că înregistrarea ar fi putut proveni de la prieteni din partid. Poliția i-a reținut temporar în acest caz pe artistul rus și pe prietena sa. Videoclipul ar fi putut proveni de la această femeie, se mai spune. Se speculează că Pavlenski a folosit-o chiar pe prietena sa pentru a-l seduce pe Griveaux și a-l atrage într-o capcană. Dovezi clare nu există însă pentru niciuna din aceste teorii.
Președintele Macron a pierdut un aliat apropiat
Punct de cotitură pentru politica din Franța
Griveaux a primit mesaje de solidaritate de la toate partidele politice franceze. Dacă anterior viața privată a politicienilor era tabu în Franța, lucrurile s-au schimbat odată cu Internetul. Jurnaliștii, care știau înainte totul despre aventurile numeroase ale politicienilor de top și păstrau informațiile pentru ei, și-au pierdut funcția de paznici ai opiniei publice.
Griveaux este acum primul politician francez a cărui carieră politică este distrusă de o aventură extraconjugală. Se discută în Franța și despre faptul că bărbatul de 42 de ani trimite online videoclipuri cu conținut sexual, ceea ce îi pune într-o lumină proastă pe apropiații lui Macron.
Alegeri cu rol de avertisment
Pentru președintele francez, schimbarea candidaților cu o lună înaintea localelor nu vine deloc la momentul oportun. Primăria Parisului este considerată o funcție prestigioasă și este pe deasupra locul unde LREM a obținut anterior ratele de susținere cele mai ridicate. Dar șansele lui Griveaux nu erau oricum foarte mari nici înainte de scandalul sexual. În ultimele sondaje, Griveaux se afla abia pe locul trei, fără șanse de victorie, în spatele socialistei Anne Hidalgo, actuala primăriță a Parisului, și după conservatoarea Rachida Dati.
Socialista Anne Hidalgo are cele mai mari șanse să rămână primăriță a Parisului
Și în celelalte mari orașe ale Franței se observă o reconsolidare a partidelor tradiționale. Formațiunea nou-venită a lui Macron, care inițial a atras multe persoane de la marginea spectrului politic, pare să fi pierdut din avânt după preluarea guvernării - în plus pare și un partid greu de controlat. În 16 din cele 60 de mari orașe ale Franței, disidenți din En Marche au contestat candidaturile oficiale propuse de partid. Mai mult, se înmulțesc plecările și excluderile din acest partid. La reculul recent au mai contribuit protestele vestelor galbene și cele privind reforma pensiilor. Pentru candidata de 58 de ani Agnès Buzyn, în martie va fi vorba probabil de limitarea pagubelor de imagine aduse LREM de scandalul sexual.
</doc>
<doc docid='dw_52383570' lang='ron' type='mono' source='https://www.dw.com/ro/ro/nu-e-niciun-secret-cum-sustine-firea-cate-centre-pentru-coronavirus-avem-de-ce-au-fost-create-si-cine-ajunge-in-ele-ziarecom/a-52383570' term='coronavirus'>
Tot primarul general ne spunea ca tine secretul pentru ca asa le e mai bine pacientilor si ca intreaga "operatiune" este coordonata cu seful Departamentului pentru Situatii de Urgenta Raed Arafat, acuzand Guvernul Orban ca e preocupat de "garduri si santuri" si nu de treburi serioase.
Ziare.com a vrut sa afle ce e cu acest centru, de ce a fost infiintat, de ce este secret si cine decide si cum cine merge acolo, cine in spital si cine se izoleaza la domiciliu.
Explicatiile le-am primit de la Ministerul Sanatatii si de la secretarul de stat in MAI Raed Arafat si situatia este cat se poate de normala.
Repatrieri cu ajutorul UE, masuri luate la nivelul UE
Purtatorul de cuvant al Ministerului Sanatatii, Oana Grigore, ne-a explicat ca nu numai Bucurestiul are un asemenea centru, ci sunt mai multe in tara, fiecare judet fiind insarcinat sa aiba unul. Iar decizia infiintarii lor a fost luata in cadrul comitetului interministerial pentru prevenirea si limitarea eventualelor infectii cu coronavirus, din care fac parte mai multe institutii care functioneaza in subordinea Ministerului Sanatatii, a Ministerul Afacerilor Interne si a celui de Externe.
Masura este una dintre cele stabilite si la nivel european, in aceste centre ajungand toti cei care sunt repatriati din zonele de mare risc prin intermediul Mecanismului European de Protectie, dar care nu prezinta niciun fel de simptome, ci trebuie sa astepte sa treaca cele 14 zile. Un astfel de caz a fost al celor doi muncitori repatriati din China prin intermediul acestui mecanism.
"Sa luam cazul de la Resita. El nu a venit dintr-o zona afectata, ci dintr-o tara in care a lucrat ca asistent medical intr-o unitate sanitara unde au fost internate persoane depistate cu infectia. A purtat costumul special, de aceea, nici nu a avut restrictii nici in Germania, nici in Romania, de a calatori si de a merge acasa la familie.
Dar dupa o perioada a avut anumite simptome, iar simptomatologia de coronavirus seamana cu cea de la infectia respiratorie acuta sau de la gripa. In momentul acela, sigur ca se iau absolut toate masurile de a fi izolat si diagnosticat si lucrul acesta e normal sa se faca in spital, pentru ca are nevoie de tratament imediat, avand simptome.
In cazul celor doi muncitori care au fost adusi prin Mecanismul European din zona afectata din China, via Germania, ei nu au absolut niciun simptom. Este clar ca trebuie doar supraveghere medicala intr-un spatiu izolat. Nu bagam oamenii acestia intr-un spital, nici nu are rost sa consumi resursele din spital si sa-i tii intr-un salon de spital, daca ei nu au absolut niciun fel de simptomatologie", a explicat, pentru Ziare.com, Oana Grigore.
Ea a adaugat ca exista aceasta obligatie a fiecarui stat ca, in momentul in care apeleaza la mecanismul european pentru a-si recupera cetatenii, sa se asigure ca ia toate masurile ca virusul sa nu fie raspandit.
"Deocamdata la noi nu este cazul de infectare imediata, nu ne asteptam la aparitia imediata a unor cazuri, dar cu siguranta aceasta noua amenintare trebuie luata in considerare. Sunt masuri luate, sunt toti activati de la toate nivelele: si epidemiologi, si specialisti de sanatate publica, si infectionisti, se fac achizitiile pentru crearea de stocuri...
Este foarte important sa avem stocuri si de echipamente de protectie, si de biocide, si de izolete, avand in vedere ca la nivel european stocurile se epuizeaza rapid pentru ca toate tarile au nevoie. S-au luat absolut toti pasii si sunt masuri foarte normale", ne-a mai spus purtatorul de cuvant al Ministerului Sanatatii.
Ea a facut apel si la populatie sa se protejeze, asa cum trebuie sa o faca oricand, si in caz de gripa sau orice infectie respiratorie.
"Si populatia este bine sa inteleaga ca trebuie sa coopereze. Atentie la igiena personala, la alimentatie, atentie in momentul in care calatoreste in anumite zone... Pot autoritatile sa fie perfecte, dar daca tu nu te speli pe maini cu apa si sapun sau nu-ti iei masuri de protectie minime este foarte greu sa faci fata unor astfel de amenintari", a mai spus Oana Grigore.
Intrebata de ce, totusi, acest mister in ce priveste centrele, Oana Grigore a spus ca nu ar merge intr-atat incat sa declare ca este un "secret de serviciu", dar ca adresele nu sunt publice pentru a asigura securitatea celor de acolo, atat pacienti, cat si personal medical.
Spaima coronavirusului a cuprins-o si pe Firea: Cunosc foarte multe persoane care s-au intors din China si umbla peste tot. Specialistii demonteaza miturile si fac apel la calm
Secret vs. discret
Am stat de vorba si cu Raed Arafat pentru a afla detalii despre aceste centre. Seful DSU ne-a explicat si cum se face "triajul".
"Fiecare judet si-a desemnat un centru pentru carantina, mai ales judetele care au granite. Carantina nu se face pe bolnavi si nu se face pentru persoane infectate sau suspectate. Carantina inseamna ca persoana este total sanatoasa si doar este carantinata sa nu intre in contact cu altii pana cand trece perioada de incubatie. Daca in perioada de incubatie persoana devine simptomatica, automat ea este mutata la spital.
Pentru ca multi s-au speriat ca in centrele de carantina vor sta persoanele care sunt bolnave. Nu, in centrul de carantina sta persoana care este fara simptome.
De asemenea, exista diferenta intre cei care intra in carantina si sunt in astfel de centre si cei carora li se recomanda sa se izoleze in casa la ei. Daca provii dintr-o zona care nu este inchisa, de exemplu, vii din China dintr-o zona care nu este izolata si doar are cateva cazuri, ti se recomanda sa stai acasa 14 zile si asta este o situatie de autocontrol. Adica stai acolo, ti se spune ce sa faci si daca apare orice simptom anunti DSP si atunci esti luat de acasa.
Daca vii dintr-o zona care este endemica, care e inchisa, izolata, cu risc mai mare, atunci intri in centrul de carantina care este administrat de autoritatile statului si in sencunda in care trec cele 14 zile pleci", a explicat, pentru Ziare.com, Raed Arafat.
El a adaugat ca aceste masuri sunt luate ca peste tot in alta parte, dand exemplu cazul celor trei romani care la acest moment se afla in carantina in Franta.
"Au ajuns, au stat intr-un centru de carantina al statului francez, intr-un camin al scolii de pompieri, pana pe 16 mai au de stat. Si acolo s-a folosit un camin. Bineinteles, ei nu mai trebuie sa intre in carantina in Romania, ca deja au stat in Franta cele 14 zile.
Cand noi aducem persoane prin Mecanismul de Protectie Europeana, cum am adus pe cei doi din Wuhan prin Anglia, Germania si s-a deplasat avionul militar cu echipa SMURD-ului si i-au adus in Romania, noi avem obligatia sa ii tinem in carantina cele 14 zile. Asta este si ideea, pentru asta s-au cheltuit atatia bani, ca altfel ii aduceau cu un avion de linie, daca nu se impunea carantina", a precizat secretarul de stat.
Citiți articolul integral pe ziare.com.
</doc>
<doc docid='dw_52377110' lang='ron' type='mono' source='https://www.dw.com/ro/ro/coronavirusul-rămâne-un-pericol-global/a-52377110' term='coronavirus'>
Responsabilii sunt îngrijoraţi de o posibilă penurie de medicamente şi îmbrăcăminte de protecţie care sunt produse în China. După şedinţă, ministrul german al Sănătăţii, Jens Spahn, a oferit un interviu pentru Deutsche Welle.
DW: Ce măsuri suplimentare trebuie să ia Europa şi Germania pentru a preîntâmpina transformarea coronavirusului într-o pandemie?
Jens Spahn: Avem în primul rând nevoie de o abordare coordonată în Europa şi la nivel internaţional. De aceea depunem eforturi intense la nivel european pentru coordonare, aşa ca astăzi, în cadrul consiliului de miniştri. La nivelul G7 (cele mai industrializate state ale lumii) am discutat telefonic. Este important să ne pregătim astfel încât să împiedicăm pătrunderea virusului în alte regiuni din afara Chinei şi să le afecteze pe acestea aşa cum afectează China. În acest moment este vorba încă de o epidemie regională din China. Trebuie să luăm măsuri de siguranţă astfel încât aceasta să nu se transforme într-o pandemie care să afecteze întreaga lume. În cazul în care se va întâmpla totuşi aşa ceva, trebuie să fim pregătiţi să găsim noi terapii şi un vaccin. Trebuie să ne informăm reciproc în permanenţă despre lucrurile noi pe care le aflăm cu privire la virus. În fiecare săptămână apar informaţii noi. Cât este de contagios virusul? Cât de severe sunt cazurile de îmbolnăvire? Trebuie să câştigăm timp pentru a afla mai mult.
DW: Intenţionaţi să restricţionaţi deplasările spre şi dinspre China, aşa cum au făcut de pildă SUA?
Jens Spahn: În Germania le-am cerut piloţilor să ne informeze înaintea aterizării dacă se află la bord pasageri care prezintă simptome specifice. Pasagerii trebuie de asemenea să comunice unde sunt de găsit în următoarele 30 de zile după aterizare. Poate că va trebui să introducem reguli noi pentru a putea afla care dintre pasageri au avut contact cu oameni din regiunea chineză Wuhan. Aceasta am discutat în cadrul consiliului de miniştri de azi. Ştim că nu avem nevoie să-i controlăm pe pasageri pentru a vedea dacă au febră sau nu. Ştim că aceasta nu ne-ar ajuta cu nimic, din cauza timpului de incubare şi a infecţiilor fără simptome.
DW: Daţi crezare cifrelor privind cazurile de infectare comunicate de regimul comunist din China?
Jens Spahn: Trebuie să existe mai multe cazuri de infectare decât arată cifrele oficiale. A fost, de exemplu, modificată definiţia unei infecţii. În statistici nu sunt consemnate decât cazurile în care apar simptomele bolii. Dar există multe cazuri de infectare fără simptome. De aceea presupun că există mai multe cazuri decât indică statisticile. Acest aspect este foarte important. Dacă se compară cazurile de deces cu numărul total al infectărilor, situaţia se modifică.
DW: China este în măsură să impună măsuri draconice, viaţa publică este practic paralizată în oraşe întregi. Ar fi UE capabilă să ia la nevoie măsuri similare?
Jens Spahn: Trebuie să spun că sunt impresionat de acţiunile Chinei în numeroase privinţe. Dacă, de exemplu, izbucneşte o epidemie de pojar în Germania - şi pojarul este mult mai contagios decât coronavirusul - atunci noi suntem capabili să gestionăm situaţia fără a plasa în carantină oraşe întregi.
DW: Când vom depăşi momentul cel mai greu?
Jens Spahn: Aceasta este o bună întrebare. Ce bine ar fi dacă aş cunoaşte răspunsul! Problema noastră e că nu ştim suficient de mult despre acest virus. De aceea trebuie să luăm atâtea măsuri de precauţie şi de pregătire fiindcă nu ştim ce provoacă acest virus cu adevărat şi ce pagube produce. Până în prezent funcţionează în Europa depistarea şi îngrădirea acestui virus. Suntem capabili să întrerupem lanţurile de infectare. Dar trebuie să recunoaştem că asta este valabil doar pentru ziua de azi. Ar fi posibil să devină totul mai rău înainte de a deveni mai bine. Atât timp cât virusul nu este sub control în China, această epidemie regională se poate transforma într-o pandemie, o epidemie la nivel global.
Jens Spahn (39 de ani) este din 2018 ministrul federal al Sănătăţii. Politicianul creştin-democrat este unul din posibilii succesori în fruntea guvernului ai cancelarei Angela Merkel.
</doc>
<doc docid='dw_52328156' lang='ron' type='mono' source='https://www.dw.com/ro/ro/o-conferinţă-de-securitate-în-vremuri-nesigure/a-52328156' term='coronavirus'>
Ar proteja Statele Unite un aliat NATO cu forța armată dacă ar fi necesar? Ar trebui ţările Uniunii Europene să coopereze mai îndeaproape în probleme vizând apărarea? Se confruntă lumea cu o "furtună perfectă" constând în schimbări climatice și amenințări de securitate?
Acestea și alte întrebări vor domina agenda Conferinţei de Securitate de la München din acest an. Organizat în mod tradiţional la Hotel Bayerischer Hof, evenimentul aduce laolaltă șefi de stat și de guverne din 30 de ţări, miniștri de externe și ai apărării, jurnalişti, precum și reprezentanți ai organizațiilor economice.
O lume vestică mai compactă
Situația globală de securitate este tensionată, tendinţă care s-a menţinut în ultimii ani. Autorii raportului de securitate 2020 de la München, document menit să determine tonul conferinței de securitate, vorbesc despre "lipsa de vest". Prin acest artificiu verbal, semnatarii raportului încearcă să sublinieze că lumea în ansamblu, dar cu precădere Vestul, începe să îşi piardă valorile și direcția strategică.
În raport se arată că "lumea devine tot mai puțin vestică". În timp ce unii cred că Vestul este amenințat de "internaționalismul liberal", alții observă că "pericolul rezidă tocmai în ascensiunea iliberalismului și întoarcerea naționalismului". În timp ce atât dreapta, cât și stânga iau în calcul ideea asumării de mai puţine responsabilităţi globale, autorii documentului opinează că "reticienţa occidentalilor de a se mai angaja în conflicte externe violente nu înseamnă că aceste conflicte vor dispărea". Dimpotrivă, ele ar putea chiar să se înrăutățească.
Preşedintele SUA, Donald Trump
De pildă, președintele american Donald Trump a indicat că vrea să retragă trupele americane din Afganistan, la fel cum a retras deja forțele speciale din Siria. Pe de altă parte, numărul forțelor americane desfășurate în străinătate este în creștere, în primul rând pentru a combate presupusa amenințare iraniană. Uciderea generalului iranian Khassem Soleimani a fost doar cea mai recentă dovadă că Donald Trump este într-adevăr dispus să riște o confruntare militară în Orientul Mijlociu. Deşi răspunsul iranian la agestul americanilor a fost limitat, la conferinţă se va pleda pentru reducerea tensiunilor în regiunea Golfului.
Cu excepţia Washingtonului, Conferința de Securitate de la München este cel mai bun loc de conectare la principiile fundamentale ale politicii externe a Statelor Unite, în capitala bavareză reunindu-se un număr important de decidenţi americani. Pe lângă secretarul de stat Mike Pompeo şi secretarul apărării Mark Esper, sunt așteptați mai mulți congresmeni. Conferinţa va oferi totodată prilejul examinării răspunsului internațional la planul de pace pentru Orientul Mijlociu al preşedintelui Donald Trump.
Afirmare europeană?
Un interes deosebit va fi cu siguranţă acordat şi modulului în care Europa va răspunde problemelor pe care le înfruntă. Vor fi soluţiile europene diferite faţă de cele din trecut? Unii observatori apreciază că, pe fondul creșterii populismului de dreapta și a naționalismului, UE se va întoarce către interior și se va distanţa de restul lumii.
Unele dintre discuțiile de la conferinţă se vor concentra asupra modului în care Uniunea Europeană își poate crește influența, în special printr-o mai mare cooperare în domeniul apărării. Problema migrației dinspre sud a devenit și mai presantă pentru Europa, din cauza conflictelor din Siria și Libia, în timp ce Rusia exercită o influență destabilizatoare din est.
Mulți europeni doresc ca UE să acționeze ca jucător global, cu mai multă încredere decât înainte și mai independentă de Statele Unite. Președintele francez Emmanuel Macron consideră că Europa trebuie să înveţe să îşi exercite puterea, în caz contrar riscând să "dispară din punct de vedere geopolitic".
Situaţia în care Statele Unite aleg să rămână pasive în Orientul Mijlociu sau chiar să renunţe în totalitate la angajamentul asumat în această regiune, în timp ce Rusia şi Turcia încearcă să îşi extindă influenţa în ţări precum Siria sau Libia, oferă Europei oportunitatea de a veni cu o nouă politică în această parte a lumii, una care să ţină cont mai mult de interesele sale strategice şi economice.
Odată cu ieşirea Marii Britanii din Uniunea Europeană şi punerea sub semnul întrebării a principiului de apărare colectivă în cadrul NATO, coordonarea și îmbinarea parțială a capacităților de apărare europene par mai importante ca niciodată. Autorii raportului de securitate scriu: "NATO și Uniunea Europeană se luptă.  (...) Creșterea iliberalismului în statele membre înseamnă provocări enorme pentru ambele părţi."
Întrebarea este însă dacă statele membre ale UE vor găsi răspunsuri comune, nu numai în apărare, ci și în politica externă și de migrație. Nu pentru prima oară, la Conferinţa de Securitate va fi dezbătut în mod energic şi subiectul extinderii UE, mai ales că statele din Balcanii de Vest sunt puternic reprezentate la reuniune.
Mişcări geostrategice de putere
Migraţia, în centrul atenţiei la CSM 2020
Rusia rămâne o preocupare majoră pentru strategii europeni. Rusia a avut mai multe succese diplomatice la ultima conferință de securitate, între care apelul președintelui Macron de regândire a relațiilor cu Moscova. Însă Europa este divizată între impulsul de a menține dialogul (și relațiile comerciale) cu marele său vecin din est și îngrijorările în legătură cu obiectivele strategice ale Moscovei.
Chiar dacă nimeni nu recunoaşte, astfel de schimbări globale de putere se află în centru atenţiei la numeroasele întâlniri care au loc la Hotel Bayerischer Hof. În 2019, președintele chinez Xi Jinping a indicat că ţara sa va acționa împotriva a ceea ce vede ca fiind o ingerință în "curtea sa din spate", și anume în Marea Chinei de Est și de Sud. Pe lângă confruntarea comercială cu Statele Unite, China înfruntă şi alte provocări, cum ar fi noul coronavirus, situaţia tensionată din Hong Kong și preocupările occidentale cu privire la gigantul tehnologic Huawei. Pe acest fundal, relaţiile cu Beijingul vor juca un rol esenţial pe agenda importantei reuniuni din Bavaria.
O altă problemă asiatică este situația din peninsula coreeană. În 2019, Trump s-a întâlnit cu liderul nord-coreean Kim Jong-Un pentru a-l determina să renunţe la înarmarea nucleară. Unii au numit acest mod personal de a face politică drept "diplomaţie reality show". Însă această atmosferă a dispărut în mare parte.
Regimul nord-coreean a anunţat că nu se mai simte obligat să respecte angajamentul asumat de a nu testa arme nucleare. În clipa de faţă, Coreea de Nord dispune de o rachetă cu rază lungă de acţiune care poate ajunge în Statele Unite. Phenianul acuză Washingtonul de inflexibilitate și cataloghează sancţiunile americane împotriva Coreei de Nord drept "brutale și inumane". Şi acest subiect va fi abordat la München, unde sunt aşteptaţi delegaţi atât din Coreea de Sud, cât şi din Coreea de Nord.
</doc>
<doc docid='dw_52304687' lang='ron' type='mono' source='https://www.dw.com/ro/ro/barometru-de-opinie-germanii-se-tem-de-majorarea-chiriilor/a-52304687' term='coronavirus'>
Relatările de presă sunt dominate, în aceste zile, de ştirile privind răspândirea coronavirusului, depistat în China. Şi în Germania există cazurui de îmbolnăvire cu noul virus, primele fiind descoperite la o firmă din Bavaria, la care o angajată din Wuhan a ţinut un curs.
Săptămâna trecută peste o sută de cetăţeni germani au fost evacuaţi din China şi puşi în carantină în Germania. Dintre aceştia câţiva erau infectaţi cu coronavirus. Deşi mulţi pacienţi infectaţi scapă relativ uşor de această boală, virusul, încă în bună parte necunoscut, a produs panică la nivel global.
Germanii au încredere în autorităţi
Temerile germanilor referitoare la pericolul reprezentat de coronavirus nu sunt exagerate. Barometrul de opinie Deutschlandtrend, realizat pentru postul de teleleviziune german ARD de către institutul demoscopic Infratest dimap, relevă că opt din zece germani cred că situaţia se află sub control.
Cât de scumpe ar trebui să fie alimentele?
Un alt subiect aflat în atenţia institutului demoscopic în această săptămână sunt preţurile la alimente. Statistic, germanii nu cheltuiesc nici zece procente din venitul lor pe hrană - foarte puţin comparativ cu alte ţări europene. Şi aceasta în detrimentul fermierilor şi mediului. Se câştigă tot mai puţin prin creşterea de animale sau agricultură.
Fermierii germani au înregistrat, anul trecut, pierderi la venit de 18 procente. Guvernanţii vor să se implice acum în această chestiune. Astfel, la începutul săptămânii trecute, cancelara Angela Merkel a stat de vorbă cu reprezentanţi ai comerţului cu amănuntul şi ai industriei alimentare pe tema comerţului echitabil şi a scumpirii preţurilor la produsele alimentare.
Doar fiecare al doilea german ar plăti mai mult pe alimente
54 la sută dintre cei chestionaţi consideră că preţurile la alimente sunt prea mici, în timp ce 43 la sută au o părere contrară. Dintre aceştia din urmă 36% cred că preţurile sunt juste, iar 7 % chiar prea ridicate.
Propuneri de genul interzicerii vânzării alimentelor la preţuri mai mici decât costurile de producţie se bucură în rândul germanilor de o susţinere largă (73%). Desigur că opiniile celor chestionaţi depind şi de venitul lor lunar.
Chiriile sunt în continuă creştere
Tema care-i preocupă pe germani indiferent de venit e lipsa de locuinţe la preţuri rezonabile. Tot mai mulţi oameni părăsesc mediul rural stabilidu-se în centrele urbane. Cererile crescânde de pe piaţa imobiliară au dus la majorarea continuă a chiriilor. Cine nu câştigă bine şi nu e dispus să plătească cea mai mare parte a salariului pe chirie, are o problemă.
Doar 14 la sută dintre germani sunt mulţumiţi de eforturile guvernanţilor de a suplimenta numărul de locuinţe la preţuri rezonabile. În ultimii ani, statul şi-a diminuat continuu angajamentul în construirea de locuinţe sociale.
În contextul acestei situaţii tensionate, germanii salută în majoritate măsurile decise pentru a ameliora lucrurile. De pildă îngheţarea chiriilor la Berlin pentru următorii cinci ani precum şi stabilirea unui plafon care să nu poată fi depăşit. 71 la sută consideră măsurile berlineze drept bune, iar 24 la sută mai degrabă proaste.
Tot mai puţină susţinere pentru actuala coaliţie conservator-laburistă
Dacă duminică ar fi alegeri parlamentare....
Aproape o treime dintre participanţii la sondaj sunt mulţumiţi de activitatea guvernului federal, în timp ce două treimi privesc situaţia cu ochi critici. Încrederea în cabinetul de la Berlin a scăzut faţă de luna ianuarie, cel mai nemulţumit fiind electoratul formaţiunii populiste AfD.
Dacă duminică ar fi alegeri, formaţiunile conservatoare CDU şi CSU ar întruni, ca în luna ianuarie, 27 la sută din voturi, iar partenerul lor de coaliţie, social-democraţii din SPD doar 14 procente. Verzii ar obţine 22%, iar AfD 14%. Stânga şi-a ameliorat poziţia, atingând 9 procente, în timp ce liberalii din FDP au pierdut un procent ajungând la 8 la sută.
60 la sută din germani au intrat cu teamă în 2020. Aceasta reiese din cel mai recent sondaj comandat de postul public ARD. Migraţia şi protecţia climei sunt cele mai importante teme pentru cetăţeni. (10.01.2020)
</doc>
<doc docid='dw_52239309' lang='ron' type='mono' source='https://www.dw.com/ro/ro/coronavirus-gripă-sau-răceală-cum-facem-diferenţa/a-52239309' term='coronavirus'>
La prima vedere, simptomele coronavirusului 2019-nCoV sunt cam aceleaşi ca la o gripă "obişnuită".Siptomele tipice pentru coronavirussunt: febră, tuse (uscată), dispnee (dificultăţi respiratorii), dureri musculare, oboseală şi, ceva mai rar, expectoraţie, dureri de cap, hemoptizie (tuse cu sânge) şi diaree.
În schimb, aceste simptome nu sunt caracteristice pentru infecţiile cu coronavirus: guturaiul şi durerile în gât. Cu alte cuvinte, cine are guturai, strănută şi-l doare gâtul e, foarte probabil, doar răcit sau are o gripă "obişnuită". Coronavirus se manifestă, de regulă, prin tuse uscată, dificultăţi de respiraţie şi/sau pneomonie. Dar nu şi prin dureri în gât.
Guturai şi oboseală - simptome tipice pentru răceală
Aceste simptome pot apărea, dar nu sunt obligatorii în cazul coronavirusului
Mulţi dintre cei contaminaţi cu coronavirus nu prezită, totuşi, iniţial simptomele amintite sau doar într-o formă slabă. Perioada de incubaţie este, potrivit Institutului Robert Koch, de până la 14 zile. Dacă aveţi îndoieli şi vă temeţi să nu vă fi infectat cu coronavirus, consultaţi, în orice caz, un medic. Acesta va trimite probabil o probă de spută la analiză în laborator şi va verifica dacă suferiţi de o infecţie virală respiratorie. Aşa se paote clarifica situaţia.
Asigură masca aplicată pe gură protecţie deplină?
Nu chiar. Viruşii nu pot zbura. Şi noii coronaviruşi se transmit prin picături. Deci cel mai bine e să păstrăm distanţa faţă de cei infectaţi sau bănuiţi a fi infectaţi cu coronavirus, să ne spălăm des şi riguros pe mâini cu săpun şi să ne ştergem apoi, de preferinţă, cu şervete de unică folosinţă.
Împiedică masca de protecţie contaminarea cu coronavirus?
Gripă sau răceală? Contează micile diferenţe
Chiar şi medicii întâmpină, în funcţie de simptome, dificultăţi în a stabili un diagnostic foarte clar, delimitând gripa "normală" de o "simplă" răceală. O simplă răceală se manifestă iniţial prin dureri de gât, guturai, urmate de tuse. Timp de câteva zile, pacientul va avea aşadar dureri în gât, guturai, tuse cu spută sau uscată, temperatură ceva ridicată, dureri de cap şi se va simţi obosit.
Gripa are simptome mai puternice şi mai neplăcute. Durerile de cap şi musculare sunt mai intense, pacienţii plângându-se de tuse uscată, dureri în gât, febră ridicată, de până la 41 de grade Celsius, şi frisoane. Bolnavii se simt extrem de obosiţi, nu au poftă de mâncare şi ar dormi ore în şir.
În timp ce o răceală simplă se vindecă în decurs de câteva zile, aproximativ o săptămână, gripa necesită, în general, o durată mai lungă de vindecare - chiar şi câteva săptămâni.
Vaccinul antigripal este recomandat persoanelor cu risc sporit
Comisia Permanentă de Vaccinări (STIKO) recomandă anual o vaccinare împotriva gripei pacienţilor cu risc ridicat de îmbolnăvire: persoane cu vârste peste 60 de ani, care suferă de boli cronice, femei gravide sau persoane care locuiesc în cămine de bătrâni. Periclitaţi sunt şi cei care intră des în contact cu alţi oameni, cum ar fi personalul medical sau angajaţii unor instituţii care lucrează cu publicul.
Când e cazul să luăm antibiotice?
Cele mai multe cazuri de răceală şi gripă sunt declanşate de viruşi iar un tratament cu antibiotice nu este eficient. Antibioticele atacă bacteriile şi sprijină sistemul imunitar al organismului. Penicilina distruge, de pildă, membrana celulară şi metabolismul acestor microorganisme. Astfel, bacteriile nu pot supravieţui. Aceasta funcţionează însă numai în cazul infecţiilor bacteriene, nu şi a celor virale. Deci antibioticele nu sunt eficiente în combaterea viruşilor.
Tratamentul cu antibiotice este benefic atunci când, în situaţia slăbirii sistemului imunitar, în organism au pătruns bacterii care se înmulţesc. Aşa pot fi afectate, chiar pe termen lung, diferite organe. Pneumonia, amigdalita, infecţiile urinare şi meningita sunt declanşate prin bacterii. În tratamentul acestor boli, administrarea de antibiotice este necesară.
Cercetătorii chinezi și americani dezvoltă un vaccin împotriva noului coronavirus. Dacă totul merge bine, primele teste ar trebui să aibă loc peste trei luni. Vaccinul ar fi disponibil cel devreme în vară. (28.01.2020)
În China a fost depistată o afecţiune pulmonară până acum necunoscută. OMS urmăreşte evoluţia misterioasei infecţii virale cu îngrijorare. Există riscul unei noi pandemii? (07.01.2020)
</doc>
<doc docid='dw_52197379' lang='ron' type='mono' source='https://www.dw.com/ro/ro/coronavirus-cu-măsuri-de-izolare-împotriva-pandemiei/a-52197379' term='coronavirus'>
Boala de plămâni provocată de noul virus 2019-nCoV a făcut noi victime în China. Potrivit autorității sanitare chineze, numărul total al morților a crescut cu 38, ajungând la 170. Numărul bolnavilor confirmați din China a sporit cu 1700, depășind acum 7700 de cazuri. După ce și Tibetul a anunțat prima infectare cu acest virus nou, sunt acum afectate de infecțiile cu acesta toate regiunile și provinciile chineze. Primele cazuri fuseseră semnalate la sfârșitul lui decembrie în metropola Wuhan din centrul Chinei.
Două persoane infectate în Franța, în stare critică
Și în Franța a fost anunțată o nouă infectare. Este al cincilea caz și este vorba de fiica unei persoane deja infectate, un turist de 80 de ani din China, potrivit Ministerului francez al Sănătății. Starea persoanei de 80 de ani ar fi critică, bărbatul fiind la terapie intensivă într-un spital din Paris. În plus, starea unei alte persoane bolnave s-ar fi înrăutățit. Este vorba de un bărbat de 31 de ani, originar de asemenea din China, care a fost mutat la terapie intensivă și care primește respirație artificială.
În afara Chinei au fost confirmate până acum cel puțin 50 de cazuri de infectare cu noul coronavirus, dintre care patru în Germania. Celor patru pacienți germani, aflați într-o clinică din München, le merge "foarte bine", potrivit medicilor, ei neavând nici febră, nici simptome ale bolii.
OMS convoacă din nou comisia pentru urgențe
Din cauza răspândirii razante a virusului, Organizația Mondială a Sănătății a convocat joi din nou comisia pentru urgențe. Șeful OMS, Tedros Adhanom Ghebreyesus, a regretat decizia de săptămâna trecută a forului pe care îl conduce de a califica drept doar "moderat" riscul de răspândire a noului virus la nivel mondial. Simultan, șeful pentru situații de urgență al OMS, Michael Ryan, a lăudat modul în care autoritățile chineze manageriază această criză. Faptul că deocamdată există doar câteva zeci de cazuri de infectări în afara Chinei se datorează măsurilor riguroase implementate de Beijing, a spus el.
Mai multe companii aeriene au anunțat suspendarea zborurilor spre și dinspre China, printre care Lufthansa și companiile din portofoliul său Swiss și Austrian Airlines, British Airways, United Airlines din SUA, precum și compania indoneziană low cost Lion Air. Alte companii de zbor au anunțat o suspendare sau o reducere a traficului aerian spre și dinspre China.
Granițe și afaceri închise
După Mongolia, care a închis deja de luni întreaga sa frontieră cu China, și Kazahstanul a decis suspendarea oricăror legături de transport cu țara vecină. Micul stat din Pacific Papua Noua Guinee nu mai permite intrarea pe teritoriul său a niciunui turist asiatic. China a izolat orașe întregi și a blocat călătoriile pentru zeci de milioane de persoane, măsuri dure prin care vizează limitarea epidemiei. La Wuhan, străzile sunt aproape goale. Federația de fotbal chineză a anulat toate meciurile și a amânat pe termen nelimitat începutul de sezon al primei divizii, Super League, care ar fi urmat să debuteze pe 22 februarie.
Măsuri au fost luate și de numeroase companii: gigantul suedez al mobilei Ikea a anunțat închiderea temporară a jumătate din cele 30 de filiale ale sale din China continentală. Lanțul american de fast food McDonald's și-a închis toate restaurantele din provincia Hubei.
Cazuri de infectări printre japonezii plecați din China
Numeroase țări continuă acțiunile de repatriere a cetățenilor lor din Wuhan. În Japonia a aterizat deja a doua cursă charter cu 210 cetățeni niponi care se aflau în regiunea Wuhan. Cu o zi înainte, fuseseră repatriați alți 206 japonezi. Dintre aceștia, trei erau infectați cu noul coronavirus, după cum a anunțat Ministerul Sănătății de la Tokio. Astfel, numărul cazurilor din Japonia a ajuns la 11.
Și SUA au readus miercuri acasă cetățeni americani din Wuhan. Potrivit autorității sanitare americane CDC, în rândul celor 195 de persoane repatriate, duse mai întâi la baza militară californiană Riverside, nu s-au observat deloc simptome ale bolii de plămâni provocate de coronavirus. Cetățenii americani repatriați vor rămâne însă 72 de ore în carantină, sub supraveghere medicală.
Carantină pentru germanii din Wuhan
O acțiune de repatriere a cetățenilor germani este plănuită și de guvernul de la Berlin. În rândul celor aproximativ 90 de germani din regiunea Wuhan nu s-au constatat deocamdată cazuri de infectare și nici simptome suspecte. Potrivit Ministerului de Externe de la Berlin, un zbor special al aviației militare Luftwaffe îi va aduce la Frankfurt în câteva zile pe germanii care doresc să plece din Wuhan. La Frankfurt, cei repatriați vor rămâne 14 zile în carantină, din cauza perioadei de incubație a virusului, după cum a precizat o purtătoare de cuvânt a autorităților sanitare germane.
Experții presupun că perioada de incubație a virusului este de până la două săptămâni, înainte de apariția simptomelor. Potrivit ultimelor informații din China și Japonia, coronavirusul ar fi deja transmisibil de la om la om încă înainte de apariția unor simptome ca febra sau tusea.
os/rcs (afp, dpa)
</doc>
<doc docid='dw_52176767' lang='ron' type='mono' source='https://www.dw.com/ro/ro/invazia-martienilor-mai-lipseste-fumul-in-ochi-aruncat-de-gabriela-firea-ziarecom/a-52176767' term='coronavirus'>
Si, daca la debutul crizei aerului, Gabriela Firea ii indemna pe pretentiosi sa se mute din Bucuresti, daca nu le convine orasul pe care il gestioneaza, dupa ce informatia ca aerul din Bucuresti este toxic si responsabil de o parte dintre bolile cardiovasculare a fost confirmata oficial, primarul general pune pe agenda un bau-bau mai mare: gripa si coronavirusul.
La inceputul lunii ianuarie, proaspat iesiti din calmul sarbatorilor, bucurestenii au aflat chiar de la ministrul Mediului, Costel Alexe, ca aerul pe care il respira in oras este din ce in ce mai poluat si, astfel, mai nociv.
S-au anuntat controale si degetul a fost indreptat catre primarul care, in pofida dezastrului pe care il pastoreste, de la trafic pana la curatenie si apa calda, mai vrea un mandat. Prima pozitionare a Gabrielei Firea i-a tradat temperamentul, pentru ca, in loc de cifre, rapoarte si masuri detaliate, aceasta a pus mainile in sold si a strigat peste gard: "Mutati-va din Bucuresti, daca nu va place in Bucuresti".
Problema e ca, in orasul aceasta neiubit, cum ii spune Andrei Plesu intr-un volum colectiv despre Bucuresti editat la Humanitas, nu locuieste doar ministrul Alexe, ci si platitorii de taxe si impozite care ar vrea ca macar baricadele intre care isi traiesc viata personala sa fie solide si sa nu intre prin fisuri mizeria de care autoritatile locale trebuie sa ocupe.
Dar intra. Si oricat isi pun bucurestenii draperii groase la ferestre, oricat isi curata covorasul de la intrare, pe care pot masura praful si mizeria aduse de afara, oricat s-ar incrancena sa foloseasca biciclete si sa mearga pe jos, sunt unele lucruri asupra carora nu au controlul, nici daca ar sta toata ziua sa curate si sa parfumeze aleile.
Actiunea civica e una de subzistenta, atunci cand autoritatile mentin o stare permanenta de asediu si impostura.
Asa ca bucurestenii s-au inarmat cu aplicatia care le spune daca aerul poate fi respirat fara grija sau, din contra, daca odata cu el intra in organism si o cantitate consistenta de substante care dauneaza sanatatii.
Le este frica, dar e o frica de ceva concret, stiintific si masurabil si care are un responsabil politic: primarul general, astazi Gabriela Firea. Faptul ca exista o autoritate responsabila de faptul rau si care, pe de alta parte, are la indemana solutiile, face ca aceasta frica sa nu se transforme intr-o panica manipulabila grosolan, ci mai degraba intr-o sanctiune electorala, mai ales ca alegerile locale - adica acelea care vor putea duce la indepartarea responsabilului care nu isi face treaba si nu implementeaza solutiile - sunt in curand.
Gabriela Firea a inteles ca, dupa pozitionarile isteric-megalomanice de la inceputul acestei crize, nu mai poate repara daunele si nici nu are un tap mai ispasitor la indemana, asa ca pune in scena o alta strategie: deturnarea atentiei si inducerea acelor frici care, de asta-data, sa poata fi disipate intr-un sentiment generalizat de panica, usor manipulabil. Asa a aparut coronavirusul care se poate plimba nestingherit chiar pe haina vecinului din tramvai.
"Va spun sincer, si eu cunosc foarte multe persoane care abia s-au intors din China sau alte zone exotice si nu s-au autoizolat deloc, umbla peste tot si e posibil ca exact in a 14-a zi sa se declanseze si virusul sa fi fost deja raspandit. Poate ca aceasta informare ar trebui facuta putin mai apasat si mai clar", a povestit Gabriela Firea, luni, contrazicandu-i pe medicii din incapare, care tocmai apel la calm si la stiinta faceau.
Ca orice social-democrat din PSD, Gabriela Firea stie ca intretinerea fricilor gregare, cum e frica de o boala misterioasa, despre care cu cat stim mai putine, cu atat e mai usor de instrumentalizat propagandistic, creeaza un climat in care oamenii pun intre paranteze problemele concrete, pentru care exista solutii, dar care pot fi totusi amanate, pentru ca la ce bune solutiile acestea, daca ne omoara coronavirusul?
Daca nu a fost apa de la robinet, atunci sa fie virusul din Wuhan.
In acelasi registru se inscrie si comitetul antigripa convocat tot de primarul general, in urma caruia am aflat ca bucurestenii vor primi masti in mijloacele de transport in comun. Aceste masuri tip carpeala maresc starea de disconfort psihologic - masti isi pot cumpara oamenii si singuri, dar nu au cum sa puna mana de la mana si sa isi cumpere un autobuz care sa vina ritmic, incat sa nu fie nevoiti sa stea unii in transpiratia celuilalt.
Asta nu inseamna ca gripa si noul tip de virus aparut in China nu sunt probleme serioase, ci doar ca ele necesita seriozitate, nu circ si povesti cu invazia martienilor.
Precaritatea procedurilor si a comunicarii publice de criza nu face decat sa pericliteze si mai mult siguranta oamenilor. Dincolo de inconstienta de a alimenta suspiciuni angoasante, insa, Gabriela Firea mizeaza si pe inconsistenta Opozitiei de a o contracandida dincolo de orice indoiala, asta insemnand un candidat unic si care sa puna pe masa solutii la problemele grave care fac din Bucuresti un oras esuat.
Citiți articolul pe ziare.com.
</doc>
<doc docid='dw_52168113' lang='ron' type='mono' source='https://www.dw.com/ro/ro/un-prim-caz-de-infecție-cu-coronavirus-în-germania/a-52168113' term='coronavirus'>
Germania este a doua țară europeană, după Franța, în care sunt depistate cazuri de infecție cu noul coronavirus. Pacientul diagnosticat cu infecția pulmonară în raionul Starnberg, în Bavaria, este în stare stabilă, potrivit unui comunicat emis de Biroul de Sănătate și Securitate Alimentară din Bavaria.
Bărbatul s-a infectat de la o femeie din China venită ca oaspete la firma sa. Femeia venise pentru un program de pregătire profesională la firma Webasto, potrivit DPA, care citează surse din cadrul autorităţilor sanitare bavareze.
Noul coronavirus, care a izbucnit în metropola chineză Wuhan, se tot extinde: până în momentul de față, au fost semnalate peste 4.000 de cazuri, iar autoritățile chineze vorbesc despre peste 100 de morți. La aproximativ două luni de la primele cazuri, descoperite în jurul pieței de pește din Wuhan, virusul s-a extins razant.
În ce țări au fost semnalate cazuri până acum?
În Australia au fost semnalate cinci cazuri. Conform autorităților australiene, este vorba despre o femeie de 21 de ani, care a zburat cu ultimul avion de la Wuhan la Sydney, înainte ca orașul să fie închis. Alte cazuri au fost descoperite în Cambogia, Thailanda, Japonia, Coreea de Sud, Taiwan, SUA, Canada, Vietnam, Singapore, Franța și Germania. În alte câteva țări există cazuri suspecte, cum ar fi în Rusia, India, Indonezia, Mexic, Brazilia și Suedia.
Ce măsuri de precauție iau alte țări?
Malaezia a interzis intrările în țară pentru cetățenii din Wuhan și din Hubei. Și în regiunea administrativă specială chineză Macao, locuitorii din Wuhan au voie să călătorească numai dacă pot demonstra că nu au fost infectați. Mongolia a închis granițele de sud cu China și a impus o săptămână de vacanță pentru grădinițe, școli și universități, pentru a minimaliza pericolul extinderii virusului. Guvernul Mongoliei consideră pericolul deosebit de mare, chiar dacă până acum nu a fost găsit niciun caz în țară.
Măsuri de igienă la Wuhan
Operatorii turistici ruși nu mai oferă călătorii în China. În momentul de față, în China se află în jur de 7.000 de turiști ruși, dintre care aproximativ 6.000 pe Insula Hainan. Autoritățile ruse au declarat că îi vor aduce înapoi. Și operatorul german Studiosus a anunțat contramandarea tuturor călătoriilor spre China până la jumătatea lunii aprilie. Călătorii chinezi, care au rezervat prin Studiosus călătorii spre Germania, își pot schimba datele de călătorie sau le pot anula gratuit.
Multe alte state, ca SUA, Marea Britanie, Japonia și Franța au anunțat măsuri de aducere acasă a turiștilor aflați momentan în Wuhan, o metropolă de 11 milioane de locuitori, sau în regiunea Hubei. Guvernul german se gândește încă dacă va mijloci cetățenilor germani aflați în zonă întoarcerea acasă. Conform ministerului german de Externe, în Wuhan locuiesc circa 90 de germani.
Și lumea sportului reacționează la izbucnirea virusului. Federația Internațională de Baschet Feminin, Fiba, a decis să nu mai organizeze turneul de calificări în orașul chinezesc Foshan. Acesta va avea loc în Serbia. Turneul va avea loc între 6 și 9 februarie. Nici turneul de calificări în fotbalul feminin pentru Campionatul olimpic nu va mai avea loc la Nanjing, în China, ci la Sidney, în Australia. Și în tenis au fost luate măsuri asemănătoare. Federația Internațională de Tenis a decis ca un meci din cadrul ”Fed Cup” nu se va mai juca luna viitoare la Dongguan, ci în Kazahstan.
Care e situația în China?
În contextul extinderii razante a virului din ultimele zile, autoritățile chineze sunt presate să demonstreze un bun management de criză. Aproape în toate provinciile chinezești au apărut cazuri de infestare cu noul virus pulmonar. Din 23 ianuarie, orașul Wuhan și localitățile din apropiere sunt în carantină. Ministerul Finanțelor din Beijing și cel al Sănătății au pus la bătaie circa 60 miliarde  de Yuani, adică în jur de 8 miliarde de euro, în lupta împotriva extinderii virusului.
În Wuhan se ridică un spital cu 1.000 de paturi
Vacanța pentru Anul Nou Chinezesc a fost prelungită cu trei zile, până pe 2 februarie. În Shanghai, vacanța e mai lungă cu o săptămână: toți angajații la stat și la privat, cu excepția celor din sănătate și din farmacie, se vor întoarce la muncă abia pe 9 februarie.
Primarul din Wuhan a declarat la postul TV de stat, CCTV, că s-au făcut greșeli în gestionarea epidemiei. Managementul de criză nu a fost ”destul de puternic”, a recunoscut acesta. În prealabil, prim-ministrul Li Keqiang vizitase metropola și se informase cu privire la eforturile de stopare a epidemiei, discutând cu pacienții și cu personalul spitalelor.
Cât e de mare pericolul pentru Germania?
Până acum, toate persoanele infectate din occident fuseseră în prealabil în Wuhan. Pericolul pentru populația Germaniei este ”foarte redus”, a declarat președintele Institutului Robert Koch, Robert Wieler, într-o emisiune la postul public TV ZDF. În plus, Germania ar fi ”absolut bine pregătită”. Este important ca potențiale infecții să fie recunoscute din timp. Conform prognozelor lui Wielers, pericolul unei epidemii globale masive ar fi ”deocamdată redus” - dar fiind vorba despre un virus nou, nu se poate evalua cu certitudine cât de periculos e agentul patogen.
Și ministrul federal al Sănătății, Jens Spahn, consideră că Germania este bine pregătită pentru cazul în care virusul ar apărea și acolo. ”În principiu suntem vigilenți, luăm lucrurile foarte în serios, dar suntem și foarte bine pregătiți”, a declarat Spahn la Berlin. Planuri și strategii bine puse la punct pentru cazuri de pandemie asigură reacții imediate în cazuri extreme cu privire la ceea ce ar fi de făcut în aeroporturi și clinici, a adăugat ministrul. O purtătoare de cuvânt a ministerului a declarat că nu exclude controalele la aeroporturi sub formă de screening . Dar deocamdată, Organizația Mondială a Sănătății nu recomandă astfel de screening-uri.
dpa, rtr, afp/lp
</doc>
<doc docid='dw_52147637' lang='ron' type='mono' source='https://www.dw.com/ro/ro/anul-șobolanului-în-china-în-umbra-misteriosului-coronavirus/a-52147637' term='coronavirus'>
Noul coronavirus le distruge chinezilor serbările de Anul Nou. În multe locuri, inclusiv la Beijing, festivitățile publice programate pentru această sâmbătă (25.1.2020) au fost anulate. Și unele atracții turistice au fost închise, în urma deciziei autorităților. Guvernul a pus sub carantină metropola Wuhan, unde trăiesc nu mai puțin de 11 milioane de oameni. Coronavirusul a apărut în premieră la Wuhan, aici fiind înregistrate și cele mai multe cazuri de îmbolnăviri.
Metropola Whuan este în carantină
Celebrarea Anului Nou chinezesc se mai numește și Serbarea Primăverii sau a Razelor de Lună. Marchează începutul primăverii și un nou ciclu pentru lună. Chiar dacă și în China, din 1912, este în vigoare calendarul gregorian, fazele lunii (sau calendarul solar-lunar) continuă să stabilească zilele de sărbătoare.
Calendarul chinezesc a apărut în urmă cu aproape 4000 de ani. Pe baza unor calcule legate de lună și soare a fost perfecționată, cu 500 de ani înainte de Hristos, varianta folosită astăzi. Stabilirea unui calendar chinezesc este o chestiune complexă și minuțioasă. Ține cont de datele la care există lună nouă și de poziția soarelui. Spre deosebire de calendarul gregorian, în care fiecare lună are un nume, în calendarul chinezesc lunile sunt numerotate.
După porcul de pământ urmează șobolanul de metal
Doar anii au nume, nu și lunile. Fiecare an se află sub semnul unuia din cele cinci elemente: apă, pământ, foc, metal și lemn. În plus, contează cele 12 semne ale cercului cu animale, un ciclu care se repetă la fiecare 60 de ani.
Dat fiind că cele cinci elemente și animalele au câte o semnificație proprie, numele anului primește atribute simbolice, care definesc desfășurarea următoarelor 12 luni.
În 2020, porcul este înlocuit cu șobolanul în tradiția chineză
După  ce se termină anul porcului de pământ, pe 25 ianuarie 2020, debutează oficial anul șobolanului de metal. Mai precis, anul șobolanului sub semnul metalului. Este considerat ca fiind un an plin de ambiții. Oamenii născuți în semnul șobolanului sunt considerați harnici, creativi și inteligenți.
În mod normal, circa 1,3 miliarde de chinezi marchează acest moment în țară. Acestora li se adaugă 46 de milioane de chinezi, care trăiesc în diaspora, deci și în Asia de Sud-est, Asia de Sud, America, Marea Britanie sau Africa de Sud. Momentul este serbat și în alte țări asiatice, dar sub alte denumiri: Tet în Vietnam, Seollal în Coreea de Sud, Tsagaan Sar în Mongolia și Losar în Tibet.
Cel mai intens sezon de călătorii: "Chunyun"
"Chunyun" se traduce prin "tranzitul primăverii". Numai în anul 2019 au călătorit peste un miliard de chinezi înapoi acasă. Nu se știe câți vor porni spre familii în acest an, pe fundalul epidemiei cauzate de misteriosul coronavirus. Și cetățenii chinezi, care trăiesc dincolo de granițele țării, revin deseori acasă.
Controale suplimentare la aeroporturi
Disponibilitatea de a călători este deseori dictată de posibilitățile financiare, iar chinezii care își permit preferă să petreacă sărbătoarea în afara țării. Însă, potrivit unei statistici recente, doar cinci la sută dintre chinezi dețin un pașaport, necesar pentru a călători în străinătate. În 2019, aproape șapte milioane de chinezi au ajuns în Thailanda, Japonia și Indonezia. În orașele chinezești, firmele își închid porțile în această perioadă timp de o săptămână.
Tradiții și obiceiuri
Dintre cele 15 zile de serbări tradiționale, seara de Revelion este considerată cea mai importantă. Familiile și rudele serbează până târziu. Încep cu o cină tradițională, marcând elemente importante ale vieții, precum comunitatea, tradiția și hrana. În timp ce diferențele regionale se regăsesc uneori doar în obișnuințele alimentare, unele obiceiuri sunt respectate de toată lumea. De pildă, casele sunt decorate în culoarea roșie, care este considerată cea mai importantă.
</doc>
<doc docid='dw_52478492' lang='ron' type='mono' source='https://www.dw.com/ro/ro/epidemie-sau-pandemie-care-e-diferenţa/a-52478492' term='COVID-19'>
Epidemie şi Pandemie sunt cuvinte care provoacă teama. Te duc cu gândul la un sistem de sănătate suprasolicitat, la măşti de protecţie şi la creşterea numărului de decese. Aceste asocieri sunt de înţeles dar nu au nimic în comun cu definiţia celor doi termeni.
Se vorbeşte despre o epidemie atunci când o anumită boală îşi face apariţia nefiresc de frecvent, într-o regiune anume, într-o perioadă de timp limitată.
O pandemie este o epidemie care se răspândeşte dincolo de graniţele unui stat sau ale unui continent.
Aceasta înseamnă mai ales că menţinerea sub control a unei maladii depinde de cooperarea sistemelor de sănătate ale diverselor ţări. Şi nu înseamnă că o boală este deosebit de periculoasă sau mortală.
Opusul, din punct de vedere geografic, al unei pandemii este o endemie
Endemia - o ameninţare permanentă
O boală care îşi face periodic apariţia în anumite regiuni este numită boală endemică. În cazul unei endemii numărul îmbolnăvirilor rămâne relativ constant de-a lungul timpului.
Acest număr este mai ridicat decât în alte regiuni, dar nu creşte în decursul timpului. Într-un interval de timp anume, mereu se îmbolnăvesc cam la fel de mulţi oameni.
Un exemplu tipic este malaria, care produce anual îmbolnăvirea a 300 de milioane de oameni, mai ales în ţările tropicale.
Malaria este maladie endemică la tropice
Epidemia afectează doar o regiune
Dacă numărul îmbolnăvirilor creşte într-o regiune peste nivelul aşteptat (endemic), se vorbeşte despre o epidemie. În cazul în care îmbolnăvirile sunt limitate la nivel local, se vorbeşte adesea şi despre o erupţie.
O epidemie ia naştere, de pildă, dacă un anume agent patogen se modifică. Un virus suferă mutaţii şi devine astfel mai contagios.
Şi atunci când o maladie nouă îşi face apariţia într-o regiune anume se poate ajunge la o epidemie, cu condiţia ca acea maladie să fie transmisibilă de la om la om.
Un exemplu în acest sens este variola, care a ajuns pe la începutul secolului al XVI-lea în America prin intermediul conchistadorilor europeni. Dat fiind că populaţia indigenă nu fusese niciodată în contact cu acel virus, nu dispunea deloc de anticorpi.
Unele calcule arată că până la 90 la sută din populaţia indigenă a Americii a murit răpusă de variolă.
Pandemia afectează întreaga lume
Dacă o boală nu se răspândeşte doar la nivel regional ci ajunge să afecteze ţări şi continente întregi, atunci experţii vorbesc despre o pandemie.
Potrivit Organizaţiei Mondiale a Sănătăţii, pandemiile sunt provocate mai ales de agenţi patogeni noi sau de noi tipuri de viruşi. Acestea pot fi, de exemplu, zoonoze, adică maladii transmisibile de la animal la om.
Atunci când o boală este nouă pentru om, doar foarte puţine persoane sunt imune la ea. În astfel de cazuri nu există nici vaccin şi urmarea poate fi creşterea galopantă a numărului de îmbolnăviri.
În absenţa unui vaccin eficient, viruşii noi se răspândesc nestingheriţi
Cât de periculoasă sau mortală este acea boală - totul depinde de virusul specific în cauză şi de starea generală de sănătate a fiecărui bolnav în parte.
Chiar dacă, procentual, o maladie se dovedeşte inofensivă pentru marea majoritate a celor infectaţi, numărul absolut al îmbolnăvirilor grave poate fi foarte ridicat în cazul unei pandemii. Aceasta se datorează pur şi simplu numărului extrem de mare de îmbolnăviri.
O boală care atinge periodic dimensiunea unei pandemii este gripa. Gripa spaniolă, de pildă, care a izbucnit în 1918, a răpus între 25 şi 50 de milioane de oameni, cu mult peste pierderile de vieţi omeneşti produse de Primul Război Mondial. Şi gripa porcină a provocat o pandemie în anul 2009.
Totuşi, în cazul unei pandemii, unele regiuni izolate pot fi scutite de răspândirea bolii. De exemplu unele insule sau regiuni montane nefrecventate de turişti. Traficul aerian favorizează în special răspândirea pandemiilor.
Termenii de epidemie şi pandemie se referă în mod normal la maladii infecţioase. Dar, dat fiind că sugerează nevoia unor măsuri urgente, şi bolile netransmisibile sunt câteodată incluse în această terminologie. Epidemia de diabet este un exemplu in acesr sens.
</doc>
