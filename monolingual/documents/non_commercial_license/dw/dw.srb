<doc docid='dw_53371460' lang='srb' type='mono' source='https://www.dw.com/sr/sr/virus-može-da-bude-poražen/a-53371460' term='COVID'>
8. maja 1980. Svetska zdravstvena organizacija (STO) s ponosom je objavila: velike boginje su iskorenjene. Od virusa Variola Major ljudi su umirali odvajkada, a samo u 20. veku umrlo oko 300 miliona ljudi.
Boginje - ili latinski variola su od davnina praktično značile smrtnu presudu. U nekim oblicima te bolesti je smrtnost dosezala i do 90 odsto obolelih, ali i u običnim slučajevima je to bilo oko 40 odsto. Čak i ako se bolest preživela, oboleli je do kraja života bio obeležen ružnim ožiljcima na telu. Velike boginje su mogle da izazovu slepilo, gubitak sluha i još mnogo toga sa čim se onda trebalo boriti ostatak života.
Mada se nameće poređenje sa virusom koji nas danas muči, zato što ni protiv jednog ni protiv drugog zapravo nema leka, razlike su ipak ogromne.
Pobjeda nad super virusom
Iako definitivno nije toliko smrtonosan, virus iz porodice korone CoviD-19 se lako menja. Stoga i ako se pronađe vakcina, to nije garancija da će delovati i protiv mutiranih oblika. Virus variole je jedan od najvećih uopšte poznatih virusa, a način vakcinisanja je otkriven još u prvoj polovini 19. veka. Osoba koja je jedanput vakcinisana protiv boginja, po pravilu stieče imunitet do kraja života.
Velike su razlike i kod širenja bolesti: u novoj pandemiji je veliki problem što mnoštvo zaraženih, prema nekim statistikama bi to moglo biti i 80 proceanta, nema gotovo nikakvih poteškoća, ali i oni šire zarazu. Onaj ko oboli od boginja, teško da neće da bude malaksao i da ima temperaturu, pogotovo nakon što se pojave tipični plikovi po čitavom telu. Teško je reći koji od ta dva virusa je zarazniji: kao i mnogi drugi, oni se prenose kapljično. Ali, virus boginja je izdržljiviji: on veoma lako dugo ostaje aktivan - na primer i na odeći ili posteljini zaražene osobe.
Pročitajte još: Tri puta više slučajeva malih boginja
Početkom 1960-ih je Svetska zdravstvena organizacija je pokrenula vakcinaciju. Donald Henderson je tada bio na čelu kampanje SZO protiv epidemije boginja i dobro se seća: "Šezdesetih i sedamdesetih smo imali pune ruke posla zbog mnoštva poplava, gladi, građanskih ratova i stotine hiljada izbeglica u raznim delovima Afrike i Azije." Naravno da onda nije bilo mobilnih telefona i interneta, čak i obični telefoni su bili retkost. Ali, u SZO su shvatili kako se borba mora voditi koordinisano i na širokoj liniji fronta: "Mislim da je to dokaz veštine i kreativnosti međunarodnih savetnika iz oko 70 zemalja, ali i ministara i saradnika SZO kojima je uspelo nešto što se smatralo nemogućim", konstatira Henderson.
Kroz pustinje i prašume s vakcinama u torvi
Gde god bi se zaraza pojavila, provodilo se vakcinisanje u sve širim krugovima oko epicentra zaraze. Jedina je uteha bila da je i diktatorima i demokratama, vojskovođama svih zaraćenih strana bilo jasno koliko je ta bolest smrtonosna tako da se moglo računati na saradnju. Ali i uz takvu podršku bivša čelnica SZO, Margaret Čan nas podseća kako je to zapravo bio gigantski izazov: "Vodeća uloga Svetske zdravstvene organizacije je bila važna, ali dostignuće tih razmera je na kraju zavisilo o desetinama hiljada saradnika koji su puni samopouzdanja doslovce prevalili čitavu zemaljsku kuglu, terenskim vozilima, magarcima ili ribarskim čamcima, pešice kroz prašumu ili kroz pustinje, došli do nomada u najzabačenijim predelima pa do mnoštva stanovnika slumova Azije po najgoroj žezi."
Vakcina protiv boginja
U toj akciji koja je potrajala nešto više od desetak godina je vakcinisano 2,4 milijarde ljudi, ukupno je učestvovalo preko 200 hiljada saradnika, a sve je koštalo tek oko 300 miliona dolara - sitnica u poređenju s vojnim budžetom tadašnjih velesila. Ali, pobeda je mogla da se vidi: 1977. je zabeleženo poslednje izbijanje boginja u Somaliji - a u to doba su već neke zapadne zemlje počele čak da ukidaju obavezu da se mališani vakcinišu protiv te opake bolesti.
Pročitajte još: Vakcinacija: na korak do prinude?
Treba li ga uništiti?
Koliko se zna, virus boginja danas postoji samo u laboratorijima - u američkoj kancelariji za suzbijanje zaraza CDC u Atlanti i ruskoj laboratoriji VECTOR kod Novosibirska. Nakon terorističkih napada početkom ovog stoleća se postavilo pitanje i korištenje tog virusa kao biološkog oružja jer se zapravo ne zna, imaju li i neke druge zemlje sačuvane uzorke koji bi možda mogli da padnu u krive ruke. Pogotovo zato jer vakcinisanje više nije tako rašireno, to bi mogla biti velika pretnja. Treba li možda uništiti i te preostale uzorke?
Odgovor na to je da se samo sa "živim" virusima može opet napraviti vakcina. Doduše mnoge zemlje imaju još velike zalihe vakcina: samo SAD imaju još oko 100 miliona doza, a i SZO ima spremno oko 64 miliona vakcina protiv boginja. Ali, svi se nadaju da nam to više nikad neće zatrebati.
Uspeh borbe protiv boginja je i dao krila borbi protiv drugih zaraznih bolesti, objašnjava nam Donald Hendeson: "1974. je Generalna skupština UN-prihvatila prošireni program vakcinisanja. Njegov cilj je bio decu u čitavom svetu zaštiti i od ospica, polija, difterije, magarećeg kašlja i tetanusa. Devedesetih je u tom projektu dostignuto 80 odsto pokrivenosti i time je otvoreno novo razdoblje u zaštiti javnog zdravlja", sažima Henderson.
Ali, pogotovo u ovoj pandemiji nam mora biti jasno kako virusi i bolesti ne poznaju nacionalne i bilo kakve granice. Zato i borba protiv pandemije mora biti zajednička i čim se pojavi vakcina, ona mora biti dostupno baš svakom.
Čitajte nas i preko DW-aplikacije za Android
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53368651' lang='srb' type='mono' source='https://www.dw.com/sr/sr/covid-19-pacijenti-često-umiru-zbog-krvnih-ugrušaka/a-53368651' term='COVID'>
Forenzičar i patolog Klaus Pišel upada u svoje crne gumene čizme, oblači plavi mantil, vezuje plastičnu kecelju i navlači bele gumene rukavice. Zatim odlazi u salu za obdukcije gde se na stolu od nerđajućeg čelika nalazi pokojnik. Na belom čaršavu kojim je pokriveno telo, neko je napisao - „Korona!".
Na Hamburškom institutu za sudsku medicinu Univerzitetske klinike Hamburg-Ependorf (UKE) poslednjih nedelja je izvršena autopsija oko 170 umrlih od Covid-19. To je daleko najviše obdukcija širom Nemačke. Tokom pregleda umrlih patolozi u Hamburgu su često otkrivali trombozu i fatalnu plućnu emboliju.
Efikasnost lekova za razređivanje krvi
Konkretno, detaljnije je ispitano dvanaest preminulih u dobi od 52 do 87 godina, a pomentue kliničke slike su pronađene kod njih sedam. Četiri osobe su umrle direktno od plućne embolije. Međutim, pre nego što su umrli, lekari nisu sumnjali da se radi o toj bolesti.
Pišel, direktor instituta u Hamburgu, pronašao je indicije koja ukazuju na plućnu emboliju i prilikom drugih obdukcija. On i Štefan Kluge, direktor klinike za intenzivnu negu u Hambrugu, vide ovo kao potvrdu moguće efikasnosti terapija lekovima za razređivanje krvi odnosno antikoagulansima - kod pacijenata zaraženih koronom, odnosno obolelih od Covid-19. Pišel ističe da se terapija sve više ciljano usmerava na „sistem koagulacije krvi i stvaranje tromba", što znači da se preduzimaju intenzivnije mere predostrožnosti kako bi se osiguralo da se ne razvijaju tromboze i embolije".
Nalazi bi trebalo da pomognu u lečenju
„U svakodnevnoj kliničkoj praksi smo već primetili da je Covid-19 dovodio do neuobičajeno velikog broja tromboza i plućne embolije", dodao je Kluge. Autopsije su to potvrdile.
Lekari će ove važne informacije sada primeniti prilikom lečenje pacijenata obolelih od Covd-19. „A to znači da ćemo pažljivo razmotriti da li bismo mogli da lečimo pacijente prevashodno lekovima za razređivanje krvi."
Studija sa rezultatima obdukcije objavljena je u prestižnom američkom časopisu „Annals of Internal Medicine". Pre objavljivanja pregledali su je četiri nezavisna stručnjaka.
dr/ard
Čitajte nas i preko DW-aplikacije za Android
Već danima se šire senzacionalne vesti o saznanjima tajnih službi o korona virusu. Je li to još jedna teorija zavere? Šta stvarno stoji u novim dokumentima tajnih službi? (07.05.2020)
Nakon što je postalo poznato da je u Francuskoj još u decembru bio - za sada jedan slučaj - oboljenja Covid-19, SZO poziva ostale zemlje da provere slične slučajeve na korona virus - i to unazad od kraja 2019. (06.05.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53368293' lang='srb' type='mono' source='https://www.dw.com/sr/sr/zeder-kao-novi-kancelar/a-53368293' term='COVID'>
Nakon prve faze šoka zbog korona pandemije, koju je obeležilo jedinstvo svih političkih stranaka, poslednjih sedmica, pre svega opozicione stranke FDP i AfD, ponovo su krenule u napad, imajući na meti krizni menadžment nemačke vlade. U tome su učestvovali i mnogi mediji. Tako je mogao da se stekne utisak da je zemlja podeljena.
Ali, izgleda da ti stranački sukobi nisu mnogo uticali na stanovništvo. To pokazuju rezultati aktuelnog istraživanja Dojčlandtrend koje je za javni servis ARD sproveo Institut za ispitivanje javnog mnjenja „Infratest dimap". Dve trećine ispitanika pozitivno ocenjuje krizni menadžment nemačke vlade. U odnosu na ispitivanje od prošlog meseca jedva da se nešto promenilo.
Odlične ocene za Angelu Merkel i CDU
To zadovoljstvo se vidi i po ocenama koje su dobili vodeći političari velike koalicije: demohrišćani iz stranaka CDU/CSU i socijaldemokrate iz stranke SPD. Angela Merkel (CDU) je dobila najveću podršku od jula 2017. godine. Ministar finansija Olaf Šolc (SPD) i ministar zdravlja Jens Špan (CDU) manje više su sačuvali rekordno dobre ocene od prošlog meseca. Rekordno dobro je ocenjen i ministar privrede Peter Altmajer (CDU), kao i ministar unutrašnjih poslova Horst Zehofer (CSU).
Od stranaka je najviše profitirala demohrišćanska unija CDU/CSU. U odnosu na prošli mesec ima 5 odsto više podrške – ukupno 39 odsto. Toliku podršku poslednji put je imala u avgustu 2017. godine. SPD, kao i u aprilu, ima 16 odsto podrške ispitanika.
Opoziciji je teže. Zeleni bi na izborima trenutno osvojili 18 odsto glasova (-4), najmanje od oktobra 2018. godine. AfD je, kao i u avgustu 2017. na jednocifrenom broju, 9 odsto (-1). Liberali (FDP) bi, kao i prošlog meseca, sa 5 odsto glasova morali da se bore da pređu cenzus za ulazak u Bundestsag. Samo je stranka Levice sa 8 odsto glasova blago ojačala (+1).
Građan i i dalje zadovoljni Angelom Merkel
Trenutno je odloženo pitanje ko će biti novi predsednik Hrišćansko demokratske unije (CDU) i mogući naslednik Angele Merkel u kancelarskom uredu. Pre krize, trojica kandidata su ušli u trku: Norbert Retgen, Fridrih Merc i Armin Lašet. Sada se na vrhu pozicionirao četvrti kandidat koji se prethodno nije kandidovao – Markus Zeder. Šef Hrišćansko socijalne unije (CSU) i premijer Bavarske, tokom poslednjih nedelja pandemije je medijski veoma prisutan. Sada svaki drugi ispitanik smatra da bi on bio dobar kandidat za kancelara.
Kada će se o svemu tome odlučivati, još uvek se ne zna. Okupljanje većeg broja ljudi trenutno je zabranjeno u Nemačkoj, pa tako ne mogu da se održavaju ni uobičajeni stranački kongresi.
Strah od pandemije manji
Anketa je sprovedena 4. i 5. maja, dakle, pre nego što je vlada 6. maja najavila prvo ublažavanje mera. Kancelarka Merkel je govorila o trenutno „veoma dobroj situaciji“ kada je reč o borbi protiv pandemije. Izgleda da su građani sličnog mišljenja.
Strah od infekcija, kao i zabrinutost zbog preopterećene medicinske infrastrukture proteklih nedelja su se znatno smanjili. Među ispitanicima je upola manje onih koji se boje da bi oni ili članovi njihove porodice mogli da se zaraze korona-virusom. Umesto ranijih 37 odsto, sada samo još 21 odsto Nemaca strahuje zbog problema sa medicinskim negom.
Brige Nemaca
Zabrinutost međutim postoji zbog ekonomske situacije. Vlada računa sa teškom recesijom. Ekonomski instituti počinju da iznose prve loše podatke vezane za privredu. Zato ne iznenađuje podatak da je još u martu, pre početka krize, dve trećine ispitanika pozitivno ocenilo privrednu situaciju u zemlji. Sada tako misli samo jedna trećina ispitanika, što je najslabiji rezultat u Dojčlandtrendu od finansijske krize 2008/2009. godine.
​​​​Strah od gubitka radnog mesta sve manji
Zaminljivo je međutim da strah od gubitka radnog mesta ostaje mali. Programi hitne pomoći, propisi o skraćenom radnom vremenu i druge mere izgleda da su smirili građane. Čak se, u odnosu na prothodni mesec, smanjio i broj onih koji su ozbiljno bili zabrinuti da će izgubiti radno mesto, sa 18 na 13 procenata.
Trenutno se razmatraju razne mere za oživljavanje privrede. Nemačka automobilska industrija je iznela predlog o državnim premijama za kupovinu novog automobila. Ali donošenje takve odluke je odloženo. To se poklapa sa trenutnim raspoloženjem. Naime, većina Nemaca (63 odsto) veoma kritički vidi takav plan.
Pored privrednih posledica trenutno se sve više diskutuje i o socijalnim aspektima zaustavljanja privrede. Sve više pažnje se posvećuje situaciji u kojoj su našla deca. Skoro dve trećine Nemaca (63 odsto) je zabrinuto da bi ograničene školske ponude i ponude za čuvanje dece mogle da imaju negativne posledice u njihovom razvoju.
Istraživače javnog mnjenja je zanimalo i koliki je strah od ograničavanja građanskih sloboda zbog mere uvedenih sa ciljem suzbijanja korona-virusa. Pritom je četiri od deset ispitanika izrazilo zabrinutost – što je manje u odnosu na prethodni mesec. A među njima je najviše bilo pristalica stranaka FDP i AfD. Da li će sada, ukidanjem ograničenja, takvih briga biti manje, možda će pokazati rezultati sledećeg Dojčlandtrend istraživanja, u junu.
Čitajte nas i preko DW-aplikacije za Android
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53353762' lang='srb' type='mono' source='https://www.dw.com/sr/sr/merkel-prva-faza-penadmije-je-iza-nas/a-53353762' term='COVID'>
„Nemačka je prvu fazu pandemije korona-virusa ostavila iza sebe", rekla je kancelarka Angela Merkel. Razvoj situacije, kada se radi o novim infekcijama - ohrabruje, rekla je ona nakon zajedničkih konsultacija sa premijerima saveznih pokrajina: „Mi smo došli do tačke gde možemo da kažemo da smo postigli cilj da usporimo širenje virusa i da zaštitimo zdravstveni sistem."
Aktuelna situacija omogućila je odluku o daljem ublažavanju restrikcija, rekla je Merkel. Za nju je bilo važno da naglasi da se osnovne mere - fizički razmak od najmanje 1,5 metra i maske u određenim oblastima javnog života - i dalje primenjuju u svim fazama otvaranja. Te mere se eventualno mogu proširiti i na druge oblasti.
Dogovoreno je da se mera ograničenja kontakta zadrži do 5. juna - uz olakšanje: i ljudima iz dva domaćinstva sada bi trebalo omogućiti i boravak u javnim prostorima.
Radnje, starački domovi, Bundesliga
Merkel i premijeri su se dogovorili da će otvoriti sve prodavnice u Nemačkoj - bez obzira na njihov maloprodajni prostor. Sada bi trebalo da postoje smernice o tome - koliko kupaca i prodavaca sme istovremeno da bude u prodavnici. Smernice bi trebalo da se zasnivaju na veličini prodajnog prostora, a kako bi se smanjio rizik od infekcije.
Što se tiče škola, pokrajine treba da obezbede da svaki učenik može „bar jednom otići u školu" do letnjeg raspusta. Vrtićima širom zemlje bi trebalo da se obezbedi bar minimalan rad od 11.maja.
Opsežna ograničenja poseta klinikama, staračkim domovima i ustanovama za invalide takođe bi trebalo da budu ublažena u čitavoj zemlji u ograničenom obimu. Jedna osoba od poverenja bi imala pravo na posete.
Savezna vlada i vlade saveznih pokrajina žele ponovo da omoguće rekreativni sportski život na otvorenom. Ali rekreativni sportisti moraju se pridržavati određenih zahteva - sport mora biti bez kontakta, udaljenost 1,5 do 2 metra.
Prva i druga Bundesliga mogu se nastaviti. Očekuje se da će se prve utakmice bez publike - od polovine maja.
Što se tiče ugostiteljstva, a s obzirom na specifičnosti po borju infekcija, savezne pokrajine bi svaka za sebe trebalo da preuzmu odgovornost za postepeno otvaranje.
Popuštanje restrikciaj je predviđeno i u oblasti kulture - tu pokrajine treba se orijentišu na mere koje odnedavno važe za crkve i druge verske objekte.
„Hitni mehanizam"
Savezna vlada je veliku odgovornost za dalje ublažavanje restrikcija sada prenela na savezne pokrajine. Istovremeno, oni bi takođe trebalo da garantuju ponovno pooštravanje mera - ako to bude potrebno.
„Moramo biti u stanju da na regionalne razlike reagujemo hitnim mehanizmom", rekla je Merkel. Prema sporazumu vlada, savezne pokrajine bi trebalo da obezbede da se u opštinama ili okruzima sa više od 50 novih infekcija na 100.000 stanovnika - u roku od sedam dana ponovo uvedu restrikcije.
Bavarski premijer Markus Zeder je ovaj mehanizam, kočnicu u slučaju nužde, nazvao glavnim elementom daljeg ublažavanja mera. Budući da još uvek ne postoji vakcina ili pouzdana terapija za lečenje Covid-19, ostaje zabrinutost od ponovnog pogoršanja situacije.
Merkel je takođe apelovala na odgovornost svih građana. "Ublažavanje je nezamislivo bez učešća svih."
Čitajte nas i preko DW-aplikacije za Android
Verski obredi će ponovo biti mogući, igrališta će biti otvorena za decu, kao i muzeji, galerije i zoološki vrtovi. Konkretan datum od kada će to važiti za celu Nemačku - nije naveden. Pokrajine odlučuju same. (30.04.2020)
Kancelarka Merkel i savezne pokrajine dogovorili su se o novim blažim merama tokom korona-pandemije. Maske se preporučuju, ali nisu obavezne. Neke prodavnice će biti otvorene od ponedeljka, a škole postepeno od 4. maja. (15.04.2020)
Politički sahranjena, nemačka kancelarka Angela Merkel digla se iz mrtvih. Borba protiv korone donela joj je veliki ugled kako u zemlji tako i u svetu. Posebno je hvale strani novinari. (25.04.2020)
U prvom obraćanju Bundestagu u vezi s korona-krizom, kancelarka Angela Merkel pripremila je građane na dugo trajanje ograničenja, kritikovala savezne pokrajine zbog prebrzog otvaranja i istakla potrebu reforme EU. (23.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53351436' lang='srb' type='mono' source='https://www.dw.com/sr/sr/kada-je-virus-korone-zaista-došao-u-evropu/a-53351436' term='COVID'>
Zbog jednog slučaja Covid-19 u Francuskoj - iz decembra - postavljaju se potpuno nova pitanja vezna za  početak pandemije i širenje korona-virusa. Naime, Covid-19 je otkriven u jednom "starom" uzorku osobe obolele od upale pluća. SZO sada zahteva da se i u drugim zemljama pregledaju uzorci slučajeva upale pluća krajem 2019. godine.
Jer, moguće je da se ispostavi da su pacijenti vođeni kao oboleli od upale pluća - ustvari bili rani slučajevi Covid-19, izjavio je portparol SZO Kristijan Lindmajer iz Ženeve za ARD.
Prvi slučaj u Francuskoj - do sada je bio 24. januara
Ako bi se otkrilo još takvih slučajeva, to bi pomoglo svetu da dobije „novu i jasniju sliku" epidemije. Kineske vlasti su 31. decembra prvi put obavestile SZO o novoj bolesti pluća. Do sada se pretpostavljalo da se zaraza u Evropu proširila tek od januara.
Prvi pozitivni testovi korone u Francuskoj bili su 24. januara. Međutim, studija francuskih naučnika objavljena u ponedeljak (4.05.) kaže da je možda još krajem prošle godine bilo prvih slučajava.
Portparol SZO: Potpuno nova slika
Jedna bolnica u Francuskoj je ponovno testirala stare uzorke od pacijenata sa upalom pluća. Otkriveno je da je 27. decembra lečen muškarac koji je imao Covid-19.
Portparol SZO Lindmajer rekao je da rezultati studije nisu iznenađujući. Ipak, „Sada otkrivenim slučajem Covid-19 iz decembra, nastaje potpuno nova slika", kaže Lindmajer. Nalazi bi mogli da pomognu da se bolje razume „potencijalna cirkulacija Covid-19".
dr,ts,ARD
Čitajte nas i preko DW-aplikacije za Android
Korona-virus stigao je i do Nemačke. Prvi slučaj te bolesti potvrdilo je bavarsko Ministarstvo zdravlja. Kineske vlasti očigledno nisu u stanju da spreče širenje virusa. (28.01.2020)
Novi korona-virus je najaktuelniji primer za to da je ljudski uticaj na područja bogata bio vrstama i staništa divljih životinja povezan sa širenjem infektivnih bolesti. (16.04.2020)
„Situacija u Evropi i Nemačkoj izrazito je pogoršana“. Tako trenutno stanje u vezi sa širenjem korona-virusa sumira nemački ministar unutrašnjih poslova Horst Zehofer. Krizni štab nemačke vlade zaseda svakodnevno. (28.02.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53332009' lang='srb' type='mono' source='https://www.dw.com/sr/sr/vakcina-protiv-tuberkuloze-pomaže-protiv-koronavirusa/a-53332009' term='COVID'>
Vakcina bacil Kalmet–Gerina (be-se-že) je vakcina koja se primarno koristi protiv tuberkuloze. Ona postoji još od početka prošlog veka i jedina je dozvoljene vakcina protiv ove plućne bolesti. Na osnovu te supstance razvijena je vakcina VPM1002.
Naučnici Instituta Maks Plank su be-se-že vakcinu genetski promenili. Ako nova supstanvca zadovolji sve kliničke testove, narednih godina će biti primenjena širom sveta protiv tuberkuloze. Na čelu projekta je infekcioni biolog Štefan Kaufman. Trenutno naučnici testiraju efikasnost vakcine VPM1002 kod koronavirusa.
Štefan Kaufman
Prethodna vakcina je dokazala svoju efikasnost kaže Kaufman i dodaje: „U raznim istraživanjima je pokazano da be-se-že može da zaštiti od viralnih infekcija disajnih puteva. Ona stimuliše urođeni imunitet, i uz njegovu pomoć se može igraditi odbrana od brojnih uzročnika infekcija na plućima. Pošto to znamo, trebalo bi i da naša nova vakcina slično deluje".
VPM1002 jača imunski sistem
Eksperimenti na miševima su pokazali daVPM1002 aktivira imunski sistem i time može bitno da oslabi virusne infekcije kao što je  Covid-19. I vakcina i uzročnik uvek na dva načina izazivaju reakciju imunskog sistema. Urođeni ili nespecifični imunitet može brzo da ubije viruse. Ali postoji i stečeni ili specifični imunitet . „U zajedničkom delovanju ta dva sistema nastaje najbolji mogući odbrambeni odgovor organizma", objašnjava Kaufman.
Prva prepreka je savladana
Institut Paul Erlih je već dozvolio treću fazu kliničkog ispitivanja za vakcinu VPM1002 kao sredstvo protiv koronavirusa. Različite nemačke univerzitetske klinike sprovode ova ispitivanja. Među njima je Medicinska visoka škola Hanover (MHH). Početkom maja naučnici bi trebalo da ustanove da li  VMP1002 aktivira nespecifični imunski sistem.
„Time bi teška klinička slika kod zaraženih koronavirusom trebalo da bude ublažena", objašnjava Jakobus Boš, koji je član tima profesora Kristofa Šindlera, rukovodioca kliničkog ispitivanja.
„VPM 1002 se u Hanoveru testira isključivo na delotvornost u trenutnoj pandemiji", kaže Boš. U prvom ispitivanju će učestvovati 1000 osoba.  Svi su zaposleni u medicinskoj struci i time posebno izloženi riziku od zaraze.
„Planiramo da u sledećem koraku ispitamo delotvornost poboljšane vakcine protiv tuberkuloze na populaciju stariju od 60 godina. Pitanje na koje ispitivanjem želimo da odgovorimo glasi – koliko efikasno može VPM1002 da zaštiti ovu posebno ugroženu starosnu grupu", objašnjava rukovodilac ispitivanja Šindler.  U tom drugom delu ispitivanje biće obuhvaćeno 2000 osoba.
VPM1002 kao privremeno rešenje
Čak i ako svi ovi testovi budu dali dobre rezultate, to neće zameniti specijalnu vakcinu protiv koronavirusa, opominje Štefan Kaufman. Ali VPM1002 bi mogao u najkraćem roku biti proizveden u velikim količinama i tako bi pomogao da se premosti vreme do pronalaska vakcine.
Kaufman pojašnjava: „Ne govorimo o milionima već o deset do sto miliona doza u najkraćem roku. To je posebno važno jer be-se-že, vakcina protiv tuberkuloze, nije proizvedena u dovoljnim količinama, a Svetska zdravstvena organizacija je zabrinuta da bi deca u zemljama sa tuberkulozom mogla da ostanu bez vakcine".
VPM1002 bi se mogao proizvoditi u Indiji, licenciran je na Indijskom institutu za serume.  To je najveća firma za proizvodnju seruma u svetu i već ima spremne proizvodne pogone.
Na novoj stazi
Be-se-že vakcina je dugo garantovala blaži tok bolesti kod zaraženih tuberkulozom u odnosu na one koji nisu vakcinisani. Vakcinisana su deca u istočnoj Nemačkoj i u itočnoj Evropi. Danas se primenjuje još uvek u borbi protiv tuberkuloze u Africi i Aziji. U tim oblastima je zabeležen vaoma mali broj oboljenja od koronavirusa.
Broj novoobleleih od TBC na 100 000 stanovnika
Kaufman potvrđuje da eventualno  postoji veza između smanjenog broja obolenja i be-se-že vakcine koja se ispituje, ali dodaje  da se upoređuju veoma različite zemlje i da ne može unapred da se tvrdi da je jedini uzrok manjeg broja slučajeva zaraze obavezno vakcinisanje tom vakcinom.  Ali je po njemu zaista uzbudljivo da se to ispita.
VMP1002  kao nova moderna verzija stare vakcine be-se-že bi prema rečima nemačkih naučnika da ojača nespecifični odgovor ljudskog imunskog sistema. Tako bi ojačala odbranu od koronavirusa.  Ipak, čovečanstvo će morati da sačeka rezultate kliničkih ispitivanja u Nemačkoj i Indiji, ali i rezuktate grozničavih napora naučnika širom sveta.
Čitajte nas i preko DW-aplikacije za Android
Dugo nije bilo novih lekova protiv tuberkuloze. Sada je jedan dobio odobrenje – i to je treći u šest godina. Devet miliona ljudi širom sveta svake godine oboli od tuberkuloze, posebno u siromašnijim zemljama. (06.09.2019)
Svake godine, milioni ljudi u svetu umiru od bolesti koje odavno nisu neizlečive niti neizbežne. Nova inicijativa nemačkog Ministarstva za obrazovanje i istraživanja daje povoda nadama. (27.12.2011)
Svetska zdravstvena organizacija izdala je krajem jula preporuku o zabrani kupovnih testova na tuberkulozu koji analiziraju uzorke krvi. Ovi testovi su nepouzdani, a njihova nepreciznost mnoge košta života. (13.08.2011)
Institut Paul Erlih odobrio je prvu kliničku studiju u Nemačkoj jednog kandidata za vakcinu protiv novog korona-virusa. Testovi će početi još ovog meseca, saopštio je proizvođač vakcine BioNTech. (22.04.2020)
Danas je Svetski dan borbe protiv tuberkuloze. Procenjuje se da je trećina svetskog stanovništva zaražena bakterijom myobacterium tubeculosis, koja u prvom redu napada pluća… (24.03.2010)
Profesor Florian Kramer je virusolog koji sa svojim timom istražuje mogućnosti lečenja korona-virusa na Univerzitetu Ikan u Njujorku. Za DW objašnjava koje terapije već deluju i koliko dugo moramo da ostanemo kod kuće. (10.04.2020)
Najpre ebola, a sada korona: hoće li kubanski stručnjaci suzbiti ovu epidemiju? Akcije „Armije belih kecelja“ donele su Havani ne samo međunarodni prestiž, već i dobar priliv deviza. (16.03.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53332030' lang='srb' type='mono' source='https://www.dw.com/sr/sr/blaž-zgaga-stavili-su-nam-mete-na-leđa/a-53332030' term='COVID'>
Nagrada Blažu Zgagi je dodeljena, jer je bio izložen šikaniranju od strane vlade Slovenije i anonimnim pretnjama smrću.
Zgaga za DW govori kako je slovenački Krizni stožer u toku pandemije koronavirusa na svom zvaničnom nalogu na Tviteru retvitovao tvit nekog anonimnog korisnika u kojem stoji: „Psihijtari traže četiri pacijenta koji su pobegli iz karantina i koji su zaraženi 'Covid Marks Lenjin' . U tom tvitu je pored mene pomenut i Slavoj Žižek", priča Zgaga.
Zgaga naglašava da je to bio strašan pritisak i da su im vlasti tako „stavile mete na leđa".
Blaž Zgaga je i novinar zagrebačkog Nacionala, s kojim već četiri godine redovno sarađuje. Jedna od tema kojom se detaljno bavio je krijumčarenje oružja na Balkanu tokom sukoba 90-ih. Zgaga tvrdi da je Janez Janša jedan od najvećih trgovaca oružjem u regionu i da je oružje BiH i Hrvatskoj prodavano po četiri puta većoj ceni.
Prilikom istraživačkog rada, kako je jednom jednom prilikom rekao, slučajno je naišao na vezu Nemačke i njenu ulogu u raspadu bivše Jugoslavije.
Čitajte nas i preko DW-aplikacije za Android
U godini na izmaku u svetu je ubijeno 49 novinara, objavili su „Reporteri bez granica“. To je najmanji broj ubijenih u poslednjih 16 godina. Istovremeno, povećan je broj novinara koji se zbog svog posla nalaze u zatvoru. (17.12.2019)
Početak izdržavanja zatvorske kazne bivšeg šefa slovenačke vlade, Janeza Janše, privuklo je i pažnju medija na nemačkom. Janša je osuđen na dve godine zatvora zbog korupcije - primanja mita za kupovinu vojne opreme. (21.06.2014)
Štampa na nemačkom jeziku je sa zanimanjem propratila rezultate parlamentarnih izbora u Sloveniji na kojima je pobedila SDS Janeza Janše. Mediji Janšu posebno često porede sa Viktorom Orbanom. (05.06.2018)
Sve je manje novinarskih sloboda za kritičko preispitivanje delovanja vlasti, a sve više govora mržnje, rasne, nacionalne i verske netrpeljivosti. Tako izgleda medijska scena Hrvatske poslednjih godina. (04.06.2019)
U nedelju Slovenci biraju parlament. Ankete najavljuju pobedu lidera desnice Janeza Janše, ali su mu koalicione kombinacije sužene. Janša je kampanju vodio opusom mađarskog premijera Orbana koji mu je svesrdno pomogao. (02.06.2018)
U izveštaju Saveta Evrope o medijima čitamo ono što već i vrapci znaju: stanje u Srbiji nije baš najbolje. Mediji koji su blizu vladinog kazana ionako su odavno prodali profesionalnu veru za stranačku večeru. (02.05.2020)
</doc>
<doc docid='dw_53298049' lang='srb' type='mono' source='https://www.dw.com/sr/sr/avionom-u-vreme-korone-red-putnika-red-prtljaga/a-53298049' term='COVID'>
Jedno je sigurno: kada je reč o vazdušnom saobraćaju povratak u stari svet, kakav je bio pre korone, neće biti tako brzo moguć, verovatno nikada. Već sada se naveliko diskutuje o tome u kojoj formi bi letovi mogli ponovo da se obnove. Pre svega se postavlja pitanje da li će sedišta u sredini morati da ostanu prazna.
Naime, nije dokazano da bi slobodna sedišta u sredini mogla da umanje rizik od infekcije. I pored toga brojne avio-kompanije blokiraju mesta u sredini, barem kada je reč o prvoj fazi letova. „To je čista kozmetika i naučno nije dokazano da je to potrebno", kaže Šašank Nigam, šef konsultantske firme za vazdušni saobraćaj Simpliflying.
Sa druge strane, azijska firma Haeco se pragmatično zalaže za to da između redova sedišta budu postavljeni redovi sa teretom. To bi omogućilo veću distancu između putnika i bolju raspodelu tereta u vremenima kada je potražnja za teretnim kapacitetima veća nego za sedištima.
Maske i dodatne kontrole
Nadležne službe međutim do sada nisu upoznate sa slučajevima infekcije u avionu. Vazduhoplovna industrija uvek iznova naglašava da je vazduh u avionima, zahvaljujući kvalitetnim filterima za čestice, barem jednako čist kao u operacionim salama. Takođe ističu i da strujanje vazduha u avionu ide odozgo na dole, što dodatno smanjuje rizik od zaraze.
U skladu sa propisima koji su tek uvedeni u brojnim zemljama i zaštitne maske će biti obavezne. To stoji i u konceptu za ponovno pokretanje vazdušnog saobraćaja Udruženja avio-prevoznika Nemačke (BDL). U Kanadi je to već na snazi, a kompanija Lufthanza moli putnike da od sledećeg ponedeljka (4. maj) nose zaštitu za usta i nos.
Pleksiglas u visini glave
Umesto dosadašnjeg direktnog odlaska na bezbednosnu kontrolu ili ka izlazima, moguće je da će uskoro na kontrolna mesta morati da se dolazi i dva sata pre leta. Ubuduće će možda sav prijavljeni prtljag, kao i ručni prtljag morati da se dezinfikuje ultraljubičastim zračenjem, a moguće su i dodatne zdravstvene kontrole. U avion će se ulaziti u malim grupama na sigurnoj udaljenosti, a u putnički most za ukrcavanje bi mogao da bude ugrađen svojevrsni tunel za dezinfekciju. Takođe je moguće da će se na aerodromima raditi i brza testiranja na korona-virus.
Sedenje pored prtljaga?
Generalno bi putovanje moglo da bude znatno drugačije nego inače: članovi kabinske posade u zaštitnim odelima, svi putnici sa maskama i rukavicama, unutrašnjost aviona se dezinfikuje pre poletanja, na svakih pola sata članovi posade dele sredstva za dezinfekciju ruku, a i u prvoj i biznis klasi samo se još dele jela koja su zapakovana. Posebno osoblje tokom čitavog leta vodi računa o higijeni u toaletima i kuhinji.
Zbog budućeg intenzivnog čišćenja aviona i duže procedure ulaska u avion, s obzirom na propise o udaljenosti, i avioni će više vremena biti na pistama.
Nakon sletanja, na aerodromima će morati da se pokaže potvrda o imunitetu, kao i da se prođe kroz skener za merenje temperature. Pre preuzimanja prtljaga, on će još jednom biti dezinfikovan. Tako da letenje mnogima više neće biti zabavno. „U zavisnosti od toga koliko će vremena proći dok vakcine budu dostupne, neke stvari će ostati, a neke opet nestati", smatra Ingo Vugecer iz vazduhoplovnog koncerna Erbas (Airbus).
Mračna vizija
Firma Simpliflying je sada izradila scenario kako bi avio-saobraćaj mogao da izgleda u doba-dezinfekcije. „Promene će u najmanju ruku biti velike kao nakon 11. septembra 2001. godine, ako ne i veće i biće trajne", prognozira Šašank Nigam. U njegovoj - nedavno predstavljenoj – studiji, putovanja avionom bi mogla ovako da izgledaju: u okviru onlajn prijave za let ubuduće će možda morati da se pošalje i neka vrsta potvrde o imunitetu, kojom se dokazuje postojanje antitela na Covid-19.
Putnici prve klase su već sada izolovani u kabinama
Na aerodrome će morati da se dolazi najmanje četiri sata pre leta. Pre nego što putnici stignu na chek-in, moraće da prođu kroz dezinfekcioni tunel i skener koji meri telesnu temperaturu. Novoosnovana služba za zdravlje u saobraćaju bi mogla zajedno sa Svetskom zdravstvenom organizacijom, aerodromskim i avio-kompanijama da utvrdi nove standarde. Ako pravila koje skicira Simpliflying zaista postanu stvarnost, to bi mogao da bude još jedan razlog da se ubuduće izbegavaju avioni.
Zanimljive inovacije
Proizvođači avionskih sedišta sada prvi put predstavljaju ponudu za post-korona-eru. Kompanija Aviointeriors iz Italije je tako dizajnirala sigurnosnu pregradu u vidu haube od pleksiglasa, koje bi pokrivala ramena i glavu putnika, što pomalo podseća na stare telefonske govornice.
Jedna od mogućnosti
Kod zahtevnijeg modela Janus, koji je ime dobio po rimskom bogu sa dva lica, sedište u sredini je okrenuto u suprotnom smeru, a pregrada od pleksiglasa ga odvaja od susednog sedišta. „Higijenski pregradni zid bi na inteligentan način mogao da odgovori na teme komfor/privatna sfera i higijena/distanca", smatra Ingo Vugecer iz Erbasa. Do sada još ni jedna aviokompanija u svojim avionima nema takav post-korona-nameštaj.
Čitajte nas i preko DW-aplikacije za Android
Mnogi putnici se žale na bolesti nakon dužih letova. U Velikoj Britaniji je dvoje putnika, navodno, umrlo od posledica lošeg vazduha u kabini. Da li je reč o pukom izazivanju panike ili realnoj opasnosti? (01.03.2013)
Er Berlin je pre godinu dana otišao u stečaj i mnogi su tu videli prljavu igru većeg konkurenta – Lufthanze. Ipak, dubinska analiza pokazuje da se najveća nemačka kompanija nije usrećila propašću berlinskog prevoznika. (16.08.2018)
Vazdušni prostor nad Evropom ponovo je ugrožen. Problem vulkanskog pepela bi ponovo mogao biti aktuelan. Naročito u Velikoj Britaniji i Nemačkoj vlada zabrinutost zbog mogućeg kolapsa avio-saobraćaja. (16.05.2010)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53249236' lang='srb' type='mono' source='https://www.dw.com/sr/sr/da-li-nikotin-pomaže-protiv-korona-virusa/a-53249236' term='COVID'>
Koleginica Julija Fergin već osam nedelja ne puši. Od tada se, kaže, s njenim telom, ali i psihom, dogodilo mnogo toga lepog. A šta tačno, to joj je objasnio Tobijas Riter, ekspert za pitanja zavisnosti. (11.10.2019)
Zabrana pušenja na javnim mestima i dalje polarizuje javnost. I dok zagovornici ističu da se radi o preko potrebnoj zaštiti svih građana – i pušača i nepušača – protivnici tvrde da država time samo diskriminiše pušače. (31.05.2019)
Uprkos tome što su obdukcije jedan od ključnih izvora informacija kada se radi o novim bolestima, tokom ove pandemije su bile namerno svedene na minimum. Sada se to menja, jer, evo šta su patolozi do sada otkrili. (25.04.2020)
Kako nemački sudovi kažnjavaju pušače, gde u Beogradu možete naći nepušački lokal i zbog čega bi strastveni pušač Ćiro Blažević odmah ostavio cigarete? Novo izdanje emisije Europeo! (26.01.2020)
Francuski naučnici sa Instituta Paster, predvođeni neurobiologom Žanom-Pjerom Šanžeom, pretpostavljaju da bi nikotinski flasteri mogli da pomognu u sprečavanju zaraze tim opasnim virusom. Svoju hipotezu oni su objavili na naučnom portalu Qeios.
Do tog zaključka su došli, jer je prema njihovim podacima, među pacijentima inficiranim COVID-om-19 zabeležen samo mali broj pušača.
Najvažniji rezultati studije: od 500 pacijenata zaraženih korona-virusom, 350 je bilo hospitalizovano, a 150 je imalo blage simptome bolesti. Među njima je bilo samo pet odsto pušača, izjavio je za agenciju AFP šef studije i profesor interne medicine Zahir Amura. To opet pokazuje da je među pacijentima 80 odsto manje pušača u odnosu na opštu populaciju iste starosti i pola.
Sličan rezultat pokazalo je i jedno ranije istraživanje italijanskih naučnika na čelu sa Đuzepeom Lipijem iz Verone, koje je objavio European Journal of Internal Medicine. I oni su zaključili da pušači ne oboljevaju češće od ostalih, od Covida-19.
Nikotin kao zaštita?
Francuski naučnici polaze od toga da nikotin može da zaštiti od korona-virusa. To se temelji na hipotezi „da se nikotin lepi za ćelijske receptore [ACE2] koje koristi virus i time sprečava vezivanje virusa za receptore", objašnjava Šanže, koji predaje i na pariskom Collège de France.
Zaključak naučnika je da virus ne može da prodre u ćeliju i ne može da se širi organizmom. Sada bi to detaljnije trebalo da se ispita u bolnici La Pitié Salpêtrière u Parizu.
Koja je zapravo uloga ACE2-receptora?
Međutim, mišljenja naučnika se razilaze kada je reč o tvrdnji da ACE2-receptori imaju blokirajući efekat. Neurolozi Džejms L. Olds i Nadin Kabani iz Ferfaksa u Virdžiniji još 18. marta su u časopisu The FEBS Journal objavili studiju u kojoj polaze od toga da nikotin pre nadražaje ćelijske receptore.
Oni zato pretpostavljaju da virusi imaju još bolje šanse da prodru u ćelije. I to bi moglo da bude objašnjenje zašto pušači imaju naročito teške simptome.
Da li su u pravu francuski naučnici ili njihove američke kolege, to mogu da pokažu samo dalja istraživanja.
Pušenje nije rešenje, a flasteri?
Za razliku od unosa čistog nikotina, kao recimo upotrebom nikotinskih flastera, koji se koriste tokom odvikavanja od pušenja, pušenje dodatno opterećuje telo mnogim štetnim supstancama, uključujući i one koje izazivaju rak.
Kada je reč o upotrebi nikotinskih flastera, čija su doziranja različita, potrebna su dalja istraživanja i testovi. Ako se pokaže da su rezultati francuske studije tačni, nikotin bi čak mogao da zaštiti i ljude koji su u kontaktu sa obolelim pacijentima i koji su time izloženi većem riziku od infekcije.
U svakom slučaju, unos nikotina nikako nije bezopasan, jer se radi o toksinu. Tokom pušenja jedne cigarete pušač u organizam, između ostalog, unosi jedan do tri miligrama nikotina, koga u jednoj cigareti ima oko 12 miligrama.
I ranije su naučnici ispitivali da li nikotin može da ima pozitivne efekte na organizam. Istraživali su recimo kakvo je dejstvo supstanci sličnih nikotinu pri lečenju Parkinsonove i Alchajmerove bolesti. Kod ljudi sa teškim bolestima, kao što je demencija, poređenje je bilo u korist nikotina.
Čitajte nas i preko DW-aplikacije za Android
Koleginica Julija Fergin već osam nedelja ne puši. Od tada se, kaže, s njenim telom, ali i psihom, dogodilo mnogo toga lepog. A šta tačno, to joj je objasnio Tobijas Riter, ekspert za pitanja zavisnosti. (11.10.2019)
Zabrana pušenja na javnim mestima i dalje polarizuje javnost. I dok zagovornici ističu da se radi o preko potrebnoj zaštiti svih građana – i pušača i nepušača – protivnici tvrde da država time samo diskriminiše pušače. (31.05.2019)
Uprkos tome što su obdukcije jedan od ključnih izvora informacija kada se radi o novim bolestima, tokom ove pandemije su bile namerno svedene na minimum. Sada se to menja, jer, evo šta su patolozi do sada otkrili. (25.04.2020)
Kako nemački sudovi kažnjavaju pušače, gde u Beogradu možete naći nepušački lokal i zbog čega bi strastveni pušač Ćiro Blažević odmah ostavio cigarete? Novo izdanje emisije Europeo! (26.01.2020)
Koleginica Julija Fergin već osam nedelja ne puši. Od tada se, kaže, s njenim telom, ali i psihom, dogodilo mnogo toga lepog. A šta tačno, to joj je objasnio Tobijas Riter, ekspert za pitanja zavisnosti. (11.10.2019)
Zabrana pušenja na javnim mestima i dalje polarizuje javnost. I dok zagovornici ističu da se radi o preko potrebnoj zaštiti svih građana – i pušača i nepušača – protivnici tvrde da država time samo diskriminiše pušače. (31.05.2019)
Uprkos tome što su obdukcije jedan od ključnih izvora informacija kada se radi o novim bolestima, tokom ove pandemije su bile namerno svedene na minimum. Sada se to menja, jer, evo šta su patolozi do sada otkrili. (25.04.2020)
Kako nemački sudovi kažnjavaju pušače, gde u Beogradu možete naći nepušački lokal i zbog čega bi strastveni pušač Ćiro Blažević odmah ostavio cigarete? Novo izdanje emisije Europeo! (26.01.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53231938' lang='srb' type='mono' source='https://www.dw.com/sr/sr/zašto-je-sada-važno-vršiti-što-više-obdukcija/a-53231938' term='COVID'>
U vreme pandemije koju je izazvao novi virus protiv kojeg nema vakcine ni leka, kada vesti počinju brojem inficranih i mrtvih, za medicinske detalje interesuju se i laici. Tako je u Nemačkoj odjeknula vest koja inače ne bi dotakla ni celu struku: Institut Robert Koh (RKI) na svojoj redovnoj konferenciji za štampu saopštio je da „treba vršiti što je više moguće obdukcija umrlih od Covida-19".
Ta prepruka je došla skoro mesec dana nakon što je RKI preporučio upravo suprotno, naime „da se obdukcije izbegavaju i svedu na minimum". Javno iznesen savet Instituta koji je merodavan kada se radi o svim epidemiološkim merama u Nemačkoj, s jedne strane je izazvao oštre reakcije medicinara, a s druge strane je bio još jedan povod za teorije zavere u smislu - oni gore kriju od nas nešto važno.
Samo autopsijom se utvrđuje uzrok smrti
Jer, pravi uzrok smrti može da se utvrdi samo obdukcijom ili autopsijom. Čak i ako je neko umro prirodnom smrću, dugo bolovao, ili ako je umro u bolnici. Osim uzroka smrti, autopsija omogućava da se rekonstruiše razvoj bolesti. I jedno i drugo je od ključne važnosti u borbi sa nepoznatim virusom Sars-CoV-2 i oboljenjem koje izaziva Covid-19.
Posebno važno kod novih bolesti je da se utvrdi kako se organi ponašaju pod virusom. Laboratorijski nalazi živog pacijenta su jedna stvar. Nalazi na njegovim organima kada umre su nešto drugo. Ti nalazi ne moraju uvek da se podudaraju.
Na to su neobično oštro ukazali i nemački medicinski stručnjaci. Tobias Velte iz nemačkog Centra za istraživanje plućnih bolesti u Hanoveru primio je na znanje ovu preporuku „s čuđenjem" i zatražio od Nemačkog društva za patologiju da se obrati RKI radi izmene preporuke:
„Po mom mišljenju, postmortem ispitivanje plućnog tkiva korišćenjem savremenih molekularno patoloških metoda nudi priliku za sticanje novih saznanja o ovoj bolesti. Prema trenutnoj proceni, rizik od infekcije nije veći od rizika kod tuberkuloze."
Predsednici oba velika Udruženja patologa Nemačke Karl-Friedrih Birig i Gustavo Bareton istakli su u svojoj poruci Institutu Robert Koh da su obdukcije sada od „velikog javnog interesa". Poruka je shvaćena i sada će u Nemačkoj biti više obdukcija.
A od pre nekoliko dana na inicijativu ovih udruženja postoji i centralni registar za obdukcije slučajeva Covid-19 u zemljama nemačkog govornog područja, koji je osnovala Univerzitetska bolnica (RWTH) iz Ahena. Tu će se slati izveštaji obdukcija iz Nemačke, Austrije i Švajcarske koji će biti naučno obrađeni i time pomoći u traženju terapije za Covid-19.
Ne postoje korona-mrtvi
Iako je do sada urađeno relativno malo obdukcija, saznalo se mnogo o Covidu-19.
„Pre svega, otkrili smo da su uzroci smrti vrlo različiti. Ne postoje ‚korona-mrtvi', kao to sugerišu statistike. Većina slučajeva su mešoviti oblici, u kojima su i druge infekcije igrale veliku ulogu", rekao je Klaus Pišel, direktor Instituta za sudsku medicinu Univerzitetske bolnice Ependorf u Hamburgu za Frankfurter algemajne cajtung početkom aprila.
U međuvremenu je obavio više od 100 obdukcija i rekao za ARD da „nije bilo nijednog jedinog umrlog bez prethodnih bolesti". Radi uglavnom o teškim oboljenjima pluća ili srca, i delom raka. Sličnih izveštaja je već bilo iz Kine, Italije i drugih zemalja. Osim toga, velika većina pacijenta je bila veoma gojazna.
Iako su umrli od Covida-19 najvećim delom stariji od 70 godina, Johanes Friman šef patologije na klinici u Lidenšajdu za Velt kaže: „Uveren sam da su i mladi ljudi koji su umrli od korone imali prethodna oboljenja. Verovatnoća je vrlo velika. A to se može razjasniti samo obdukcijom."
Tromboza i embolija pluća
„Ono što je upečatljivo je neobično veliki broj tromboza i plućnih embolija. Sistem zgrušavanja krvi i unutrašnja strana krvnih sudova su napadnuti, tako da dolazi do tromboze i ako se tromb pokrene, to dovodi do embolije pluća," kaže Pišel i navodi da je to saznanje na osnovu obdukcija već praktično primenjeno: „Naši pacijenti dobijaju posebnu preventivnu terapiju kako bi se sistem zgrušavanja krvi i situacija oko vaskularne membrane držao pod kontrolom, da bi se izbegla fatalna plućna embolija."
Isto kaže i Aleksander Cankov, šef odeljenja za obdukcije u Univerzitetskoj bolnici u Bazelu, gde je izvršeno 20 obdukcija, kaže za ARD: „Vrlo mali broj pacijenata je imao upalu pluća. Ono što smo videli pod mikroskopom bilo je ozbiljno poremećena mikrocirkulacija pluća. Pacijentu možete spolja davati kiseonika koliko hoćete, ali on nije u stanju da ga dalje transportuje."
Ovim bi moglo da se objasni zašto lekari intenzivne nege počinju opreznije da koriste respirator. U Kini je samo 3 odsto pacijenata preživelo lečenje respiratorom, a u Njujorku u kojem je do sada umrlo 10 000 ljudi - 20 odsto.
Opreznije sa respiratorima
„Trudimo se da sačekamo malo duže sa stavljanjem na respirator ili da ga u potpunosti izbegnemo. Sve dok su pacijenti dobro, tolerišemo relativno nisku zasićenost kiseonikom", kaže Danijel Grifin, šef odeljenja za zarazne bolesti njujorške mreže lekara ProHEALTH.
Lukijano Gatinoni, Lekar iz Milana kaže da on i njegove kolege pokušavaju da teško obolele kasnije stave na respirator i sa manjim pritiskom. Takođe se duže nego do sada koriste druge metode kojima se olakšava disanje, cevičice za nos ili maske.
Pacijent na respiratoru
Iz Italije i Engleske je poznato da su mnogi umrli pacijenti imali upale pleure i perikarda, plućne i srčane maramice. Da virus napada i nervni sistem, utvrđeno je na živim pacijentima, koji imaju jake glavobolje, poremećaje ravnoteže, čula mirisa i ukusa. Stručnjaci raspravljaju o tome da virus možda napada i moždano stablo, gde se nalazi „kontrolni centar" za kardiovaskularni sistem i disajne puteve - što može dovesti do naglog prekida disanja.
To, kao i da li virus oštećuje bubrege, jetru i druge organe ili na primer da li su pacijenti sa krajnicima manje ili više podložni virusu, moći će da se razjasni kada se bude uradilo više obdukcija i kada stečena saznanja budu sistematizovana. Pofesor Karl-Friedrih Birig predsednik nemačkog udruženja patologa kaže da relvantne rezultate na osnovu centralnog registra obdukcija u Ahenu treba očekivati za oko pola godine.
Čitajte nas i preko DW-aplikacije za Android
Uzrok epidemije bolesti pluća koja se nedavno pojavila u Kini najverovatnije je infekcija korona-virusom, ocenjuju stručnjaci. Šta znamo o tom virusu: poreklo, simptomi, terapija, prevencija? (17.01.2020)
Institut Paul Erlih odobrio je prvu kliničku studiju u Nemačkoj jednog kandidata za vakcinu protiv novog korona-virusa. Testovi će početi još ovog meseca, saopštio je proizvođač vakcine BioNTech. (22.04.2020)
Profesor Florian Kramer je virusolog koji sa svojim timom istražuje mogućnosti lečenja korona-virusa na Univerzitetu Ikan u Njujorku. Za DW objašnjava koje terapije već deluju i koliko dugo moramo da ostanemo kod kuće. (10.04.2020)
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Otkako je zavladala pandemija korona-virusa, sve manje ljudi se obraća službi hitne pomoći – čak i oni sa simptomima srčanog ili moždanog udara. Oboleli od raka odlažu lečenje. To je fatalna greška, kažu lekari. (07.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53238268' lang='srb' type='mono' source='https://www.dw.com/sr/sr/juval-noa-harari-o-koroni-nije-virus-najveća-opasnost/a-53238268' term='COVID'>
DW: Profesore Harari, svet je usred pandemije. Šta vas najviše brine u svetu koji se menja?
Juval Noa Harari: Mislim da najveća opasnost nije sam virus. Čovečanstvo ima naučna saznanja i tehnološke alate koji su potrebni za prevazilaženje virusa. Stvarno veliki problem su naši sopstveni unutrašnji demoni, naša sopstvena mržnja, pohlepa i neznanje. Bojim se da ljudi na ovu krizu reaguju mržnjom, optužujući druge zemlje, kriveći etničke i verske manjine, a ne globalnom solidarnošću.
Rekli ste da se suočavamo s izborom - totalitarni nadzor i jači građani. Ako ne budemo oprezni, pandemija bi mogla bude prekretnica u istoriji nadzora. Ali kako da budemo oprezni sa nečim što je van naše kontrole?
To nije potpuno van vaše kontrole, bar u demokratiji. Glasate za određene političare i stranke koji kreiraju politiku. Dakle, imate određenu kontrolu nad političkim sistemom. Čak i ako sada nema izbora, političari i dalje reaguju na pritisak javnosti.
Ako je javnost užasnuta od epidemije i želi jakog vođu, onda to diktatoru mnogo olakšava da uradi upravo to, da preuzme vlast u svoje ruke. S druge strane, ako imate reakciju javnosti kada političar ode predaleko, onda to može zaustaviti najopasnije događaje.
Kako da znam kome ili u šta da verujem?
Imate iskustvo iz prošlosti. Ako imate političare koji vas lažu već par godina, onda imate manje razloga da im verujete u ovoj krizi. U ovom trenutku širom sveta vidimo da ljudi više veruju nauci nego bilo čemu drugom.
Mnoge zemlje sprovode digitalni nadzor kako bi sprečile širenje virusa. Kako se ovi mehanizmi mogu kontrolisati?
Kad god se poveća nadzor građana, trebalo bi pojačati i nadzor vlade. U ovoj krizi vlade troše novac kao da je voda. Kao građanin, želim da znam ko donosi odluke i gde ide taj novac. Da li se novac koristi za spasavanje velikih korporacija koje su bile u problemima i pre epidemije ili se novac koristi za pomoć malim preduzećima, restoranima, radnjama i slično?
A ako vlada kaže, hej, previše je komplikovano, ne možemo sve finansijske transakcije učiniti transparetnim, onda kažete: Ne, nije previše komplikovano. Kao što možete stvoriti ogroman sistem nadzora da pratite gde idem svaki dan, tako možete stvoriti i sistem koji pokazuje šta radite sa novcem od mog poreza.
To funkcioniše tako što se moć distribuira i što se ne dopušta da se akumulira?
Baš tako. Ako hoćete da upozorite ljude koji su bili u blizini čoveka zaraženog korona-virusom za to postoje dva načina: Jedan je da imate centralnu vlast koji skuplja informacije o svima. Druga metoda je da pametni telefoni direktno komuniciraju jedan sa drugim. Ako prođem u blizini nekoga ko ima Covid-19, njegov i moj telefon razmene informacije i ja sam upozoren. I tu nema neke centrale koja prikuplja te informacije i prati svakoga.
Mogući sistemi nadzora za trenutnu krizu idu korak dalje, ka onome što biste nazvali nadgledanjem ispod kože. Kako to možemo kontrolisati?
Moramo biti veoma, veoma oprezni. Nadzor nad kožom prati šta radite u spoljnom svetu, gde idete, koga srećete, šta gledate na TV-u ili koje stranice posećujete na internetu. Nadzor ispod kože prati šta se dešava u vašem telu. Počinje sa stvarima poput vaše temperature, ali može preći na vaš krvni pritisak, puls, moždane aktivnosti. A kad se to jednom učini, o ljudima se može znati daleko više nego ikada ranije.
Može se stvoriti totalitarni režim kakvog nikada nije bilo. Ali, to nije neizbežno. Možemo sprečiti da se to dogodi. Ali, pre svega moramo shvatiti opasnost, i drugo, paziti šta dozvoljavamo vlastima da rade u vreme ove krize.
Da li vas ova kriza tera da promenite predstavu o ljudima u 21. veku?
To će zavisiti od odluka koje sada donesemo. Opasnost od „beskorisne klase" dramatično raste zbog trenutne ekonomske krize. Sada vidimo povećanje automatizacije, roboti i računari zamenjuju ljude u sve većem broju, jer ljudi mogu da se zaraze, a roboti ne mogu.
Mogli bismo videti da države odluče da određene industrije ponovo vrate kući, umesto da se oslanjaju na fabrike u inostranstvu. Tako da bi zbog automatizacije i deglobalizacije, naročito u zemljama u razvoju, odjednom nastala ogromna, beskorisna klasa ljudi koji su izgubili posao jer su ti poslovi automatizovani ili premešteni negde drugde.
A to se može dogoditi i u bogatim zemljama. Ova kriza izaziva ogromne promene na tržištu rada. Ljudi rade od kuće. Ako nismo oprezni, to bi moglo rezultirati kolapsom sindikalnog organizovanja, barem u nekim sektorima industrije. Ali to nije neizbežno. To je politička odluka. U ovoj situaciji možemo doneti odluku da zaštitimo prava radnika u našoj zemlji ili širom sveta. Vlade finansijski pomažu industrijama i korporacijama. One to mogu usloviti zaštitom prava radnika. Dakle, sve je u odlukama koje donosimo.
Šta će budući istoričar reći o ovom trenutku?
Mislim da će ga budući istoričari videti kao prekretnicu u istoriji 21. veka. Ali u kom pravcu ćemo krenuti zavisi od naših odluka.
Pofesor Juval Noa Harari (44) je izraelski stručnjak za istoriju sveta, srednjovekovnu i vojnu istoriju. Danas se bavi temama vezanim za makro istorijska pitanja - kakav je odnos istorije i biologije, koja je suštinska razlika između Homo sapiens-a i drugih životinja, te etičkim pitanjima vezanim za tehnologiju 21. veka. Svetsku slavu su mu donele knjige Sapiens: kratka istorija čovečanstva i - Homo Deus i 21 lekcija za 21. vek.
Čitajte nas i preko DW-aplikacije za Android
Neki nemački parlamentarci su zabrinuti zbog mogućnosti špijuniraja građana preko tzv. pametnih kućnih uređaja. Vlada očito ne deli tu zabrinutost pa zato ne priprema neki novi zakon koji bi to regulisao. (16.07.2019)
Skoro 1.000 stacionarnih kamera na 800 lokacija – to je plan za „povećanje bezbednosti građana“, najavljuje ministar unutrašnjih poslova Srbije Nebojša Stefanović. DW analizira: da li je život bez kamera nezamisliv? (06.02.2019)
Kakva saznanja vlada Nemačke ima o tome kako će MUP Srbije koristiti nadzorne sisteme Huaveja? To je bilo jedno od pitanja koje su nemački Liberali nedavno postavili, a na koja je vlada u Berlinu sada pružila odgovore. (04.03.2020)
Posle masovnih protesta u Moskvi ruski nadzorni organ za medije zahteva od Gugla da obriše video-zapise neodobrenih demonstracija na Jutjubu. To je rutinski zahtev, kaže stručnjak za internet Anton Merkurov. (16.08.2019)
U Aziji se u borbi protiv korona-virusa uzdaju u „Social Tracking“, u Evropi u socijalnu distancu. Pitanje je koliko zaštite ličnih podataka Nemačka može sebi da dozvoli u doba pandemije? Tu ni nemačka vlada nije složna. (01.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53228092' lang='srb' type='mono' source='https://www.dw.com/sr/sr/demokratija-živi-i-u-vreme-korone/a-53228092' term='COVID'>
Krizna vremena su vremena egzekutive, dakle vremena vlade. A vlada je proteklih sedmica uskratila osnovna prava, u velikoj meri ograničala slobode i zaustavila privredu. Uz veliko odobravanje građana i parlamenta – gotovo jednoglasno. Sve stranke su podržale programe pomoći vredne više milijardi evra, kao i lockdown. Po hitnom postupku.
Ali na dan kada se kancelarka Angela Merkel obratila Bundestagu povodom suzbijanja Covid-19 pandemije, bilo je jasno: ova republika je i republika parlamentarne demokratije, dakle legislative. Nemačka demokratija živi – i u kriznim vremenima! Ponovo će se diskutovati: naravno o pravom putu za izlazak iz krize. Ali i o isuviše velikim izdacima za naoružanje, o kompanijama koje ispaštaju ili nikada nisu site, o osnovnoj penziji i tako dalje, i tako dalje.
Folker Viting, DW
Kancelarka kritikuje pokrajine
I kancelarka Merkel priznaje da su joj ograničenja sloboda veoma teško pala. Toliko teško, kao ni jedna ranija odluka. Ona o krizi govori kao o „testu“ kohezije društva i Evrope. Postepenim otvaranjem radnji i javnog života krećemo se po „veoma tankom ledu“. Kancelarka je još jednom upozorila na opasnost od korona-pandemije: „Još uvek nismo dostigli poslednju fazu!“ Ona nema razumevanja za ukidanje ograničenja koja pojedine savezne pokrajine najavljuju. Za nju je to „brzo, previše brzo“.
Početkom sedmice, povodom ukidanja tih ograničenja, iza zatvorenih vrata je čak govorila o „orgiji diskusija o ponovnom otvaranju. Orgije: dakle potpuni gubitak kontrole u stanju opijenosti. Reči koje je birala ni malo se nisu dopale mnogim opozicionim političarima. O tome su i govorili. Predsednik liberala (FDP), Kristijan Lindner, ističe da je „država dužna da navede razloge ukoliko ograničava slobode“. Aleksander Gauland, predsednik poslaničkog kluba desničarsko-populističke Alternative za Nemačku (AfD) se protivi tendenciji potpadanja pod ropstvo vlasti, „starateljstvu“ i „mentalitetu da mora da se ima poslednja reč“.
-pročitajte još: Protiv mera – protiv sistema
Čvrst temelj – ne tanak led
Više od mesec dana nakon što je u Republici počelo da se oseća vanredno stanje, u parlament, kao i u javni život, vraća se deo normalnosti: Nemačka ponovo diskutuje. U svakom slučaju, demokratija se ne kreće po tankom ledu, već je na čvrstom temelju.
Čitajte nas i preko DW-aplikacije za Android
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53188243' lang='srb' type='mono' source='https://www.dw.com/sr/sr/nastavljaju-se-nagađanja-o-izvoru-virusa/a-53188243' term='COVID'>
Profesor Florian Kramer je virusolog koji sa svojim timom istražuje mogućnosti lečenja korona-virusa na Univerzitetu Ikan u Njujorku. Za DW objašnjava koje terapije već deluju i koliko dugo moramo da ostanemo kod kuće. (10.04.2020)
Lekari se nadaju da bi lek protiv malarije mogao da pomogne u borbi protiv korona-virusa. No prejaka doza tog leka izaziva teške srčane probleme. U Brazilu je tako umrlo jedanaest pacijenata i testiranje je obustavljeno. (16.04.2020)
Novi korona-virus je najaktuelniji primer za to da je ljudski uticaj na područja bogata bio vrstama i staništa divljih životinja povezan sa širenjem infektivnih bolesti. (16.04.2020)
Naučnici i svetska javnost nagađaju kako je novi virus SARS-CoV-2 uopšte dospeo u Vuhan? Sumnjalo se na jednu pijacu na kojoj se trgovalo i divljim životinjama. Ali sad više zapadnih medija javlja kako je taj virus možda zaista „pobegao" iz Instituta za virologiju Vuhana koji se nalazi u blizini te pijace.
Sumnja u taj institut se pojavila na društvenim mrežama već u januaru, doduše povezana s teorijom kako se tamo tajno istražuje novo biološko oružje. Tada je i Vašington Post pisao da ta teorija nije istinita i da to nije virus stvoren ljudskom rukom. Novinari tog lista su razgovarali s više virologa koji su isključili mogućnost da je SARS-CoV-2 stvoren veštački izazvanom mutacijom. To je potvrđeno i istraživanjem grupe naučnika predvođenih Kristijanom G. Andersenom koje je objavljeno 17. marta u Nature Medicine.
Povrh toga, rad Instituta za virologiju u Vuhanu nije tajna i mnoga istraživanja virusa kod šišmiša bila su objavljena u stručnim časopisima. U više tih istraživanja su učestvovali i zapadni partneri, među njima i Galveston National Laboratory univerziteta u Teksasu. Britanski Daily Mail javlja kako su američki partneri i finansijski pomagali istraživanja u Vuhanu.
Gde se zarazio "nulti pacijent"?
Sve to zapravo ne isključuje mogućnost da je virus iz tog instituta u Vuhanu nekako uspeo da napusti laboratoriju. Već krajem januara u naučnom časopisu Science pojavio se članak koji dovodi u sumnju tvrdnju da je pijaca u Vuhanu bila izvor ovog virusa.
I u članku u medicinskom stručnom časopisu The Lancet se ukazuje na nelogičnost te "zvanične" teorije o pijaci: da, većina od prvog 41 zaraženog virusom SARS-CoV-2 jeste nekako bila povezana s tom pijacom, ali 13 obolelih nisu imali nikakve veze.
Povrh toga, verovatno je "nulti pacijent" u dodir s virusom došao - ili došla već u novembru 2019. Baš najraniji slučajevi zaraženih nisu imali nikakve veze s pijacom, upozorio je već tada i profesor infektologije Deniel Lusej iz Džordžtauna u jednom intervjuu za časopis Science.
Da li su krivi naučnici?
Pod tom pretpostavkom se još jednom otvara glavno pitanje: kako je virus uopšte dospeo u Vuhan? Jedno moguće obašnjenje vodi do profesorke virologije Čengli Ši koja je na Institutu u Vuhanu istraživala viruse kod šišmiša i koja je u februaru objavila stručni članak u časopisu Nature.
Njen portret je objavio i South China Morning Post 6. februra i u članku se opisuje njeno istraživanje u 28 kineskih provincija, gde je u pećinama sakupljala uzorke izmeta šišmiša. U Vuhanu je stvorila veliki arhiv virusa koji se mogu zateći kod šišmiša - to potvrđuje i članak objavljen u časopisu Spektrum/Scientific American.
Već početkom prošle, 2019. godine je zajedno s kolegama objavila je opsežnu studiju o korona-virusima koje prenose šišmiši. Kod jedne vrste šišmiša (Rhinolophus ferrumequinum) je našla korona-virus koji je izuzetno sličan SARS-CoV-2.
Tog virusa u tom institutu - nema
Njenom timu i njoj se može zahvaliti što je tako brzo dešifrovan genetski kod virusa, što je to pruženo na uvid svetskoj javnosti i što je time do sada neviđenom brzinom omogućena potraga za vakcionom i testom. Ali, to je Čengli Ši donelo i neprijateljstva u socijalnim medijima, kako u Aziji tako i u drugim delovima sveta.
Doduše, kolega s kojim je zajedno istrživala predsednik EcoHealth Alliance Peter Dazak iz Njujorka je stao u njenu odbranu kategorički tvrdeći da je priča o virusu "pobeglom" iz laboratorija u Vuhanu "čista glupost". Kaže da je i sam učestvovao u sakupljanju uzoraka od šišmiša i da u toj laboratoriji uopšte nema epruveta s virusom SARS-CoV-2. Po njegovom mišljenju, tu se radi o "nesrećnom politizovanju uzroka ove pandemije".
No isto tako upada u oči da je zvanični Peking odnedavno počeo da cenzuriše javnu raspravu o pitanju odakle je došao novi virus. Kineski ambasador u Velikoj Britaniji je članak u Daily Mail-u nazvao „neosnovanim", a u saopštenju ambasade piše da je potraga za izvorom virusa SARS-CoV-2 još uvek u toku.
Čitajte nas i preko DW-aplikacije za Android
Profesor Florian Kramer je virusolog koji sa svojim timom istražuje mogućnosti lečenja korona-virusa na Univerzitetu Ikan u Njujorku. Za DW objašnjava koje terapije već deluju i koliko dugo moramo da ostanemo kod kuće. (10.04.2020)
Lekari se nadaju da bi lek protiv malarije mogao da pomogne u borbi protiv korona-virusa. No prejaka doza tog leka izaziva teške srčane probleme. U Brazilu je tako umrlo jedanaest pacijenata i testiranje je obustavljeno. (16.04.2020)
Novi korona-virus je najaktuelniji primer za to da je ljudski uticaj na područja bogata bio vrstama i staništa divljih životinja povezan sa širenjem infektivnih bolesti. (16.04.2020)
Profesor Florian Kramer je virusolog koji sa svojim timom istražuje mogućnosti lečenja korona-virusa na Univerzitetu Ikan u Njujorku. Za DW objašnjava koje terapije već deluju i koliko dugo moramo da ostanemo kod kuće. (10.04.2020)
Lekari se nadaju da bi lek protiv malarije mogao da pomogne u borbi protiv korona-virusa. No prejaka doza tog leka izaziva teške srčane probleme. U Brazilu je tako umrlo jedanaest pacijenata i testiranje je obustavljeno. (16.04.2020)
Novi korona-virus je najaktuelniji primer za to da je ljudski uticaj na područja bogata bio vrstama i staništa divljih životinja povezan sa širenjem infektivnih bolesti. (16.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53180325' lang='srb' type='mono' source='https://www.dw.com/sr/sr/radnici-u-bih-bez-posla-i-prava-zbog-korona-virusa/a-53180325' term='COVID'>
Oko 28.000 radnika radnika u Federaciji BiH i oko 2.000 radnika u Republici Srpskoj ostalo je bez posla od polovine marta  2020. kada je u BiH intenzivirano sprovođenje vanrednih mera za sprečavanje širenja zaraze korona-virusom. Najugroženija je uslužna delatnost. Posebno su stradali ugostiteljstvo, trgovina, ali i prerađivačka delatnost. Na udaru su se uglavnom našli radnici malih i srednjih preduzeća.
Odogovarajući na pitanje otkuda tolika razlika u broju otpuštenih u entitetima, predsednica Saveza sindikata RS Ranka Mišić kaže:
„Vlada RS je veoma brzo delovala, a prihvaćeni su mnogi sindikalni predlozi za ublažavanje ove nesreće. Vlada RS uplaćuje poreze i doprinose radnicima onih preduzeća koja su uredbom Vlade prestala da rade u vreme pandemije, dakle od polovine marta, a poslodavci su dužni isplatiti minimalnu platu. Neki će isplatiti i više od toga. Za mesec april, Vlada će isplatiti i poreze i doprinose te plate za radnike preduzeća koja su prestala raditi na osnovu vladine uredbe, a jedan deo sredstava biće uplaćen i za preduzeća koja su radila sa smanjenim obimom proizvodnje. Na taj način će biti zbrinuto oko 70.000 radnika. Naravno, najniža plata od 520 maraka nije dovoljna za život, ali omogućava očuvanje radnog mesta, što uz uplaćene doprinose i poreze osigurava kakvu-takvu novčanu naknadu sa nadom da ćemo krizu prebroditi do polovine maja".
Ranka Mišić: „Bilo je i zloupotreba"
Savez sindikata RS-a je insistirao da poslodavci ispoštuju Zakon o radu, odnosno da se radnicima koji su ostali bez posla osigura otpremnina kako bi imali novčanu naknadu u određenom vremenskom periodu.
Ranka Mišić
„Bilo je i zloupotreba, tako da imamo 'sporazumne' raskide ugovora o radu gde su poslodavci vršili pritisak na radnike da potpišu 'blanko' papire o raskidu radnog odnosa, čime su ti radnici izgubili sva prava, pa čak i ona koja bi im garantovao Zavod za zapošljavanje. Upravo u tom segmentu pokušavamo zaštititi radnike na sve načine. Mislim da je brzina donošenja konkretnih mera ubjedila poslodavce u RS da ne otpuštaju radnike i žao mi je što u FBiH nisu na vreme preduzete slične mere", kaže Ranka Mišić.
Vlasti u RS odlučile su i da jednokratnom podrškom od 1.000 maraka medicinarima, policiji, pripadnicima Civilne zaštite, komunalnim policajcima i inspektorima dodatno stimulušu „borce u prvim redovima" protiv korona virusa.
U FBiH se kasni sa merama?
„Prema mojim saznanjima, u FBiH je bez posla ostalo oko 28.000 radnika. Među radnicima koji su ostali bez posla veliki je broj onih koji su imali ugovor na određeno vreme i kojima poslodavci u vreme pandemije nisu produžili ugovore. Mi sada pokušavamo ustanoviti na koji način možemo zaustaviti ovaj trend otpuštanja radnika", kaže predsednik Saveza samostalnih sindikata BiH Mevludin Bektić.
„Uistinu, Vlada FBiH je u ovom slučaju bila sporija u odnosu na Vladu RS sa nekim konkretnim merama, ali evo, u četvrtak (16.4.) je usvojen rebalans federalnog budžeta kako bi se stvorili uslovi za aktiviranje stabilizacijskog fonda za  očuvanje radnih mesta, kako bi se i u FBiH delovalo uplatama doprinosa i minimalnih plata. To, međutim, mora proći i proceduru u Parlamentu FBiH. Nažalost, najniža garantovana plata u FBiH je 406 maraka", kaže Bektić.
Umesto rešenja, dodatna opterećenja za radnike?
Sindikati će u utorak (21.4.) imati sastanak sa predstavnicima vlasti u okviru Ekonomskog vijeća za FBiH koja bi mogla biti iskorištena za pritisak na sindikate kako bi se, na inicijativu poslodavaca, usvojile za radnike nepovoljne izmene Zakona o radu, kaže Bektić.
„Vlasti u vreme pandemije žele udovoljiti poslodavcima kako bi se uveo institut čekanja, kako bi poslodavci jednostrano mogli upućivati radnike na godišnji odmor ili donositi odluke o skraćivanju radnog vremena. To bi praktično značilo uvođenje robovlasničkog odnosa", kaže Bektić.
Dugoročne posledice
Urednik Finansijskog portala Beta.ba Eldar Dizdarević ističe da je sada teško predvidjeti perspektive poslovnih prilika u BiH.
Eldar Dizdarević
„Uzmimo, naprimer, da se danas ukinu sve mere zaštite od koronavirusa. Neki će ljudi, naravno, odmah otići u kafane i restorane, ali većina neće. Strah od bolesti će biti i dalje prisutan, a to će se odraziti na ugostitelje, turističke radnike, taksiste i tako dalje. A veliki broj ljudi kod nas radi upravo na tim poslovima", kaže Dizdarević za DW.
Na negativne posledice otpuštanja radnika upozoravaju i sociolozi. „Za sada se može reći da se još 'ništa strašno' nije dogodilo s obzirom na činjenicu da je ovde i bez pandemije broj nezaposlenih ogroman, prema nekim istraživanjima oko 50 posto, tako da će broj od 30 hiljada otpuštenih na nivou BiH malo koga zabrinuti", kaže Esad Bajtal.
Esad Bajtal
Esad Bajtal: „Sa ovako lošim načinom vladavine, sve se moglo očekivati i bez korona virusa"
„Ovdašnje etno-vlasti, iskustveno govoreći, uopšte ne brinu o narodnim, društvenim interesima nego isključivo o sebi. Na sceni su interesne krimi etno-grupe koje se svetskoj i domaćoj javnosti lažno predstavljaju kao političke stranke i partije. Prema tome, korona virus može biti samo dobro opavdanje za nešto što bi ovakvom voluntarističkom vladavinom ionako bilo proizvedeno. Dakle tu je problem, što se ovdje ništa ne čini da se nezaposlenost, beda, lažna demokratija ne događaju, a kada se dogode pa još imaju formalno pokriće kakvo je korona, onda to vlastima sasvim dobro dođe", kaže Bajtal.
Izveštaj za Fondaciju Fridrih Nauman Sarajevo
Stručnjaci ističu kako će se pandemija korona virusa odraziti na sve budžete u BiH, kako na entitetske i kantonalne, tako i na nivou države.
U izvještaju „COVID-19, ekonomske posledice za BiH, mere i rešenja" kojeg su ekonomisti Admir Čavalić, Faruk Hadžić i Damir Bećirović uradili za Fondaciju Friedrih Nauman Sarajevo, inače blsiku stranci Slobodnih dmokerta u Nemačkoj, navodi se da će za saniranje negativnih posledica samo u 2020. biti potrebno 2 milijarde maraka.
U Izveštaju se, između ostalog, navodi da kompanije u BiH još od januara 2020. osećaju posledice pandemije zbog pada uvoza iz Kine. One su dodatno naglašene krizom u Italiji i drugim evropskim zemljama jer je, kako se navodi, upravo Italija, pored Nemačke, najznačajniji spoljnotrgovinski partner BiH. Ovaj izveštaj dostupan je na https://westbalkan.fnst.org/content/covid-19-analysis
Čitajte nas i preko DW-aplikacije za Android
Dosadašnja podrška muslimanskih zemalja Bosni i Hercegovini u pandemiji korona-virusa je simbolična. Kritičari kažu da sa muslimanskim svetom treba graditi državničke, a ne podaničke odnose. (08.04.2020)
Virus se ne zaustavlja na etničkim granicama, niti napada samo jednu naciju ili etničku grupu. To moraju da prihvate svi stanovnici Bosne i Hercegovine, piše berlinski list „Tagescajtung“. (30.03.2020)
„Mere koje su preduzete u BiH su radikalnije i rigoroznije od mera u drugim evropskim zemljama“, kaže za DW predsedavajući Predsedništvu BiH Šefik Džaferović. I dodaje: pritom je nužno poštovati Ustav i zakone. (27.03.2020)
Zbog slučajeva inficiranja medicinskog osoblja, čitava odeljenja pojedinih zdravstvenih ustanova u Bosni i Hercegovini su u izolaciji. Pokušava se da se nabavi i potrebna medicinska oprema, između ostalog i iz Srbije. (02.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53142474' lang='srb' type='mono' source='https://www.dw.com/sr/sr/uništavanje-prirode-i-novi-virusi/a-53142474' term='COVID'>
Kada se novi korona-virus krajem decembra 2019. godine pojavio u kineskoj metropoli Vuhanu, nije dugo trebalo da se pojave teorije zavere: virus je razvijen u laboratoriji koja se nalazi u blizini, glasila je jedna od teorija. Međutim, konsenzus naučnika kada je reč o toj teoriji glasi: U slučaju virusa SARS-CoV-2 reč je o zoonozi, dakle bolesti koja se prenosi sa životinja na ljude. Virus najverovatnije potiče od šišmiša, koji je onda zarazio nekog sisara, pre nego što je prešao na ljude.
Iako SARS-CoV-2 sasvim sigurno nije nastao u laboratoriji, čovek definitivno igra ulogu u ovoj pandemiji. Intervencije u prirodna staništa, smanjenje biološke raznolikosti i ometanja ekosistema čine mnogo verovatnijim širenje takvih virusa. To potvrđuje sveobuhvatna nova studija naučnika iz Australije i SAD.
Kako se ocenjuje, broj novih infektivnih bolesti je veoma porastao. Od 80-tih godina njihov broj se, na svakih deset godina, više nego utrostručio. Više od dve trećine tih bolesti potiču od životinja. Oko 70 odsto od divljih životinja. Brojne nama poznate zarazne bolesti – ebola, HIV, svinjski i ptičji grip – su zoonoze.
SARS-CoV-2 i bolest COVID-19 koja je njime izazavana, pokazaju da zbog snažno umrežene svetske populacije takve moderne bolesti mogu brzo da prerastu u pandemiju.
Mnogi ljudi su bili šokirani brzinom kojom se COVID-19 proširio u svetu. Pri tome naučnici već odavno upozoravaju na mogućnost izbijanja jedna takve pandemije.
Uništavanjem ekosistema stvorili smo preduslove za prelazak virusa sa životinja na ljudsku populaciju, kaže Joahim Špangenberg, ekolog i zamenik predsednika instituta Sustainable Europe Research. "Mi stvaramo tu situaciju, ne životinje", kaže Špangenberg za DW.
Krčenje šuma i intervencije na staništima
Ljudi prodiru sve dublje u područja u kojima žive divlje životinje, krče šume kako bi uzgajali stoku, idu u lov i pokušavaju da dođu do resursa. Time su sve više izloženi uzročnicima bolesti koji ova mesta – i tela životinja u kojima se nastanjuju – obično nikada ne napuštaju.
"Sve više se približavamo divljim životinjama i to nas dovodi u kontakt sa tim virusima", kaže Jen Sjang, profesor virologije na univerzitetu Health Science Center u Teksasu.
Komarac u akciji
"Porastom gustoće naseljenosti stanovništva i sve većom intervencijom u prirodna staništa, ne samo od strane ljudi, već i od strane naših domaćih životinja povećavamo rizik infekcije", kaže Dejvid Hejmen, koji na univerzitetu Massey na Novom Zelandu istražuje zarazne bolesti i puteve njihovog prenošenja. Ali uništavanjem ekosistema se ne povećava samo verovatnoća njihovog prenošenja. To utiče i na to koliko virusa postoji u divljini i kako se ponašaju.
U prošlom veku uništena je oko polovina tropskih šuma u kojima živi oko dve trećine svih živih bića na svetu. Taj ozbiljan gubitak životnog prostora ima uticaja na celokupan ekosistem, i na, kako kaže Hejmen, delove koje rado zaboravljamo – infekcije.
Tako su naučnici primetili: Ako nestanu životinje na vrhu lanca ishrane, životinje sa dna lanca, poput pacova i miševa, koji u sebi nose više uzročnika bolesti, u nekim slučajevima imaju tendenciju da zauzmu taj prostor. "Nije reč samo o tome koliko vrsta postoji u ekosistemu", kaže Alis Latin iz organizacije za zaštitu prirode Wildlife Conservation Society. "Takođe nije reč o tome koje vrste su u pitanju", kaže ona. "Svaka vrsta igra drugu ulogu u ekosistemu i ponekad, ako se samo jedna vrsta zameni drugom, to može da ima veliki uticaj na rizik od razvijanja bolesti", kaže Alis Latin za DW.
Divlja svinja
Promena životnog prostora takođe može da natera divlje životinje i njihove patogene da se presele na drugo mesto – i u područja koja naseljavaju ljudi. Latin kao primer navodi virus nipah, koji se pojavio kasnih devedesetih u Maleziji. Tada je krčenje šume dovelo do toga da su veliki ljiljci napustili svoj životni prostor u šumi i nastanili se u stablima manga na svinjskim farmama. Šišmiši često u sebi nose uzročnika bolesti koji njima samima ne nanosi štetu. Ali u ovom slučaju su svojim izmetom i pljuvačkom zarazili svinje, a nakon toga su inficirali i farmere.
Postoje dokazi za to da je uništavanje ekosistema povezano sa povećanim rizikom prenosa novih bolesti. To je razlog zbog kojeg, kako kaže Špangenberg, eksperti govore o važnosi koncepta "One Health": ideji, da je sve međusobno povezano – zdravlje životinja, ekosistem i ljudi. Ako jedno od toga ispadne iz ravnoteže, ispada i drugo.
Pacov (Rattus norvegicus)
Trgovina sa divljim životinjama
Takozvane „mokre pijace" (wet markets) na kojima se prodaju žive ili upravo zaklane životinje, još jedan su inkubator zaraznih bolesti. Naučnici veruju da se SARS-CoV-2 sa najvećom verovatnoćom pojavio na jednoj takvoj pijaci u kineskom Vuhanu.
Zbijanje bolesnih životinja u kaveze je u mnogo čemu "perfektno okruženje" za širenje novih patogena, kaže Špangenberg. To je i odličan put da se bolest prenese sa jedne vrste na drugu. Zbog toga, kako kažu brojni naučnici, a među njima i Špangenberg, svetu su u najmanju ruku potrebni strogi propisi kojima bi se regulisao rad pijaca na kojima se prodaju žive životinje.
To je ujedno i poruka Elizabete Marume Mrema koja zahteva zabranu postojanja pijaca divljih životinja u celom svetu. Mrema je na čelu Sekretarijata Konvencije za biodiverzitet UN i takođe naglašava da su milioni ljudi, posebno u ekonomski slabim područjima, upućeni na namirnice i prihode koje ostvaruju na takvim tržištima.
Šišmiš
Zbog toga je, kaže Hejmen, teško pronaći rešenje kojim bi se sprečilo širenje bolesti. Eksploatacija životinja je deo toga, kaže on, ali i dodaje: "Siromaštvo, pristup poslu, način na koji se odnosi prema ljudima u takvim područjima, to kako se ljudi odnose prema životnim namirnicama", također doprinose okolnostima koje dovode do efekta prenosa patogena.
Čak ćemo i na ekonomskom nivou biti prisiljeni da nešto promenimo, jer su troškovi izbijanja bolesti i njihov prenos preko divljih životinja znatno veći nego ekonomska korist nastala eksploatacijom prirode, kaže Latin.
"Mi smo deo prirode – deo smo ekosistema u kojem je naše zdravlje povezano sa zdravljem divljnih životinja, zdravlje stoke sa zdravljem prirode", kaže Latin. "Moramo da pronađemo bolji put kako bi sigurnije zajedno živeli ", zaključuje Latin.
Čitajte nas i preko DW-aplikacije za Android
Pamučni tamarin, vrsta malenih majmuna iz Kolumbije, igra važnu ulogu u očuvanju kišne šume. Vrsta je veoma ugrožena – njihovo prirodno stanište je skoro u potpunosti iskrčeno zbog poljoprivrede i hidroelektrana. (06.01.2018)
Mnogi će ribar reći da su ribe „previše glupe“ da zagrizu njihov mamac. A možda su ipak dovoljno pametne? Nova istraživanja pokazuju da su ribe daleko inteligentnije nego što o njima kaže stereotip. (23.10.2017)
Kakva neverovatna životinja! Goli krtičji pacov ne oseća bol, ne stari, ne oboljeva od raka. Nova saznanja naučnika podigla su apetite: sada se nadaju da čovek može ponešto da nauči od ovog afričkog glodara. (13.10.2016)
U Nemačkoj ponovo ima sve više vukova. Poljoprivrednici ih mrze, ali jedan bračni par iz Donje Saksonije od tih zveri koje ponovo žive u Nemačkoj napravio je turističku atrakciju. (21.08.2019)
Berlinski zoolozi uspeli su da naprave žive embrione nosoroga od sačuvane sperme severnog belog nosoroga. Otkriće uliva nadu da će ta skoro izumrla vrsta ipak biti spasena. (05.07.2018)
Rumunski mediji već mesecima izveštavaju o napadima medveda na ljude. Međutim, pravi razlog za sve više takvih vesti mogao bi da bude puki interes. Pa čak i za stvarne incidente po pravilu nisu krivi medvedi, već ljudi. (03.10.2018)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53142452' lang='srb' type='mono' source='https://www.dw.com/sr/sr/sporno-oslanjanje-na-sertifikate-imuniteta/a-53142452' term='COVID'>
Zemlje širom sveta traže način kako da svoja društva pripreme za povratak u normalnu svakodnevicu. Danska i Austrija polako ublažavaju ograničenja koja su uvedena radi sprečavanja širenja korona-virusa. Čak i teško pogođene zemlje, poput Italije i Španije, razmišljaju o što skorijem povratku u svakodnevicu. Pre svega onu radnu. Jer već je sada jasno da će pandemija imati dalekosežne posledice za privredu, a što duže traju restriktivne mere, posledice će biti sve veće.
Znak za "nesigurna društva"
Jedan od mehanizama kojima vlade pokušavaju što više građana da vrate u privredne tokove je izdavanje takozvanih sertifikata imuniteta za osobe koje su prebolele korona-virus i koje imaju dovoljan broj antitela. Sertifikat bi onima koji su ozdravili omogućio povratak na posao. Taj metod je posebno popularan u Italiji i to u kriznim žarištima na severu zemlje, kao i sa druge strane Atlantika, u središtu zaraze - Njujorku.
Ali ti planovi su sporni, kako sa medicinskog, tako i sa etičkog stanovišta. Stručnjaci upozoravaju da su sertifikati imuniteta samo alibi političarima koji stanje žele što pre da vrate u normalu.
Virusi, bakterije i drugi izazivači bolesti stalno pokušavaju da ugroze naše telo. Najčešće u tome ne uspevaju, zahvaljujući našem imunom sistemu koji neprestano radi. To je težak posao, trebalo bi da ga cenimo. (02.04.2020)
Paralelno teku dve vrste istraživanja – razvoj vakcine i rad na krvnom serumu – iz krvi pacijenata koji su preležali infekciju. U njihovoj krvi nalazi se mnoštvo različitih antitela koja bi mogla da suzbiju korona-virus. (20.03.2020)
Martin Šnel, profesor za socijalnu filozofiju i etiku zdravstvenog sistema sa univerziteta Viten/Herdeke kaže da su preuranjeni pozivi za ukidanje mera znak za "nesigurna društva". "Političkim čelnicima treba jednostavan scenario za izlazak iz krize", kaže Šnel. Da prerano odustajanje od mera može da ima dalekosežnije posledice, pokazuje i primer Kine gde je nakon povratka na normalan režim, usledio drugi talas zaraze.
Sa druge strane sertifikati imuniteta bi u manjim sredinama, gde svako svakog poznaje, mogli da dovedu do podela na one "zdrave" i one koji su još uvek ranjivi.
Nesigurni podaci
Sa druge strane sertifikati su nesigurni i zbog toga što nauka jednostavno još ne poznaje dovoljno virus korone koji izaziva bolest COVID-19. Postoje informacije o pacijentima koji su se ponovno zarazili korona-virusom, nakon što su već jednom preboleli tu zarazu.
Nadalje, istraživanja u Kini i Italiji su pokazala različit nivo antitela kod oporavljenih pacijenata: neki su stvorili vrlo mali broj antitela, kod drugih je broj bio mnogo viši. I vreme inkubacije je veoma različito. Zato su, prema mišljenju mnogih naučnika, sertifikati imuniteta veoma nepouzdan mehanizam za sprovođenje strategije izlaska iz sadašnje situacije.
Još jedan problem predstavlja količina naučnih radova koji pristižu u relevantne medicinske časopise, jer jednostavno nema dovoljno virologa koji bi verifikovali zaključke tih studija. Tako da će potrajati dok medicinski časopisi ne počnu da objavljuju studije na koje će naučnici u ostatku sveta moći u potpunosti da se oslone u borbi protiv korona-virusa.
Čitajte nas i preko DW-aplikacije za Android
Virusi, bakterije i drugi izazivači bolesti stalno pokušavaju da ugroze naše telo. Najčešće u tome ne uspevaju, zahvaljujući našem imunom sistemu koji neprestano radi. To je težak posao, trebalo bi da ga cenimo. (02.04.2020)
Paralelno teku dve vrste istraživanja – razvoj vakcine i rad na krvnom serumu – iz krvi pacijenata koji su preležali infekciju. U njihovoj krvi nalazi se mnoštvo različitih antitela koja bi mogla da suzbiju korona-virus. (20.03.2020)
Virusi, bakterije i drugi izazivači bolesti stalno pokušavaju da ugroze naše telo. Najčešće u tome ne uspevaju, zahvaljujući našem imunom sistemu koji neprestano radi. To je težak posao, trebalo bi da ga cenimo. (02.04.2020)
Paralelno teku dve vrste istraživanja – razvoj vakcine i rad na krvnom serumu – iz krvi pacijenata koji su preležali infekciju. U njihovoj krvi nalazi se mnoštvo različitih antitela koja bi mogla da suzbiju korona-virus. (20.03.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53085069' lang='srb' type='mono' source='https://www.dw.com/sr/sr/nemački-humanitarci-na-balkanu-u-vreme-korone/a-53085069' term='COVID'>
„Aktivirali smo program hitne pomoći i odmah proverili šta hitno nedostaje u zdravstvenim ustanovama i manjim bolnicama u regionu. Najviše nedostaje zaštitne medicinske opreme", objašnjava Timo Stegelman, šef programa za Jugoistočnu Evropu i zamenik direktora humanitarne organizacije „Help".
Akcenat je na doniranju manjih stvari: sredstvima za dezinfekciju, jednokratnim rukavicama od lateksa, maskama, zaštitnim naočarima, a nedostaje i toplomera, tvrdi Stegelmann. A donacija respiratora, kojih hronično nedostaje u regionu, to je malo teži projekat:
„Sa donacijom medicinskih uređaja smo vrlo oprezni, jer to moraju biti uređaji koje medicinsko osoblje na terenu poznaje. Ne želimo da nabavimo uređaj koji na kraju stoji u ćošku, jer niko ne zna da koristi".
Međutim, potrebe nisu svuda iste: „U romskim zajednicama na primer nedostaje i vode, tako da je to još veći problem. Svi govore - perite ruke - ali ako nemaju vode, ne mogu ni prati ruke". U Jugoistočnoj Evropi su prvenstveno ugroženi upravo Romi i migranti, poručuju iz ove organizacije. Iz tog razloga, u Crnoj Gori Help pomaže romskim porodicama i deli im higijenske pakete.
U BiH i Kosovu organizacija "Help" podržava i nekoliko udruženja žena koje sada šiju maske. „Ta udruženja ni sama nemaju puno, ali su nam naglasili da žele da budu solidarni i doprinesu svojoj zemlji i nama", govori Stegelmann. „Help" kupuje materijal i ostali materijal za šivenje, a žene besplatno šiju. Radi se o dva udruženja žena na Kosovu i dva u BiH – u Jablanici i Konjicu.
Materijal je obezbedio Help
Help: Pomoć za manje gradove i sela u regionu
Humanitarna organizacija „Help" (Help – Pomoć sa samopomoć) sa sedištem u Bonu već 15 godina se aktivno angažuje u BiH, Crnoj Gori, Srbiji, Albaniji i na Kosovu, gde redovno implementira različite projekte koji imaju za cilj integraciju romske populacije i podršku malim preduzećima. Angažuju se uglavnom u manjim gradovima i selima, jer, kako kažu, tamo najviše nedostaje sredstava i kapaciteta.
Kada su u pitanju ukupna novčana sredstva za region, ove godine „Help" na Kosovu implemenira projekte vredne milion evra, u BiH 800.000 evra, u Crnoj Gori 400.000, a u Srbiji 9 miliona evra.
U sklopu programa hitne pomoći za borbu protiv pandemije pomoć za zemlje regiona je samo oko 150.000 evra. „Obzirom da smo u ovom slučaju prvenstveno upućeni na privatne donatore, a ne na EU ili druge zemlje, iznos nije visok. Nažalost manje se ulaže novca region, ali za nas je svaki evro važan i pomaže nam da obavljamo naš posao", navodi on.
Help na Balkanu
Inicijativa za pomoć Goraždu
Nisu retke uplate osoba sa imenima čije poreklo vodi iz regiona, naglašava Stegelman, a postoje i konkretne inicijative iz nemačke dijaspore.
Jednu od njih su na društvenim mrežama pokrenule Irma Imširović i Minela Vilić poreklom iz Goražda, koje trenutno žive u Berlinu i Sarajevu.
„Osnova namera naše akciji je pomoć u nabavci osnovne medicinske opreme kao što su zaštitne maske, viziri kao i dezinfekciona sredstva", govori Irma Imširović u razgovoru za DW.
Obzirom da nije bilo lako organizovati inicijativu i prikupiti donacije od ljudi iz različitih delova svieta, Irma i Minela su stupile u kontakt sa organizacijom „Help" koja im je pomogla u tome i preko čijeg računa se vrše uplate.
„Help još uvek može da nabavi potrebnu robu i to je bilo odlučujuće, jer su granice zatvorene i sve je teže doći do zaštitne medicinske opreme", objašnjava Imširović. Akcija je trajala sedam dana - do 7.4. - i od prikupljenog novca će „Help" u dogovoru sa lokalnom bolnicom nabaviti neophodnu robu za Goražde.
„Skromni doprinos nemačkog ASB-a bosanskoj borbi protiv COVID-19"
Jedna od nemačkih organizacija koja takođe pomaže je i ASB (Udruženje radnika Samarićana) čije je sedište u Berlinu. Iz ove organizacije su nam poručili da u region trenutno ulažu ukupno 55.000 evra. U BiH i Srbiji po 15.000, na Kosovu 10.000, a u Crnoj Gori, Hrvatskoj i Severnoj Makedoniji po 5.000 evra.
Organizacija pruža podršku, baš kao i „Help", putem doniranja tečnosti za dezinfekciju, maski za lice, te druge zaštitne opreme – kako partnerskim organizacijama, tako i zdravstvenim ustanovama, državnim institucijama, te ugroženim društvenim grupama. U Bosni i Hercegovini su na primer pomogli pri opremanju karantinskih stanica.
„Reč je o ukupno 142 kreveta, od kojih je 50 u Konjicu, 70 u Republici Srpskoj i još 22 u ostatku FBiH", tvrdi Hilke Folmer, portparolka ove organizacije.
U saopštenju za medije (od 4.4.) pod naslovom „Skromni doprinos nemačkog ASB-a bosanskoj borbi protiv COVID-19" iz ovog udruženja navode i da su donirani kreveti „domaće proizvodnje, proizvedeni u BiH i njihova nabavka je doprinela stimulaciji domaće proizvodnje nameštaja u vremenu pandemije, te delom i zapošljavanju lokalnog stanovništva".
Pomoć najugroženijima
U Hrvatskoj se u saradnji sa organizacijom „Srce" ASB posebno angažuje za decu i osobe sa poteškoćama u razvoju, kojima dostavljaju higijenske artikle, tečnost za dezinfekciju, a za njihove negovatelje zaštitnu odeću.
U Beogradu planiraju da podrže izgradnju prihvatilišta za beskućnike, a u Crnoj Gori sa partnerskom organizacijom Alga pomažu bolnicu u Nikšiću, dok u Severnoj Makedoniji planiraju video-kampanju „Heroj mog komšiluka" o ljudima koji pomažu drugima za vreme pandemije.
Čitajte nas i preko DW-aplikacije za Android
Dosadašnja podrška muslimanskih zemalja Bosni i Hercegovini u pandemiji korona-virusa je simbolična. Kritičari kažu da sa muslimanskim svetom treba graditi državničke, a ne podaničke odnose. (08.04.2020)
On se bori za živote, on preti građanima, on ih teši. Da li drakonske mere u borbi protiv pandemije i stalni nastupi pred kamerama politički jačaju ili slabe Aleksandra Vučića? Sagovornici DW imaju različita viđenja. (07.04.2020)
Kriza ostavlja mnoge bez posla, prvi su na udaru oni sa privremenim ugovorima. Državljani Srbije i drugih zemalja Zapadnog Balkana u Nemačkoj mogu u tom slučaju računati na pomoć samo ako imaju stalnu dozvolu boravka. (06.04.2020)
Mere koje je Šabac preduzeo od pojave koronavirusa u Srbiji mogu se nazvati uzornim. Grad je po broju zaraženih na samom dnu tabele u Srbiji. To su razlozi za razgovor sa gradonačelnikom Šapca Nebojšom Zelenovićem. (09.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53075992' lang='srb' type='mono' source='https://www.dw.com/sr/sr/covid-19-specijal/a-53075992' term='COVID'>

</doc>
<doc docid='dw_53073348' lang='srb' type='mono' source='https://www.dw.com/sr/sr/univerzitet-džons-hopkins-stručnjaci-za-koronu/a-53073348' term='COVID'>
Harvard, Jejl, Džons Hopkins? Prve dve institucije su svetski poznate i važe kao najpoznatiji elitni univerziteti SAD. No, u vremenima korone, stručnjaci Univerziteta Džons Hopkins (JHU) u Baltimoru u Merilendu, u prvim su redovima kada treba informisati javnost i proučiti virus. Zvanične brojke iz kojih se vidi koliko ljudi je u nekoj zemlji umrlo od korona-virusa, ili kojima se meri koliko brzo se virus širi, najbrže dolaze sa Univerziteta Džons Hopkins.
Na interaktivnoj karti koju je sačinio Centar za sistemske nauke renomiranog univerziteta u Merilendu, tačno može da se prati koliko ima slučajeva korone. Tako je nemačka javnost u ponedeljak saznala da je Nemačka prešla prag od 100.000 infekcija.
Onaj ko na karti zumira SAD, može da se informiše čak o stanju u pojedinim okruzima. Tako je u sredu pisalo da je u Autagami kauntiju u Viskonsinu bilo 25 potvrđenih slučajeva korona-virusa, uključujući i jedan smrtan slučaj. Makro-pregled pokazuje da SAD sada imaju najbiše slučajeva korone, više od zemalja kao što su Španija, Italija ili Nemačka.
Korisne informacije
Pogon kompanije „Kiagen“ u blizini Kelna, koji proizvodi testove na COVID-19, povećao je proizvodnju na milion i po testova mesečno. Test je unapređen i dijagnostifikuje prisustvo korona-virusa za samo sat vremena. (25.03.2020)
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Sistem snabdevanja Nemačke i Evrope lekovima neotporan je na krizne situacije. To je potvrdila i kriza sa korona-virusom. Postoji greška u sistemu, a to je direktno povezano s Kinom. I rešenje uopšte nije jednostavno. (05.03.2020)
Otkako je zavladala pandemija korona-virusa, sve manje ljudi se obraća službi hitne pomoći – čak i oni sa simptomima srčanog ili moždanog udara. Oboleli od raka odlažu lečenje. To je fatalna greška, kažu lekari. (07.04.2020)
Virus Sars CoV-2 nije se pojavio u američkoj ili kineskoj laboratoriji. Na čoveka je prešao sa životinje. Da bi se taj rizik u budućnosti bar smanjio, bilo bi pametno uvesti globalnu zabranu trgovine divljim životinjama. (27.03.2020)
Da bi imali tako detaljan pregled, naučnici JHU prikupljaju podatke od Svetske zdravstvene organizacije (SZO). Regionalnih i državnih ministarstava zdravlja i iz lokalnih medijskih izveštaja. JHU je svoju interaktivnu kartu prvi put prezentirao 22. januara.
Portal je „napravljen da bi se istraživačima, državnim institucijama i javnosti stavila na raspolaganje alatka pomoću koje zaraza moće da se prati u realnom vremenu", kaže Loren Gardner iz JHU na svom blogu.
Drugi naučnici JHU naveliko rade na sticanju novih saznanja o virusu. Piter Tilen i Tomas Mehoki, molekularni biolozi, pokušavaju da dešifruju genom SARS-CoV-2. Tako možemo doći do dragocenih informacija. „Na osnovu genoma koje mi vidimo (ovde u Merilendu) možemo da zaključimo koliko je otprilike bilo pozitivnih slučajeva u ovoj saveznoj državi", kaže Mehoki u intervjuu za jedan internet-sajt JHU." „Tako možemo bolje da razumemo veličinu problema. I to je posebno važno, jer u nekim mestima se vrši samo ograničen broj testova".
Prvoklasna terapija i istraživanja
Medicinari JHU sada testiraju jednu novu metodu terapije protiv ovog virusa. Formirali su mrežu bolnica u čitavoj zemlji u kojima se proučava krvna plazma pacijenata koji su ozdravili. Nadaju se da bi infuzijom plazme osoba koje su preživele „mogli sa de leče teško oboleli COVID-19 pacijenti i da bi njome mogao da se ojača imuni sistem medicinskog osoblja", saopštio je Univerzitet.
Onaj ko se od virusa leči u bolnici tog univerziteta, ima sreće. Ta bolnica je jedna od najboljih u SAD. Na rang-listi najboljih bolnica u SAD koju pravi „Ju es njuz end vorld report" ona je u sezoni 2019/20 bila na trećem mestu, kao i u protekle tri godine. A gerijatrijsko odeljenje je na aktuelnoj listi čak na prvom mestu i važi kao najbolje specijalističko odeljenje svoje vrste u SAD.
JHU ima sjajne rezultate i kada je reč o istraživanju zdravlja. Proteklih godina, master-studije na odseku za javno zdravlje na tom Univerzitetu su na listi „Ju es njuz end vorld reporta" stalno važile kao najbolje. Sa tog univerziteta potiče za sada 18 dobitnika Nobelove nagrade za medicinu – poslednji put su tu nagradu dobila dva tammošnja istraživača 2019. godine.
Nije nikakvo čudo što su istraživači i stručnjaci JHU u prvim borbenim redovima u borbi protiv korona-virusa.
Čitajte nas i preko DW-aplikacije za Android
Pogon kompanije „Kiagen“ u blizini Kelna, koji proizvodi testove na COVID-19, povećao je proizvodnju na milion i po testova mesečno. Test je unapređen i dijagnostifikuje prisustvo korona-virusa za samo sat vremena. (25.03.2020)
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Sistem snabdevanja Nemačke i Evrope lekovima neotporan je na krizne situacije. To je potvrdila i kriza sa korona-virusom. Postoji greška u sistemu, a to je direktno povezano s Kinom. I rešenje uopšte nije jednostavno. (05.03.2020)
Otkako je zavladala pandemija korona-virusa, sve manje ljudi se obraća službi hitne pomoći – čak i oni sa simptomima srčanog ili moždanog udara. Oboleli od raka odlažu lečenje. To je fatalna greška, kažu lekari. (07.04.2020)
Virus Sars CoV-2 nije se pojavio u američkoj ili kineskoj laboratoriji. Na čoveka je prešao sa životinje. Da bi se taj rizik u budućnosti bar smanjio, bilo bi pametno uvesti globalnu zabranu trgovine divljim životinjama. (27.03.2020)
Pogon kompanije „Kiagen“ u blizini Kelna, koji proizvodi testove na COVID-19, povećao je proizvodnju na milion i po testova mesečno. Test je unapređen i dijagnostifikuje prisustvo korona-virusa za samo sat vremena. (25.03.2020)
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Sistem snabdevanja Nemačke i Evrope lekovima neotporan je na krizne situacije. To je potvrdila i kriza sa korona-virusom. Postoji greška u sistemu, a to je direktno povezano s Kinom. I rešenje uopšte nije jednostavno. (05.03.2020)
Otkako je zavladala pandemija korona-virusa, sve manje ljudi se obraća službi hitne pomoći – čak i oni sa simptomima srčanog ili moždanog udara. Oboleli od raka odlažu lečenje. To je fatalna greška, kažu lekari. (07.04.2020)
Virus Sars CoV-2 nije se pojavio u američkoj ili kineskoj laboratoriji. Na čoveka je prešao sa životinje. Da bi se taj rizik u budućnosti bar smanjio, bilo bi pametno uvesti globalnu zabranu trgovine divljim životinjama. (27.03.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_53057783' lang='srb' type='mono' source='https://www.dw.com/sr/sr/nemci-polako-gube-strpljenje/a-53057783' term='COVID'>
„Uprkos tome što se u Nemačkoj smanjuje broj novih infekcija korona-virusom, prerano je govoriti o poboljšanju situacije", kaže Lotar Viler predsednik Instituta Robert Koh po čijim podacima je do sada (7.04) bilo inficiarno ukupno više od 103.000 ljudi, od kojih je izlečeno 33.300 a umrlo 1861. Aktuelno je u Nemačkoj infiicirano oko 68.000 ljudi.
Mada u Nemačkoj nije proglašeno vanredno stanje, javni život je potpuno zamro, a radi samo ono što je neophodnoza svakodnevne potrebe ljudi. Ispitivanja javnog mnjenja su pokazala da su građani uglavnom zadovoljni merama vlasti, podržao ih je i akademski deo društva, dok im se privreda gunđajući povinovala.
Koliko će sve ovo trajati?
Međutim, kako vreme prolazi sve glasnija je diskusija o tome da li su restriktivne mere još uvek primerene a pre svega se postavlja pitanje - koliko će trajati. Mnogi ključni političari na to imaju kratak odgovor: budite strpljivi.
Vlasti u Nemačkoj su zaslužile „veliko priznanje" za aktivnosti u korona krizi, ali greše time što „odbijaju raspravu o ublažavanju i kraju ograničenja", kaže profesor teologije Peter Dabrok, predsedavajući nemačkom Savetu za etiku.
Peter Dabrok
On ne prihvata kontraargument političara koji kažu da ne žele da bude lažnu nadu: „Ljudima je nada potrebna, ona ih motiviše da istraju."
Dabrok je pozvao na otvorenu raspravu o postepenom ublažavanju ograničenja, na takmičenje najboljih ideja i predloga: „Prerano je za otvaranje, ali nikada nije prerano razmišljati o kriterijumima za otvaranje." Nemački savet za etiku je takođe upozorio da bi s vremenom moglo da nestane poverenje stanovništva u vlasti i istakao da ova kriza nije trenutak izvršne vlasti, već „demokratski legitimisane politike".
Maraton a ne sprint
„Do sada preduzete mere vlasti su uglavnom paušalne, nediferencirane i ne baš precizne", kaže 14 autora studije Održiva borba protiv pandemije korona-virusa. Preporuke za fleksibilnu strategiju prilagođenu riziku. Onipolaze od toga da pre 2021. nije realno očekivati efikasnu vakcinaciju ili terapiju. A ako se uspori širenje infekcije, što je cilj dosadašnjih mera u Nemačkoj, pandemija može da potraje - i to ne samo nekoliko meseci, već i dobar deo naredne godine. To znači da borba protiv korona-virusa mora mnogo više da liči na maraton nego na sprint.
Trinaest profesora univerziteta i jedan lekar takođe smatraju da je pogrešno suprotstavljati zaštitu zdravlja na jednoj i produktivnu ekonomiju na drugoj strani. Jer, uz nekontrolisano širenje virusa nije moguć ni pozitivan razvoj ekonomije, a štetni efekti postojećih restriktivnih mera ne pogađaju samo ekonomiju, već i zdravstvo, društvo i politiku.
Njihov izlaz iz korona-krize opisuju kao optimalnu kombinaciju razumne borbe protiv pandemije i prilagođavanja restriktivnih mera - zavisno od toga o kojim se ljudima, regionima i sektorima društva i privrede radi.
Oni predlažu formiranje regionalnih operativnih grupa širom Nemačke koje bi koordinisalanacionalna corona taskforce sa zadatkom da politici nude predloge mera, da prate njihovo sprovođenje i da se bave komunikacijom sa javnošću.
Pri postupenom ukidanju restrikcija trebalo bi u obzir uzeti četiri kriterijuma: rizik od infekcije SARS-Cov-2 i od teškog oboljenja COVID-1, relevantnost nekog područja poslovnog i društvenog života i mogućnost uvođenja i poštovanja mera zaštite.
Ovi stručnjaci recimo predlažu da bi prvo trebalo otvoriti sektore sa malim rizikom od infekcije, kao što su visoko automatizovane fabrike i one u kojima su manje ranjivi ljudi, kao vrtiće i škole. Takođe bi ranije mogli da se otvore regioni u kojima ima malo inficiranih i u kojima je mali potencijal za širenje virusa, kao i regioni u kojima je postignut visok stepen imuniteta. To važi i za regione sa slobodnim kapacitetima u zdravstvu.
Zaštiti samo rizične grupe
U jednoj drugoj studiji pod naslovom Poboljšati bazu podataka, ciljno razviti prevenciju i zaštititi građanska prava grupa od šestoro vrhunskih stručnjaka u oblasti zdravstva, napominje da su sadašnji podaci kojima se raspolaže i na osnovu kojih se donose političke odluke - nepotpuni i nepouzdani.
Oni kažu da su opšte preventivne mere (npr. fizičko distanciranje) teoretski slabo zasnovane, te da je njihova efikasnost ograničena i paradoksalna (što su efikasnije, veći je rizik od „drugog talasa") i dovode do kolateralne štete kao što su socijalni problemi i ugrožavanje demokratije i građanskih prava. Treba imati u vidu dugoročne posledice restrikcija po zdravlje ljudi, jer studije pokazuju da povećanje nezaposlenost dovodi do više slučajeva srčanih udara, povišenog krvnog pritiska i depresije.
Slično drugim epidemijama, restrikcije se moraju postepeno zamenjivati merama usmerenim na četiri uzajamno zavisne rizične grupe, a to su: starije osobe, hronični i drugi bolesnici koji pate od više bolesti, institucije kao što su starački domovi i bolnice i spontana lokalna žarišta. Oni ističu da će širenje virusa u narednom periodu biti dominatno u pomenutim institucijama, a da će se smanjiti putem indivudalnog kontakta. Takođe predlažu da se napravi jednostavan test odnosno bodovni sistem na osnovu poznatih rizika, koji bi mogao da se primenjuje na osobe i grupe.
Neshvatljivo je da deca i mlađi ljudi ne mogu slobodno da se kreću, ako ne kontaktiraju starije ljude, kažu autori ove studije i stoga predlažu ublažavanje restriktivnih mera, ali po uslovom da se prethodno zaštite stariji građani.
Napomene:
Nemačka ima 83 miliona stanovnika, od kojih su oko polovina zaposleni, a četvrtina penzioneri - privreda je najjača u Evropi, četvrta u svetu, a BDP po glavi stanovnika je na 8. mestu u EU i na 18. mestu u svetu.
Nemački savet za etiku bavi se velikim pitanjima života. Svojim izjavama i preporukama pruža orijentaciju za društvo i politiku. Članove (28) imenuje predsednik nemačkog Bundestaga.
Čitajte nas i preko DW-aplikacije za Android
Austrija odmah posle Uskrsa popušta drastične mere u borbi protiv korona-virusa. Biće otvorene male radnje, dok bi od početka maja trebalo da se otvore sve prodavnice i frizerski saloni. Dosadašnje mere daju rezultate. (06.04.2020)
Zbog korona-virusa, Srbija se odlučila na najoštrije mere, i to u relativno kratkom periodu. S druge strane, Nemačka je odlučila da se, umesto zabrane kretanja, uvede zabrana kontakata. Otkuda ta razlika? (25.03.2020)
Pandemija koronavirusa potpuno nam je promenila svakodnevicu. Na snazi su stroge mere izolacije, škole i vrtići su zatvoreni a turizam i privreda pred kolapsom. (31.03.2020)
Nemačka je donela nove opsežne mere u borbi protiv širenja korona-virusa. Komentatori štampe ističu da je to bilo neophodno, ali da je sada i demokratija na testu – jer slobode ne mogu biti ograničene neograničeno. (23.03.2020)
U Nemačkoj se raspravlja kada i po kojim kriterijumima popustiti mere protiv širenja virusa. Većina komentatora nemačkih listova misli da se to neće desiti brzo i lako i da je bolje na vreme to objasniti građanima. (06.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52986420' lang='srb' type='mono' source='https://www.dw.com/sr/sr/korona-da-li-će-turska-postati-nova-italija/a-52986420' term='COVID'>
Spisak iz zvaničnog registra umrlih grada Istanbula kružio nekoliko sati društvenim mrežama i medijima na internetu pre nego što je pristup blokiran. Na tom spisku su bili navedeni smrtni slučajevi od dan ranije – imena umrlih, datum rođenja i uzrok smrti za ukupno 255 osoba. Kao uzrok smrti COVID-19 je naveden 20 puta.
Turski ministar zdravlja bio je primoran da objasni šta se dogodilo, jer je za isti taj dan, 28. mart, njegovo Ministarstvo objavilo da ima samo 16 smrtnih slučajeva od posledica infekcije korona-virusom – i to u čitavoj Turskoj. Prvo objašnjenje ministra je glasilo da je, čini se, još četvoro ljudi umrlo nakon što je on objavio brojke. Bilo je potrebno da prođe još dan i po pa da istanbulsko komunalno preduzeće koje upravlja grobljima prizna da je greška bila njihova. Ministar je u pravu, saopštili su iz tog preduzeća.
Sumnja i nepoverenje u informacije vlasti, međutim, ostaju. Sumnjičav je i zamenik turske lekarske komore Ali Čerkezoglu. On kaže da „brojkama moramo da verujemo, ali ne moramo da ih prihvatamo, već bismo morali da ih preispitamo. Jer ako odgovorni u zemlji ne sprovode dovoljno testova, onda se mora razgovarati o tome da li je to stvarna statistika u ovoj zemlji“, kaže Čerkezoglu.
Broj slučajeva 50 put veći?
To o čemu Čerkezoglu priča je osetljiva tema. Relativno mali broj zaraženih bi, kaže, mogao da ima veze s malim brojem testiranja. Od izbijanja epidemije do proteklog vikenda u Turskoj je testirano manje od 50.000 ljudi – toliko se u Nemačkoj testira za samo jedan dan. Neki stručnjaci smatraju da je broj nepoznatih slučajeva u Turskoj 50 puta veći.
Jedrene: ljudi na pijaci sa zaštitnim maskama
Ali čak ni na zvanične statistike vlada nije bila dovoljno pripremljena, tvrdi Omer Faruk Gergerlioglu, lekar i poslanik opozicione kurdske Demokratske partije naroda (HDP). „Ministarstva su se pravila kao da virus neće pogoditi Tursku. Ali Turska je zemlja koja ima intenzivan trgovinski i putnički saobraćaj s Kinom. A kad je virus došao do Irana, bilo je jasno da će doći i u Tursku“, kaže Gergerlioglu.
U međuvremenu su škole, fakulteti i većina prodavnica zatvoreni. Ljudi su pozvani da ne napuštaju svoje kuće i stanove. Svi letovi ka inostranstvu su otkazani. Putovanja unutar zemlje su moguća samo uz odobrenje. Vlasti su u karantin stavile oko 40 opština.
To je, međutim, jedina informacija o tome koje su regije posebno pogođene. Aliju Čerkezogluu iz lekarske komore to nije dovoljno: „Želimo da se javnost transparentno informiše, i to ne samo svake večeri o novim brojkama zaraćenih i umrlih. Mora biti navedeno više detalja, pri čemu imena pacijenata moraju da se drže u tajnosti. Turska ima problem s transparentnošću – kad je korona u pitanju, ali i kad je svaka druga tema u pitanju“, kritikuje lekar Čerkezoglu.
Njegov kolega i političar Gergerlioglu upozorava na još jedna mogući problem: situaciju u zatvorima. Opasnost od zaraze u pretrpanim zatvorima je, kaže, velika. Ministar pravosuđa Abdulhamit Gul, međutim, tvrdi: „Ukoliko dođe do zdravstvenih problema, zatvorenici će se odmah transportirati u bolnice. Tek nakon što ozdrave biće vraćeni u zatvore. Nakon toga će 14 dana biti izolovani dok se ponovno ne vrate u svoje ćelije.“
Opasnost od korone u pretrpanim zavorima
Vlada ipak planira da izmeni Krivični zakon što bi omogućilo da oko 300.000 zatvorenika bude pušteno na slobodu. Zato udruženja žena strahuju da bi na slobodu mogli da budu pušteni i oni koji su počinili seksualno nasilje. Vlada ih umiruje, podseća da je predlog izmena zakona još u fazi glasanja, ali i da će ubice i osuđenici zbog seksualnih zločina i terorizma ostati iza rešetaka.
Advokat i novinar Gekčer Tahinčioglu strahuje da bi vlada mogla da iskoristi korona-krizu kako bi na slobodu pustila one koji su joj bliski, a omražene kritičare i navodne teroriste i dalje da zadrži u zatvoru i izloži ih korona-opasnosti: „Pri tom mislimo uglavnom na one zatvorenike koji nisu učestvovali u oružanim akcijama, niti imaju direktne veze s terorističkim organizacijama“, kaže Tahinčioglu uz tvrdnju da su mnogi završili u zatvoru zbog svog mišljenja, „recimo mnogi pisci, novinari ili političari“.
A među njima su i lekari i drugo medicinsko osoblje – ljudi koji će Turskoj u narednim nedeljama najverovatnije biti potrebni više nego ikada do sada.
Čitajte nas i preko DW-aplikacije za Android
Organizacije za zaštitu građanskih prava i kritičari u Evropskoj uniji u novom mađarskom zakonu vide pretnju demokratiji. Da li će i drugi početi da kopiraju Orbanov recept? (31.03.2020)
Članice Evropske unije se bore protiv epidemije korona-virusa, a desetine hiljada izbeglica u pretrpanim grčkim kampovima ne mogu ni napred ni nazad. Lekari upozoravaju na moguću zarazu. (01.04.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52961331' lang='srb' type='mono' source='https://www.dw.com/sr/sr/digitalni-nadzor-pomaže-protiv-koronavirusa/a-52961331' term='COVID'>
Da li bi i Nemačka trebalo više da se okrene digitalnom nadzoru građana u borbi protiv korona-virusa? Vlada u Berlinu i dalje nije složna oko tog pitanja. S jedne strane, vladin poverenik za poverljivost ličnih podataka Ulric Kelber (SPD), a s druge nemački ministar zdravlja Jens Špan (CDU).
U intervjuu za list „Cajt“, ministar Špan ukazuje na primer Južne Koreje: „Vidimo kako je jednoj demokratskoj državi kao što je Južna Koreja uspelo da obuzda virus uz pomoć podataka dobijenih iz mobilnih telefona građana“. Pomoću tih podataka se uspelo da se brzo identifikuju svi kontakti s kojima je bila zaražena osoba i tako su mogla da budu lokalizovana moguća žarišta zaraze. Jer svi su onda bili zamoljeni da ostanu u karantinu.
„Ako tražimo izlaz kako da izađemo iz sada neophodnih mera ograničenja (ličnih) sloboda, onda nećemo moći da izbegnemo digitalni nadzor kontakata, dakle treking (praćenje) mobilnih telefona, misli ministar zdravlja Špan.
Jens Špan: Ako tražimo izlaz, onda nećemo moći da izbegnemo digitalni nadzor kontakata
Ali vladin poverenik za poverljivost ličnih Kristof Štajn nije tog mišljenja: „Trebalo bi da izbegnemo da, zbog straha koji vlada, više ne obraćamo pažnju na zaštitu podataka. Kada bi sse vakog jutra na radiju čitala imena svih zaraženih, to bi mnogi građani sigurno smatrali neprimerenim“, kaže Štajn.
Već bio u Zakonu – pa izbačen
Nemačka vlada je početkom prošle nedelje prihvatila dodatak Zakonu o zaštiti od zaraze u kojem je izvorno bila mogućnost digitalnog trekinga lokacija na kojima je boravio korisnik mobilne mreže. Ali nakon kritike poverenika za zaštitu privatnosti, ta odredba je ipak izbačena.
Poverenik Štajn, povrh toga, smatra da čitava ta rasprava uopšte nije potrebna: „Takvo praćenje lokacije korisnika ionako nije primenljiva u praksi: ti podaci se sakupljaju na osnovu podataka o ćelijama mobilne telefonije koji u nekim slučajevima mogu da pokrivaju područje u prečniku od nekoliko stotina metara. Tako ne može da se vidi da li su neke dve osobe bile jedna uz drugu ili na jednom i na drugom kraju ulice. Takva mera jednostavno nije odgovaajuća za sprečavanje zaraze.“
Stručnjaci tu metodu zovu triangulacija: prati se na kojim odašiljačkim stubovima se „prijavio“ mobilni telefon korisnika i na osnovu toga može da se odredi lokacija na kojoj se korisnik nalazi. U gradovima gde takvih repetitora ima mnogo, moguće je locirati nekoga u prečniku od par desetina metara, ali što je odašiljača manje – dakle već u predgrađu – i preciznost drastično pada.
Život u Južnoj Koreji se postepeno stabilizuje
„Apsurdno zatvaranje granica“
Korejsko-nemački filozof i teolog Bjung-Čul Han kaže da on u stvari ne može da razume tu nemačku raspravu o poverljivosti podataka. On u tome vidi suštinsku razliku u kulturi Azije i Europe, što komentariše i u jednom članku za španski list „El Pais“: „U Tajvanu i Južnoj Koreji nije zabranjeno napustiti kuću. Prodavnice i restorani nisu zatvoreni. 'Big Data' je u borbi protiv virusa mnogo efikasnija od apsurdnog zatvaranja granica“, piše Han, koji je do 2017. i u Berlinu predavao na Univerzitetu umetnosti.
U Aziji se protiv virusa ne bore samo virolozi i epidemiolozi, već pre svega računarski stručnjaci. Tamo se na digitalni nadzor ne gleda sa kritikama. Han smatra da su izvori takvog načina razmišljanja učenje Konfučija, ali i autoritativne tradicije u zemljama kao što su Tajvan, Singapur, Južna Koreja, Japan ili Kina. „Stanovništvo ima mnogo više poverenja u državu, a društvo se više doživljava kao kolektiv. Individualizam nije toliko izražen“, sumira Han.
Ali u zapadnim zemljama, a pogotovo u Nemačkoj, to nije samo stvar individualizma i lične slobode, odnosno uverenja da ima područja života koji se nikoga ne tiču, a pogotovo ne države. U Nemačkoj je tu još i bolno sećanje na policijsku državu nacističkog doba kad aje svaka privatnost bila „sumnjiva“. Zato su u Nemačkoj građani još osetljiviji na bilo kakav oblik državne kontrole, više čak nego i u nekim drugim državama Evrope.
Kontrola, ali bez kontrole
Zato i političar Zelenih Ralf Fiks, koji je do 2017. bio i u upravi fondacije „Hajnrih Bel“, postavlja načelno pitanje: „U Kini i Južnoj Koreji sakupljanje ličnih podataka i veštačka inteligencija (prepoznavanje osoba preko nadzornih kamera na ulicama, prim.ur.) imaju važnu ulogu u prekidanju lanca zaraze virusa COVID-19. Da li mi to ne želimo ili mi to ne možemo“, pita Fiks.
Uprkos svakoj nepoverljivosti, i u Evropi mnogi rade na nekom obliku digitalnog sprečavanja zaraze. „U Nemačkoj institut ’Hajnrih Herc’, ogranak instituta ’Fraunhofer’ radi na aplikaciji koja omogućava da se potpuno anonimno i bez geografske lokalizacije, čuvaju podaci o blizini i trajanju kontakata između osoba u protekle dve sedmice“, kaže Monik M. Kuglič iz tog instituta. Tom aplikacijom bi mogao da se rekonstruiše put zaraze, a pritom se oni trude da prilikom sakupljanja podataka poštuju sve propise o privatnosti koje važe i u Nemačkoj i Evropskoj uniji.
Naravno, ta aplikacija nije zamišljena kao nekakva prisila, već bi mogla da se ponudi za instalaciju onima koji to žele. „Uvereni smo da ćemo u narednim nedeljama biti u stanju da predstavimo to rešenje“, kaže Kuglič.
Čitajte nas i preko DW-aplikacije za Android
Organizacije za zaštitu građanskih prava i kritičari u Evropskoj uniji u novom mađarskom zakonu vide pretnju demokratiji. Da li će i drugi početi da kopiraju Orbanov recept? (31.03.2020)
Pandemija koronavirusa potpuno nam je promenila svakodnevicu. Na snazi su stroge mere izolacije, škole i vrtići su zatvoreni a turizam i privreda pred kolapsom. (31.03.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52967161' lang='srb' type='mono' source='https://www.dw.com/sr/sr/strah-od-korona-diktature/a-52967161' term='COVID'>
Napad je najbolja obrana. Viktor Orban je preventivno napao Evropsku uniju zbog mogućih kritika na račun zakona koji mu omogućava vanredna ovlašćenja. U jednom radijskom intervjuu, on je u ponedeljak (30.3.) rekao: „Jasno sam poručio gunđalima iz Evropske unije da sad nije vreme za pametovanja i pravna prepucavanja.“ Nakon krize će biti dovoljno vremena za diskusije, dodao je. „Ako već ne mogu da pomognu, a ne mogu, onda bar ne bi trebalo da smetaju Mađarima u odbrani.“
Evropska komisija je na tu polemiku odgovorila argumentima: pomaže se koliko je to moguće, izjavio je portparol Erik Mamer i dodao da Mađarska ima pravo na pet milijardi evra pomoći iz novog, posebnog fonda za borbu protiv korone – npr. kako bi poboljšala stanje u zdravstvu.
Osim toga, vlada u Budimpešti svake godine iz budžeta EU dobija milijarde evra. Mađarska je najveći neto-primalac sredstava Unije.
-pročitajte još: Korona u jugoistočnoj Evropi: karantin za pravnu državu
Kritike sa svih strana
Na kritike nije trebalo dugo čekati, a one nisu stigle samo iz Brisela. Generalna sekretarka Saveta Evrope Marija Pejčinović Burić, opomenula je da zemlje-članice moraju da očuvaju osnovna demokratska načela. Vremenski neodređeno i nekontrolisano vanredno stanje to ne može da obezbedi, dodala je. Debata u medijima je bitan element slobodarskog i demokratskog poretka, rekla je Pejčinović Burić.
Novim mađarskim zakonom predviđaju se zatvorske kazne za navodno „lažne“ informacije o koroni, pa i za one informacije koje objavljuju novinari. Postoji bojazan da bi time mogla da se sankcioniše ili čak spreči svaka vrsta izveštavanja koja se vladi u Budimpešti ne sviđa.
I OEBS-ova organizacija za zaštitu građanskih prava protestovala je protiv mađarskog zakonodavstva, jer smatra da nije u skladu s međunarodnim standardima. Brojne organizacije za zaštitu ljudskih i građanskih prava u Evropi kritikovale su mađarski zakon o vanrednim ovlašćenjima premijera Viktora Orbana, koji je parlament u Budimpešti usvojio u ponedeljak popodne.
Nadležni odbor u Evropskom parlamentu podsetio je da se merama u borbi protiv korona-virusa ne smeju kršiti osnovna prava i načela pravne države, niti demokratski principi. Od Evropske komisije se zahteva da proveri da li Mađarska još uvek ispunjava svoje obveze koje je preuzela Evropskim ugovorima.
Moć mađarskog parlamenta do daljeg je ograničena
S takozvanim Postupkom iz članka 7, EU može da pokrene proveru u slučaju da sumnja u kršenje vladavine prava i vrednosti EU. Moguća sankcija je privremena suspenzija prava glasa. Ili smanjivanje  sredstava iz fondova EU. Taj postupak se u praksi nije pokazao kao najefikasniji zato što se odluka mora doneti jednoglasno.
Protiv Mađarske taj postupak traje od 2018, a preti i Poljskoj. Te dve zemlje u Savetu EU mogu jedna drugu da „zaštite“. Postupak protiv Mađarske praktično je zamrznut. Nova Komisija pod vođstvom Ursule fon der Lajen najavljivala je da želi da se pozabavi tom temom, ali do sada se nije dogodilo ništa. U načelu, EU u ovom trenutku nema u rukama nikakva konkretna sredstva kojima bi mogla da deluje protiv Orbanovih ovlašćenja.
Kopiranje mađarskog recepta?
Potpredsednica Evropskog parlamenta, člaica nemačkog SPD Katarina Barli, boji se osim toga da bi i neki drugi državnici mogli da pokušaju da proguraju vanredna neograničena ovlašćenja: „Mađarska je svojevrsna avangarda za druge nacionaliste i populiste EU. I neki drugi koji bi hteli da budu autokrate – u Poljskoj, Litvaniji i drugde uvereni su da bi mogli da slede mađarski primer.“ Ako Orban uspe u svojoj nameri, to bi moglo da ih ohrabri, smatra Barli.
„Evropska unija je predugo čekala“, kritikuje nemačka političarka. Evropske institucije bi, smatra, Mađarsku morale da „izvedu“ pred Evropski sud. „Ali sumnjam da će Savet EU da preduzme išta u vremenima korona-krize.“
Sličnog je mišljenja i nemački poslanik u Evropskom parlamentu Sergej Lagodinski iz stranke Zelenih: „Nipošto ne smemo da tolerišemo korona-diktaturu. Nikakva vanredna situacija ne opravdava ukidanje parlamenta na neograničeno vreme.“
Strah mađarske opozicije
I mađarska EU-poslanica Klara Dobrev (Demokratska koalicija) strahuje da Orban želi da iskoristi sadašnju krizu kako bi zacementirao moć: „Ovde se ne radi o odgovoru na korona-krizu, već o Orbanovom konceptu iliberalne demokratije. On želi da demontira ono što je ostalo od opozicije i to tako što tvrdi da socijalisti blokiraju borbu protiv korone.“ Orbanu je potreban novi neprijetelj, jer više nema migranata, dodaje Dobrev.
OpozicijA u Mađarskoj, kaže naša sAgovornica, sadA od EU očekuje da jasno formuliše svoje stavove i sumnje, i da pokrene mehanizam koji bi pratio da li Mađarska još uvek poštuje načela pravne države.
Neopravdane kritike na račun Orbana?
S druge strane, Danijel Kaspari, poslanik Evropske narodne stranke u Evropskom parlamentu, na čutavu tu stvar gleda znatno opuštenije. Članstvo Orbanove stranke Fides u poslaničkoj grupi evropskih demohrišćana je doduše suspendovano, ali veze nisu u potpunosti prekinute, kaže Kaspari. On u vanrednim ovlašćenjima ne vidi toliko pokušaj preuzimanja moći, već više smatra da je to Orbanov pokušaj da svom stanovništvu demonstrira kako je sposoban da deluje.
Kaspari ipak smatra da je „uznemirujuće“ to što vanredno stanje nije vremenski ograničeno – mađarski parlament može doduše u svakom trenutku opet da ga ukine, ali da to bio morao da podrži i znatan deo poslanika Fidesa. Ta stranka u parlamentu ima dvotrećinsku većinu. Kaspari na kraju dodaje i da je pretnja kaznama za takozvano „nedozvoljeno izveštavanje“ o koronavirusu – pogrešan odgovor na opravdan problem.
Čitajte nas i preko DW-aplikacije za Android
Mađarska vlada za širenje korona-virusa krivi migrante, strane studente, opozicione političare i američkog milijardera Džordža Soroša. Za kritičare je to odvraćanje pažnje sa lošeg kriznog menadžmenta. (18.03.2020)
Ljudi moje generacije četvrti put doživljavaju vanredno stanje. Marta 1991, kada je suzavcem i tenkovima Milošević sačuvao vlast. Marta 1999, kada su bombe pale na Srbiju. Marta 2003, kada je ubijen Đinđić. I sada. (19.03.2020)
Parlamentarni izbori u Srbiji zakazni su za 21. jun 2020. godine. Pratimo javnu diskusiju.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52951539' lang='srb' type='mono' source='https://www.dw.com/sr/sr/kako-je-japan-stavio-virus-pod-kontrolu/a-52951539' term='COVID'>
Pod stablima trešanja u avenijama i parkovima u Japanu korona-virus je i ovog vikenda bio bar naizgled daleko. Ljudi su sedeli u hladovini, na pikniku, pili pivo i fotografisali se. „Hanami, tradicija posmatranja trešnjinog sveta, za nas Japance najvažnija je stvar u godini“, kaže jedan radnik u parku Ueno u Tokiju.
Kontrast u odnosu na Evropu ne može biti veći. Japan je do sada prijavio oko 1.600 osoba zaraženih korona-virusom, preminule su 52. Brojke bi morale da budu daleko veće, jer je Japan gusto naseljen, ima veliki broj starijih ljudi i veoma tesne kontakte sa susednom Kinom. U januaru je 925.000 Kineza doputovalo u Japan, u februaru ih je bilo samo 89.000. Uprkos tome, vlada u Tokiju preduzela je odgovarajuće mere. Premijer Šinzo Abe naredio je da se dve nedelje uoči praznika zatvore škole, a sve manifestacije su otkazane. Istovremeno, prodavnice i restorani ostali su otvoreni, a samo manji broj Japanaca radi od kuće.
Nepoverenje u vladu zbog Fukušime
Slabo širenje virusa Covid-19 u početku je izazvalo sumnju da se istina zataškava. „Na početku nuklearne katastrofe u Fukušimi vlada nije htela da prizna topljenje nuklearnih štapova, tako da danas vlada veliko nepoverenje prema zvaničnim podacima“, kaže sociološkinja Barbara Holthus iz Nemačkog instituta za japanske studije u Tokiju.
-pročitajte još: Šveđani to rade drugačije
Iako ima kapacitet za dnevno uradi 6.000 testova, Japan je do pretprošle nedelje uradio samo 14.000 – 20 puta manje nego u Južnoj Koreji, koju je pandemija korona-virusa teško pogodila. „Ispituju se samo pacijenti s najtežim simptomima“, kaže virolog Masahiro Kami s Instituta za istraživanje medicinskog upravljanja.
Politikolog Koiči Nakano smatra da je premijer Abe do poslednjeg trenutka želeo da Japan bude sigurna zemlja kako ne bi izgubio Olimpijske igre. One su u međuvremenu ipak otkazane.
Da li je japanska vlada do poslednjeg trenutka želeo da pokaže da Olimpijske igre mogu da budu održane?
Stručnjaci pri japanskom Ministarstvu zdravlja takve kritike kategorički odbacuju: testovi se ne obavljaju po čitavoj zemlji zato što se naglasak stavlja na mesta gde bolest najčešće izbija. Tako je npr. nakon izbijanja zaraze u jednoj osnovnoj školi na severu ostrva Hokaido donesena odluka da se tamo sve škole zatvore i da se proglasi vanredno stanje. Nakon tri nedelje virus je prestao da se širi.
„Mali broj testova trebalo bi da omogući da medicinska sredstva ostanu dostupna za teže infekcije“, kaže nemački politikolog Sebastijan Maslov sa univerziteta u Tokiju.
Naklon umesto rukovanja
Poznavaoci prilika u Japanu ukazuju na još neke specifičnosti. Prvo, naklonom se smanjuje rizik od infekcije, nema rukovanja niti ljubljenja u obraz. Takođe, stanovništvo se od ranog detinjstva disciplinovano pridržava elementarnih higijenskih pravila. „Pranje ruku, ispiranje grla sredstvom za dezinfekciju, ali i nošenje maski deo su naše svakodnevice, za to nije potreban korona-virus“, kaže jedna Japanka, inače majka dvoje dece. Zato je od februara bilo lako preći na anti-infekcijski modus. Otada su na ulazima u sve prodavnice i druge ustanove postavljena sredstva za dezinfekciju ruku. Nošenje maski postalo je građanska dužnost.
-pročitajte još: Uzrok zaraze: Ne radi se o krivici, već o odgovornosti
Još pre novog korona-virusa, u Japanu je godišnje korišćeno 5,5 milijardi maski za lice, dakle 43 maske po osobi. Potražnja za zaštitnim maskama toliko je porasla da ih je u prodavnicama ponestalo. Nove količine prodaju se racionalizovano, ispred prodavnica ljudi strpljivo stoje u redovima. Mnoge prodavnice nude komade tkanine i filtere za kafu s uputstvima za izradu sopstvenih maski.
U Japanu se o higijeni vodi računa još od malih nogu
„Japanci su očigledno dobro shvatili da infekcija može da prođe i bez simptoma“, kaže nemački poslovni čovek Mihael Paume, koji već dugo živi u Japanu. „Stavite masku kako biste zaštitili druge i kako sami ne biste drugima preneli viruse.“
Maske su se i ranije nosile
Čini se da masovna upotreba zaštitnih maski u Japanu usporava širenje virusa. To ukazuje nagli pad broja obolelih od gripa u sedam nedelja od epidemije Sars-CoV-2. „Maske smanjuju prenos kapljica i aerosola s virusnim materijalom“, potvrdilo je ranije pet zapadnih lekara u svojoj naučnoj studiji. Među njima su Fabijan Svar iz istraživačke grupe „Cezar“ iz Bona, kao i Matijas Samvalda s Medicinskog fakulteta u Beču. Dakle, osim držanja odstojanja od drugih ljudi i pranja ruku, zaštita za usta i nos mogla bi da igra važnu ulogu u usporavanju širenja virusa. „Mali broj infekcija u zemljama poput Japana to je dokazao“, istaklo je pet naučnika.
S obzirom na taj uspeh, japanski premijer Abe ipak nije proglasio vanredno stanje, a Japanci su se malo po malo vratili u svakodnevicu. Škole polako počinju da rade, a đaci u njima sede na odgovarajućoj udaljenosti i u provetrenim učionicama. Otvoreni su i prvi zabavni parkovi. Ipak, vlada i dalje strahuje od eventualnog drugog talasa zaraze. Zato bi početkom nove školske godine, početkom aprila, mogle da počnu da rade samo škole u područjima u kojima nema obolelih. Veće manifestacije još uvek se ne održavaju.
Fokus je sada stavljen na opasnosti od ljudi iz inostranstva. Nakon Južnokorejanaca i građani zemalja EU nemaju pravo ulaska u Japan. U zemlju mogu da uđu samo oni koji imaju dozvolu boravka u Japanu, ali moraju da najpre provedu 14 dana u karantinu. Prema nezvaničnim informacijama, vanredne mere su za sada ograničene do kraja aprila.
Čitajte nas i preko DW-aplikacije za Android
</doc>
<doc docid='dw_52937229' lang='srb' type='mono' source='https://www.dw.com/sr/sr/uzrok-zaraze-ne-radi-se-o-krivici-već-o-odgovornosti/a-52937229' term='COVID'>
Zoonoza je prenošenje bolesti sa životinja na ljude, većinom sa sisara, naših najbližih rođaka u životinjskom carstvu. To je bio slučaj sa AIDS-om, sa Ebolom, SARS-om, a sada i sa korona-virusom COVID-19.
Kako su nedavno u autorskom tekstu za list „Zidojče cajtung“ objasnili evolucioni biolog Džared Dajmond i virolog Nejtan Volfe, prenos SARS-a i vrlo verovatno novog virusa Sars CoV-2 dogodio se na nekoj pijaci u Kini na kojoj se divlje životinje prodaju ili za ishranu ili za tradicionalnu kinesku medicinu.
-proćitajte još: Nemački koncern: „Uskoro počinju prvi testovi“
Krljušt ljuskavaca – čudesan lek
Kod SARS-a je domaćin bila vrsta cibetke (Paguma larvata), sisara mesoždera iz porodice mačkolikih zveri, koja se prethodno zarazila od slepih miševa. Kod virusa COVID-19, prema pisanju časopisa „Priroda“ (Nature), to bi mogao da bude ljuskavac, odnosno pangolini (Pholidota).
Krljušt ljuskavaca u tradicionalnoj kineskoj medicini važi za čudesan lek, a u gusto naseljenim gradovima globalizovanog sveta nije potrebno dugo da se takva lokalna zoonoza razvije u svetsku pandemiju.
Iako je tržište divljih životinja u Vuhanu zatvoreno neposredno nakon pojave novog virusa, svemoćna Komunistička partija Kine ne usuđuje se da se bori protiv trgovine divljim životinjama. Životinjske komponente i prah previše su važni za tradicionalnu kinesku medicinu.
Cibetka (Paguma larvata), sisar mesožder iz porodice mačkolikih zveri
Hiljadu godina tradicije
Kineska nacionalna zdravstvena komisija tako je nedavno preporučila da se za lečenje teških i kritičnih slučajeva COVID-19 koristi Tan Re King, medveđa žuč. Najkasnije od osmog veka kiselina ursodiol dobijena iz te žuči koristi se za lečenje kamena u žučnoj kesi i bolesti jetre.
A prošle nedelje, državna kineska novinska agencija Sinhua objavila je sledeće: „Tradicionalna kineska medicina nudi orijentalnu mudrost u borbi protiv novog virusa korone“. Nadalje, „tradicionalna kineska medicina nije propustila nijednu borbu protiv epidemija u čitavoj kineskoj istoriji. Klasici tradicionalne kineske medicine pružili su dovoljno dokaza koliko je ta medicina u poslednjih hiljadu godina bila uspešna tokom epidemija, kao na primer one malih boginja. Borba protiv SARS-a 2003. godine samo je nedavni primer. Tradicionalna kineska medicina pružila je pravovremena i efikasna rešenja za lečenje i oporavak SARS-pacijenata.“
U idealnom slučaju, dve medicinske škole, kineska i zapadna, trebalo bi da deluju zajedno u slučaju ovako opasne infekcije, kažu kineski akademici: „Zapadna medicina nudi važne mere za održavanje života, kao što su podrška disanju i krvotoku, dok se tradicionalna kineska medicina fokusira na poboljšanje fizičkih uslova i imune funkcije pacijenata. One se međusobno nadopunjuju“, rekao je Žang Boli sa kineske Inženjerske akademije.
Kina 2003: Dezinfekcija kaveza na pijaci u Guangdžouu, iz kojih su se prodavale divlje životinje, između ostalih i cibetke
Kako bar umanjiti rizik?
I tradicionalna kineska medicina i trgovina divljim životinjama kao njen dobavljač sirovina, verovatno će opstati i nakon ove korona-krize, kao što je bilo i posle epidemije SARS-a. Tradicionalna medicina igra centralnu ulogu, ne samo u Kini, već i u mnogim drugim delovima sveta. Njeni zagovornici mogu da se pohvale uspesima u lečenju i u poređenju sa klasičnom zapadnom medicinom, koja, kažu, uglavnom ignoriše sveukupne zdravstvene aspekte i leči simptome, a ne uzroke.
Pa prema tome, smatraju evolutivni biolog Džared Dajmond i virolog Nejtan Volfe, već tokom ove krize trebalo bi da se pripremamo za sledeću pandemiju. Neznanje ili ignorisanje i dalje će dovoditi do toga da se životinjske bolesti šire na ljude. I ne radi se o krivici, radi se o odgovornosti. Iako se globalna zabrana trgovine divljim životinjama teško može sprovesti, ona bi mogla barem da umanji rizik od fatalne zoonoze.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52913137' lang='srb' type='mono' source='https://www.dw.com/sr/sr/dijagnoza-korone-za-samo-sat-vremena/a-52913137' term='COVID'>
U pogonu „Kiagena“ (Qiagen) u Hildenu kod Kelna jedva uspevaju da odgovore na trenutnu potražnju. Ta biotehnološka kompanija proizvodi opremu za molekularnu dijagnostiku, a to sada uključuje i brzi test za novi korona virus.
„U vrlo kratkom roku smo povećali proizvodnju za više od 70 odsto. Toliko smo je intenzivirali da ćemo sa sadašnjih milion i po testova mesečno – a ide jedan test po pacijentu – na kraju godine moći da proizvedemo 20 miliona testova mesečno“, kaže Tomas Turinger, portparol firme.
Od protekle sedmice – za čitavu Evropu
Kompanija Kiagen je brzo reagovala na novonastalu situaciju. Oprema za testiranje koja je na tržištu od 2018. godine unapređena je i sada može da dijagnostikuje prisustvo korona-virusa za samo sat vremena. Taj brzi test predviđen je za upotrebu u bolnicama i laboratorijama, a od protekle sedmice može da se koristi u čitavoj Evropi.
„Ovo je globalni izazov i situacija se razlikuje od države do države. Razlika se posebno ogleda u tome koliko su države brzo prepoznale virus i da li su brzo postupile ili ne“, kaže Turinger. „Azijske zemlje poput Južne Koreje reagovale su mnogo brže od recio SAD-a. Potražnja za testovima ipak raste u svim zemljama. Iz tog razloga je sada veliki izazov učiniti testiranje dostupnim u celom svetu.“
Rezultati kompanije Kiagen probudili su interesovanje kod drugih kompanija. Američki proizvođač opreme za laboratorije, Termo Fišer, spreman je da kupi Kiagen za oko deset milijardi evra.
Čitajte nas i preko DW-aplikacije za Android
Farmaceutski koncerni i laboratorije širom sveta rade na razvoju vakcine protiv korona-virusa. U Nemačkoj se nade pre svega polažu u biotehnološki koncern CureVac iz Tibingena. (25.03.2020)
Širom sveta ubrzano se radi na vakcini protiv korona-virusa. U SAD su počeli prvi testovi. I nemačke biotehnološke firme već beleže delimične uspehe u potrazi za vakcinom. (18.03.2020)
Naučnici rade na razvoju brzih testova na korona-virus – manje-više uspešno. Ipak, generalno testiranje stanovništva na korona-virus nije moguće. A nije ni razumno. Testovi moraju biti ograničeni na sumnjive slučajeve. (04.03.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52911970' lang='srb' type='mono' source='https://www.dw.com/sr/sr/nemački-koncern-uskoro-počinju-prvi-testovi/a-52911970' term='COVID'>
Većinski akcionar firme CureVac je deoničarsko društvo Hop BioTech Holding, milijardera i osnivača firme za proizvodnju softvera SAP, Ditmara Hopa. On je u intervjuu u nedeljnom izdanju „Frankfurter algemajne cajtunga“ izjavio da bi, ako se ovako nastavi, vakcina mogla da bude dostupna na jesen.
Dojče vele je razgovarao sa Fridrihom fon Bolenom, biohemičarem i članom nadzornog odbora CureVac.
DW: Gospodine Bolen, širom sveta se utrkuju u razvoju vakcine protiv korona-virusa. Vi ste sa Vašom firmom prilično ispred svih. Kako napredujete?
Fridrih fon Bolen: Prvo bi trebalo da se razume šta se sve trenutno događa. Jedina mogućnost da se ljudi zaštite jeste vakcina. Lekovi se razvijaju za već zaražene pacijente, i na tome se u ovom trenutku mnogo radi. U međuvremenu se naučilo da jedna veoma agresivna forma Covid-19 dovodi do teške upale pluća. Razvojem novih lekova pokušava se da se izbori sa tom teškom upalom i tako pomogne teško obolelim pacijentima.
Fridrih fon Bolen: Uskoro ćemo moći da krenemo u klinička testiranja
Naravno da bi vakcina bila daleko najbolja varijanta. Postoji nekoliko različitih pristupa. Mi radimo sa tzv. mRNK (messenger RNA, odnosno informaciona RNK, prim. red), koju koristimo kao izvor informacija za vakcinu. Uskoro ćemo moći da krenemo u klinička testiranja. Mislim da je to veoma dobra hemijska supstanca, s kojom ćemo dobiti dobru vakcinu.
-pročitajte još: Vakcina protiv korone: nemačke firme u fokusu
Kažete uskoro? Možete li biti malo precizniji? Mnogi se u ovom trenutku pitaju koliko će trajati zabrana kontakta? Koliko će trajati ovo vanredno stanje? Koji je Vaš vremenski okvir?
Ja nisam prorok. To zavisi od mnogo faktora koji su van mojih saznanja. Kada je reč o lekovima, mislim da će potrajati još nekoliko meseci. A kada je reč o vakcini, tačnije rečeno o njenoj dostupnosti, takođe će potrajati nekoliko meseci. To kada će pak ona biti dostupna ljudima – tu bismo već morali da govorimo o godini dana.
Koliko vakcina bi mogao da proizvede na primer Vaš koncern?
Velika nepoznanica za vakcinu danas jeste to što niko ne zna koliko je imunizacije potrebno da bi se zaista sprečila infekcija. To niko ne može da predvidi i nekontrolisano testira na ljudima. Zbog toga korake koji do toga vode određuju regulatori. I to mora da bude tako. Moraju se zaštititi i osobe koje dobrovoljno pristupaju testiranju. Potrebno je jednostavno određeno vreme dok se ne dođe do tog saznanja. Tada stvar može donekle da se ubrza.
Kada je u pitanju dostupnost vakcine, mRNK ima ogromnu prednost. Mi u CureVac na primer znamo da jedan mikrogram mRNK može da zaštiti čoveka od besnila. To znači da sa jednim gramom možete da vakcinišete milion ljudi.
Poređenja radi: za konvencionalne lekove je često potrebno 500 miligrama supstance, tako da sa jednim gramom mogu da napravim samo dve doze. A mRNK je veoma potentna, tako da sa veoma malo supstance možete da postignete veoma dobru zaštitu. To znači da bi sam materijal mogao veoma brzo da bude dostupan. Mislim da bi u drugoj polovini godine moglo da bude dovoljno materijala, ali ne znam da li će moći da bude odobreno za upotrebu.
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3ZWLd
Samo još jedno pitanje. Biotehnologija je u Nemačkoj prilično u senci. Osim Vaše firme, postoje još možda dve-tri druge sličnog pravca. Verujete li da bi kriza kao što je ova mogla da dâ impuls tome da se u Nemačkoj više radi na polju naučnog istraživanja, da bude podsticaj naučnim istraživanjima?
Podrška osnovnih istraživanja u Nemačkoj je fantastična, ali firme nemaju hrabrosti da to sprovedu u delo. Za to postoje mnogi razlozi, a samo jedan od njih je skroman rizični kapital. To takođe nije dovoljno društveno priznato. Mislim da tu mora nešto da se pogura. Moderna medicina se u mnogim aspektima razlikuje od klasične. A ono što se upravo dešava jeste transformacija medicine: to znači da molekularno-biološka, dakle veoma precizna saznanja o nekoj bolesti, pronalaze put u dijagnostikovanju i lečenju.
To je veoma inovativno, uporedivo sa razvojem softvera. Zaostaćemo ako se ne pobrinemo za to da naša preduzeća, ona koja koriste nove tehnologije i stvaraju nova radna mesta za budućnost, mogu da rade u Nemačkoj.
-pročitajte još: Krvni serum nije vakcina, ali je efikasan
Mislim da bi ova kriza mogla da bude poziv na buđenje. Ljudi su sada postali svesni da su mnoga ovakva preduzeća i tehnologije u inostranstvu, pa smo onda zavisni od trećih lica. Možda bi bilo poželjno da tehnologije koje se tiču ljudskog zdravlja – jednog od najvećih dobara koje imamo –imamo ovde u Nemačkoj. I to ne samo kada je reč o osnovnim naučnim istraživanjima, već i u kontekstu koncerna.
Fridrih fon Bolen je, zajedno sa Ditmarom Hopom i Kristofom Hetihom, 2005. godine osnovao Hop BioTech GmbH & Co KG. Prethodno je studirao biohemiju na Univerzitetu u Cirihu, a doktorirao je u oblasti neurologije na Visokoj tehničkoj školi u Švajcarskoj.
Čitajte nas i preko DW-aplikacije za Android
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3ZWLd
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52899555' lang='srb' type='mono' source='https://www.dw.com/sr/sr/odlaganje-olimpijskih-igara-logičan-korak/a-52899555' term='COVID'>
Pritisak je bio velik. Olimpijske igre su odložene na godinu dana.
Poruke poput ove su stizale sa svih strana: „Ne radi se samo o zdravlju sportista, već i o javnom zdravlju", navodi se, na primer, u saopštenju Olimpijskog (COC) i paraolimpijskog komiteta Kanade (CPC). „Zbog COVID-19 i rizika koji su sa njim u vezi, za naše sportiste i zdravlje i bezbednost njihovih porodica i čitavog kanadskog društva nije bezbedno da sportisti dalje treniraju za te igre.“ Sportisti zato neće ići u Tokio ove godine.
Slično se oglasio i Australijski olimpijski komitet (AOC). „Jasno je da igre ne mogu da se održe u julu“, kazao je Jan Česterman, šef misije tima Australije nakon kriznog sastanka AOC: „Naši sportisti su pokazali izuzetno pozitivan stav prema treningu i pripremama, ali stres i nesigurnost bi za njih bili veliki izazov“. Zdravlje sportista i njihovih porodica mora da ima prednost, istakao je šef odbora AOC Mat Kerol.
"Svet trenutno nije spreman za to".
I u Nemačkoj je bilo žestokog pritivljenja. Mačevalac Maks Hartung, predsednik udruženja „Sportisti Nemačke“ izjavio je da ionako neće učestvovati na igrama u Tokiju ukoliko budu održane tokom leta. „Razmišljam kako kao sportista mogu da doprinesem da se što je moguće bolje izvučemo iz krize. Za mene je veoma brzo bilo jasno, da to znači ostanak kod kuće“, kazao je Hartung.
Predsednik MOK Tomas Bah
Dagmar Frajtag, predsednica sportskog odbora u Bundestagu, optužila je MOK za loš menadžment. "Taktika odugovlačenja MOK-a dovodi do velikog gubitka poverenja“, izjavila je SPD-političarka u intervjuu za radio "hr-iNFO": „Životni snovi se sada ruše. Za taj događaj sportisti su se pripremali četiri godine. Lično sam svim srcem za to da se igre pomere na sledeću godinu i mislim da je to izvodivo.“
Japanski premijer Šinzo Abe je, međutim, jasno bio nagovestio kako će se stavri odvijati. „Ako mene pitate da li bi Olimpijske igre u ovom trenutku trebalo da se održe, morao bih da odgovorim da svet trenutno nije spreman za to", kazao je Abe na sednici u parlamentu.
MOK nije hteo više da čeka i sada je "presekao" stvar.
Iz MOK-a je saopšteno da se Igre u Tokiju odlažu na godinu dana. „Život ljudi je važniji od svega, pa tako i od održavanja sportskih igara. MOK želi da bude deo rešenja", kazao je šef MOK-a Tomas Bah.
Ostaje da se vidi kako će termini tačno izgledati jer Svetsko prvenstvo u plivanju bi trebalo da se održi u Fukuoki, u Japanu (16. jul – 1. avgust) i a Svetsko atletsko prvenstvu u Judžinu, u SAD (6.-15. avgusta). Međunarodna asocijacija atletskih federacija je saopštila da je spremna sa MOK-om da razgovora o nekom drugom terminu.
Čitajte nas i preko DW-aplikacije za Android
Olimpijske igre u Nemačkoj, tačno sto godina nakon što su nacisti organizovali taj događaj? Ministar unutrašnjih poslova Horst Zehofer smatra da je to „loša ideja“ za modernu Nemačku. Ali ne misle svi tako… (04.06.2019)
„Kroz sport telo dovodimo u situaciju da se bolje suoči s rakom ili da bolje prihvati terapiju“, kaže za DW Vilhelm Bloh, načelnik uglednog Instituta za sportsku medicinu u Kelnu. Pomaže već i šest sati šetnje nedeljno. (02.02.2020)
UEFA je najavila da se za sada obustavljaju Liga šampiona, Liga Evrope i Liga mladih. Nemačka fudbalska liga (DFL) odlučila je da se suspenduju sve utakmice prve i druge Bundeslige. (13.03.2020)
</doc>
<doc docid='dw_52868512' lang='srb' type='mono' source='https://www.dw.com/sr/sr/trajno-oštećenje-pluća-kao-posledica-korone/a-52868512' term='COVID'>
Brojke bude nadu: više od 80.000 obolelih od plućne bolesti COVID-19 je ozdravilo jer je bolest kod njih imala samo blage simptome ili jer su dobili kvalitetnu medicinsku negu. No za sada ima relativno malo informacija o tome kako se osećaju nakon ozdravljenja.
Neki od njih s olakšanjem pričaju o tome kako su fizički, ali i psihički, preživeli to razdoblje: lečenje simptoma, mučnu neizvesnost, iscrpljujuću fazu izolacije. Oni se raduju što su nakon ozdravljenja stekli imunitet na virus novi virus.
Potpuno ozdravljenje?
No idućih meseci će se pokazati jesu li kod pojedinih pacijenata koji su ozdravili ostale i neželjene posledice. U fokusu su pre svega pluća. Budući da novi SARS-CoV-2 pre svega napada disajne puteve, zaražene osobe sa srednje jakim ili jakim simptomima pate od suvog kašlja, problema s disanjem ili čak upale pluća.
Udaljena planinska sela u Srbiji u karantinu su u stvari – oduvek. Kako izgleda život starih i bolesnih sada u vreme vanrednog stanja? To istražuje reporterka DW u selu smeštenom između Suve i Ruj planine. (21.03.2020)
Nemački „Cajt“ objavio je analizu postupka predsednika Vučića koji je na konferenciji za štampu naglasio da Srbiji jedino može da pomogne Kina. Uz kritičke opaske na račun EU, autor Vučićev gest naziva „potčinjavanjem“. (20.03.2020)
Mere za suzbijanje korona-virusa u Kikindi su rigoroznije nego u ostatku Srbije. Virus je u grad stigao preko meštanina koji je doputovao iz Milana. I svi s kojima smo razgovarali, pre ili kasnije pomenu taj slučaj. (20.03.2020)
Lekari u Hongkongu su kod nekih pacijenata nakon ozdravljenja utvrdili smanjenu plućnu funkciju i trajno otežano disanje. Oni su, doduše, pregledali samo relativno malu grupu obolelih, ali već postoje prvi pokazatelji mogućih posledica.
„Kod pojedinih pacijenata bi plućna funkcija nakon ozdravljenja mogla biti smanjena za oko 20 do 30 odsto“, kaže Oven Cang Tak Jin, medicinski direktor Centra za zarazne bolesti u bolnici „Princeza Margaret“ u Hongkongu. „Oni teško dišu kada malo brže hodaju.“
Pomoću računarske tomografije kod pojedinih pacijenata je utvrđena zamućenost koja upućuje na oštećenje pluća. Spoznaje iz Hongkonga potvrđuju ranija istraživanja iz Vuhana – u jednoj studiji su naučnici univerzitetske bolnice u Vuhanu analizirali 140 snimaka pluća pacijenata obolelih od korona-virusa i kod svih su utvrdili zamućenost.
Sumnja u fibrozu pluća
Dalje pretrage kod osoba koje su prebolele COVID-19 sada treba da pokažu jesu li razvile fibrozu pluća, kod koje dolazi do upale plućnog vezivnog tkiva. To onda dovodi do umnožavanja plućnog vezivnog tkiva između plućnih mehurića i okolnih krvnih sudova.
Zbog toga kiseonik teže dolazi do krvnih sudova, pluća postaju kruta, disanje površinsko i ubrzano. Posledice su smetnje pri disanju, otežano disanje i suvi kašalj te smanjena fizička kondicija tako da teškoće prouzrokuju čak i svakodnevne radnje.
Plućna fibroza je neizlečiva, jer ostavlja trajne ožiljke na plućnom tkivu. No napredovanje ove bolesti je moguće usporiti i ponekad čak i zaustaviti ako se na vreme otkrije.
Imunitet obolelih protiv virusa
Većina stručnjaka je uverena u to da su osobe koje su prebolele zarazu nakon toga postale imune. Jer, imunološki sistem za vreme infekcije stvara baš ona antitela koja uništavaju uzročnika.
To važi i za one koji su imali samo slabe ili čak nikakve simptome. Uprkos tome, njihov je imunološki sistem reagovao na uzročnika bolesti i stvorio odgovarajuća antitela. Zato je vrlo verovatno da kod njih neće doći do ponovne infekcije korona-virusom.
Čitajte nas i preko DW-aplikacije za Android
Udaljena planinska sela u Srbiji u karantinu su u stvari – oduvek. Kako izgleda život starih i bolesnih sada u vreme vanrednog stanja? To istražuje reporterka DW u selu smeštenom između Suve i Ruj planine. (21.03.2020)
Nemački „Cajt“ objavio je analizu postupka predsednika Vučića koji je na konferenciji za štampu naglasio da Srbiji jedino može da pomogne Kina. Uz kritičke opaske na račun EU, autor Vučićev gest naziva „potčinjavanjem“. (20.03.2020)
Mere za suzbijanje korona-virusa u Kikindi su rigoroznije nego u ostatku Srbije. Virus je u grad stigao preko meštanina koji je doputovao iz Milana. I svi s kojima smo razgovarali, pre ili kasnije pomenu taj slučaj. (20.03.2020)
Udaljena planinska sela u Srbiji u karantinu su u stvari – oduvek. Kako izgleda život starih i bolesnih sada u vreme vanrednog stanja? To istražuje reporterka DW u selu smeštenom između Suve i Ruj planine. (21.03.2020)
Nemački „Cajt“ objavio je analizu postupka predsednika Vučića koji je na konferenciji za štampu naglasio da Srbiji jedino može da pomogne Kina. Uz kritičke opaske na račun EU, autor Vučićev gest naziva „potčinjavanjem“. (20.03.2020)
Mere za suzbijanje korona-virusa u Kikindi su rigoroznije nego u ostatku Srbije. Virus je u grad stigao preko meštanina koji je doputovao iz Milana. I svi s kojima smo razgovarali, pre ili kasnije pomenu taj slučaj. (20.03.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52838235' lang='srb' type='mono' source='https://www.dw.com/sr/sr/mnogo-dilema-oko-korone-i-brufena/a-52838235' term='COVID'>
Tokom pandemije jasno se pokazalo da su posebno ugrožene osobe one koje već boluju od povišenog krvnog pritiska, drugih bolesti krvotoka, ali i od dijabetesa. Čini se da je to tako ne samo zato što je njihov organizam oslabljen, već se sumnja i da neki lekovi koje uzimaju pogoduju virusu SARS-CoV-2 (Covid-19) i da dovode do teških komplikacija. Još jednom: to se sumnja!
Gotovo četvrtina čovečanstva svrstana je u kategoriju osoba s povišenim krvnim pritiskom. U razvijenim zemljama, kao što je Nemačka, to je čak trećina stanovništva. Mnogi uzimaju sredstva za snižavanje krvnog pritiska iz porodice lekova ACE inhibitora ili Sartana. Ali neki lekari sumnjaju da baš ti lijekovi pogoduju razvoju korona-virusa u telu.
-pročitajte još: Vakcina protiv korone: nemačke firme u fokusu
Sumnjivi su im i neki lekovi koji se propisuju dijabetičarima poput Thiazolidindiona (Glitazona), ali i popularni analgetik Ibuprofen (u Srbiji poznat kao brufen). Čini se da baš ti lekovi podižu osetljivost receptora ACE2 preko kojih SARS-virusi uspevaju da probiju opnu ćelije.
Sve je to za sada teorija koja nije potvrđena i za koju nema pouzdanih nalaza istraživanja. Na to izričito upozorava i Svetska zdravstvena organizacija (SZO), ali u ovim okolnostima ipak savetuje da se taj analgetik ne uzima bez konsultacije sa lekarom. SZO savetuje da se pre koriste analgetici poput Paracetamola.
„Ljudi, budite pametni“
Nemački lekari veoma su uzdržani po tim pitanjima. Postoji, naime, sumnja da su „opasni“ čak i analgetici koji za osnovu imaju acetilsalicilne kiseline – dakle najobičniji aspirin i diklofenak – sastojak na primer u Voltarenu. Ali spremno priznaju: „Mi znamo veoma malo o patogenezi virusa SARS-CoV-2. Tu nema nikakvih kliničkih podataka“, kaže virolog Jonas Šmit-Hanasit sa Instituta za tropske bolesti Bernhard Noht.
Dr Jonas Šmit-Hanasit: Mi znamo veoma malo o patogenezi virusa SARS-CoV-2, tu nema nikakvih kliničkih podataka
I virolog Kristijan Drosten iz berlinskog Šaritea nije siguran. COVID-19 je doduše nov, ali dobro su poznate druge vrste korona-virusa. A kod njih „nema znakova da analgetik na bazi Ibuprofena (brufen) nešto pogoršava. Mislim da bismo već znali da je to tako“, kaže Drosten.
-pročitajte još: Ne, beli luk ne ubija korona-virus
U jednom su svi lekari složni: pacijenti nipošto ne bi trebalo da zapadnu u paniku i samoinicijativno promene lek koji uzimaju, pogotovo kad je reč o sredstvima protiv povišenog krvnog pritiska i šećerne bolesti. Uvek se pre toga treba posavetovati sa lekarom. Ali ako je neko već zaražen novim virusom, SZO savetuje da se, umesto brufena uzima Paracetamol.
Odakle sumnja?
Osnova za sumnje da ACE inhibitori i Ibuprofen (brufen) imaju moguće negativne efekte je naučni članak koji je ovog marta objavljen u časopisu Lancet Respiratory Medicine. Autori, L. Fang, G. Karakiulakis i M. Rot u članku su samo postavili naučnu pretpostavku da bi aktivni sastojci u tim lijekovima mogli da pogoršaju razvoj bolesti COVID-19.
Osnova ispitivanja bili su pacovi na kojima je dokazano da ACE inhibitori regulišu ACE2 u ćelijama srca tih životinja. Kod pacova s dijabetesom pokazalo se da Ibuprofen (brufen) utiče na regulativni sistem organizma.
Ali svi ti nalazi nisu dovoljni za tvrdnju da je to tako i kod ljudi, i da su ti lekovi u ovom slučaju opasni. Nedostaje još mnogo pouzdanih podataka i istraživanja.
Dr Kristijan Drosten: Kod drugih vrsta korona-virusa „nema znakova da analgetik na bazi Ibuprofena (brufen) nešto pogoršava
Sad su svi „stručnjaci“
Još od epidemije SARS-a 2002. naučnici su mnogo naučili o tome kako funkcioniše taj virus i kako prodire u ljudske ćelije. Na opnu ćelije su receptori angiotenzin konvertirajućeg enzima (ACE). Upravo jedan oblik tog enzima (ACE2) koriste virusi SARS-a kao receptore da bi se „prilepili“ za ćeliju, prodrli u nju, i tamo se dalje širili.
Lekovi protiv hipertenzije, dakle ACE-inhibitori, takođe kreću na taj enzim i time ga blokiraju. Pretpostavka je da receptori tog enzima onda nemaju šta drugo već da prihvate taj virus. Možda ćelije čak povećavaju broj receptora ACE2 kada je blokiran enzim ACE. To znači da ćelije imaju možda i više „ulaza“ za ovaj virus.
To takođe znači da bi taj lek možda smanjio prirodnu otpornost ćelija na prodor tog virusa, što bi onda rezultiralo težim razvojem plućnog oboljenja COVID-19. Prema članku objavljenom u Lancetu, analgetik Ibuprofen (brufen) ima sličan efektat.
Još jednom da naglasimo: sve je to samo pretpostavka za koju nedostaje pouzdanih informacija. Ali pni koji zagovaraju tu hipotezu, u tome vide i razlog zbog kojeg u Italiji ima toliko mnogo smrtnih slučajeva. Naime mnogi, a pogotovo stariji Italijani, redovno uzimaju ACE-inhibitore.
I po poslednji put: to je samo hipoteza za koju nema pouzdanih podataka.
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3ZWLd
Čitajte nas i preko DW-aplikacije za Android
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3ZWLd
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52835147' lang='srb' type='mono' source='https://www.dw.com/sr/sr/da-li-je-eu-ostavila-zapadni-balkan-na-cedilu/a-52835147' term='COVID'>
U situaciji gde se sama Evropska unija bori da se organizuje i suprotstavi širenju korona-virusa, zemlje Zapadnog Balkana, kao i neke zemlje-članice, kažu da se osećaju prepuštene same sebi – i to u najtežim, vanrednim, okolnostima.
Pored mnogih mera preduzetih u cilju suočavanja sa pandemijom i zaštite sopstvenih zdravstvenih sistema, Evropska unija je od 15. marta uvela restrikcije izvoza zaštitne medicinske opreme. Tako je oprema koju su Nemačka i Francuska prve jednostrano blokirale za izvoz, sada na nivou EU zaustavljena za sve treće zemlje.
U Briselu objašnjavaju da se i države Zapadnog Balkana vode kao „treće zemlje“, ali ukazuju na druge „razlike u vokabularu“. „U pitanju nije zabrana, već je uspostavljena šema prema kojoj zemlje-članice imaju mogućnost da odlučuju o izvozu specifične medicinske opreme u treće zemlje“, navode u Evropskoj komisiji.
-pročitajte još: Dogovore i solidarnost u EU pojela je maca
U Srbiji ovo čitaju kao dokaz da je evropska solidarnost samo prazno obećanje i verovanje. „Evropska solidnost ne postoji. To je bajka na papiru“, poručio je predsednik Srbije.
Prethodno je Aleksandar Vučić najavio da je dobio obećanja od Nemačke da će Srbiji isporučiti dodatne respiratore. Oni nisu stigli, kao ni odgovor na zahtev Srbije da se kroz evropski Mehanizam civilne zaštite nabave zaštitne maske.
Aleksandar Vučić: Evropska solidnost ne postoji, to je bajka na papiru
Kritike na račun evropsku solidnosti stigle su i iz Italije, zemlje koja je najteže pogođena epidemijom COVID-19. Ambasador Italije u EU, Mauricio Masari, naglašava da nijedna zemlja-članica nije odgovorila na poziv Rima da im se, preko EU-mehanizma uputi pomoć u medicinskoj opremi. „Samo nam je Kina odgovorila. U svakom slučaju, ovo nije dobar znak evropske solidarnosti“, poručio je Masari.
Ostavljeni na cedilu?
Na komentare sa Zapadnog Balkana da ih je Evropska unija „ostavila na cedilu“, u Briselu odgovaraju da je u ovim teškim vremenima potrebna solidarnost i da nije vreme za „polemičke ili neutemeljene optužbe“. Ukazuje se da pandemija predstavlja „neviđenu globalnu krizu“ i ozbiljnu „vanrednu situaciju“ za javno zdravlje građana, društva i ekonomija.
„Desetine hiljada ljudi je zaraženo, a hiljade su umrle samo u EU. Broj zaraza na Zapadnom Balkanu je u porastu. Evropska komisija i Evropski centar za prevenciju i kontrolu bolesti (ECDC) pažljivo prate razvoj COVID-19 na Zapadnom Balkanu, a naše delegacije EU su u bliskom kontaktu s nadležnim vlastima“, kaže portparolka Evropske komisije Ana Pisonero.
U Evropskoj komisiji dodaju da razmatraju kako da najbolje pruže podršku regionu u ublažavanju društveno-ekonomskog uticaja pandemije. „To uključuje i sagledavanje mogućnosti preusmeravanja finansiranja iz pretpristupnih fondova (IPA) i fleksibilnosti u pravilima o državnoj pomoći“, kaže Pisonero.
-svi DW-tekstovi o korona-virusu OVDE
U ovom trenutku, u Evropskoj uniji se po ubrzanoj proceduri radi i na promeni regulative kako bi Fond solidarnosti EU, kome imaju pristup i zemlje koje se u procesu pristupanja, svoje ingerencije mogao da proširi na pomoć u vanrednim situacijama u javnom zdravstvu. Taj fond je, inače, prvobitno osnovan kako bi pomogao zemljama-članicama i zemljama u pristupnim pregovorima da se izbore s posledicama prirodnih katastrofa, kao što su poplave, požari, suše i zemljotresi.
U cilju bolje koordinacije sa zemljama Zapadnog Balkana u trenutnoj krizi, komesar za proširenje Oliver Varheji održao je i video-konferenciju s premijerima zemlja regiona. „Pomoćićemo našim partnerima u medicinskoj opremi koliko god nam mogućnosti dozvoljavaju“, naveo je Varheji.
Oliver Varheji: Pomoćićemo našim partnerima u medicinskoj opremi koliko god nam mogućnosti dozvoljavaju
Političke posledice pandemije
Ali te mogućnosti Evropske unije o ovom trenutku su male. Čini se da je EU ne baš najspremnije dočekala širenje pandemije COVID-19. U prilog tome govori i činjenica da Brisel ima problem da reguliše snabdevanje medicinskom opremom unutar samih država-članica i da tek sada, u jeku zaraze i vanrednih stanja, raspisuje tendere za zajedničku nabavku zaštitnih maski, respiratora i laboratorijske opreme.
U Evropskoj komisiji kažu da razgovaraju s Nemačkom i Francuskom u cilju revidiranja njihovih odluka o zabrani izvoza medicinske opreme. „Moramo osigurati da svi pacijenti i oni kojima je to najpotrebnije budu snabdeveni odgovarajućom medicinskom opremom i to ne samo u pojedinačnim zemljama-članicama, već širom Evropske unije“, upozoravaju iz Komisije.
Istovremeno, dodaje se da se od Nemačke očekuje da „ispuni obećanje“ i isporuči milion zaštitnih maski Italiji, kao i da nemačke kompanije koje proizvode ili potražuju medicinsku opremu treba da učestvuju u zajedničkim evropskim tenderima.
I dok se Brisel bori da reguliše unutrašnju vanrednu situaciju i dođe do zajedničkog evropskog pristupa 27 država-članica, Peking je Italiji, Belgiji, Srbiji i Severnoj Makedoniji već izašao u susret šaljući im timove lekara i medicinsku opremu.
Evropska komisija kaže da pozdravljaju svaki vid „pomoći i solidarnosti“, kako Kine sa Evropom, tako i unutar Evrope. Istovremeno, upozorava se i na veliki broj dezinformacija koje, kako navode u Briselu, zlonamerno koriste trenutne vanredne okolnosti u cilju propagande protiv Evropske unije.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52834109' lang='srb' type='mono' source='https://www.dw.com/sr/sr/italija-solidarnost-u-teškim-vremenima/a-52834109' term='COVID'>
Rimska četvrt Pinjeto, baš kao i drugi delovi na istoku grada koji se ubrzano modernizuju, ima dve duše. One žive jedna pored druge, ali retko se dodiruju i mešaju. U socijalnim stanovima, sagrađenim pre nekoliko decenija, žive stariji ljudi. Oni se druže u lokalnim barovima ili čitaju novine na klupama u pešačkim zonama. Kada se korona-virus sa severa Italije počeo da se širi i na ostale delove zemlje, penzioneri su bili prvi koji su nestali iz javnog života, jer je vlada savetovala starijima da ostanu kod kuće.
Druga grupa su mladi umetnici, kreativci i slobodnjaci koji obično pune kafiće i barove naselja Pinjeto. Oni su početku pokušavali da žive normalno, dok se šokirana Italija borila i suočavala s tim da mora da prekine sve društvene kontakte. A onda je prošle srede izrečena stroga mera: svi građani moraju u samoizolaciju i ne smeju da napuštaju svoje stanove. Osim toga, naređeno zatvaranje trgovina, radnji i servisa koji ne pružaju usluge neophodne za svakodnevni život.
Iako su do sada živeli fizički razdvojeno jedni od drugih, COVID-19 zbližio je te dve grupe starih i mladih – u zemlji koja je najteže pogođena korona-virusom u Evropi i u kojoj je do sada od zaraze umrlo više od 2.000 ljudi.
-svi DW-tekstovi o korona-virusu OVDE
Volonteri idu u kupovinu za penzionere
Mladi ljudi, između 25 do 30 godina, iz lokalnog kulturnog udruženja osnovali su inicijativu za pomoć starijim osobama – stanovnicima koji se pridržavaju najstrožih pravila samoizolacije. Oni za njih idu u kupovinu i obavljaju sve druge vrste usluga. I ostale grupe građana u Rimu i širom zemlje ubrzo su krenule njihovim stopama.
Dijana Armento: Mnogi stariji ljudi želeli bi da nas zagrle
„Pokrenuli smo akciju i pozvali volontere u komšiluku da pomognu i pre naredbe da se obavezno ostaje kod kuće. To je bilo još u vreme kada je starijim osobama samo savetovano da ne izlaze, ali je na ulici i dalje bilo mnogo ljudi“, kaže Dijana Armento, jedna od koordinatorki projekta. Za samo tri dana prijavilo se više od 200 volontera. „Dnevno smo obrađivali od četiri, pet, pa do 20 i više poziva starijih ljudi“, dodaje ta 30-godišnjakinja, koja je inače zaposlena jednoj u izdavačkoj kući.
Dijana Armento objašnjava da se volonter povezuje sa starijom osobom koja živi u blizini, kako bi moglo da se prati kretanja te osobe u slučaju da se razboli i kako bi se obezbedilo da volonter ne mora da prelazi veliku udaljenost da bi osobi kojoj pomaže isporučio hranu i ostale potrepštine.
-pročitajte još: Život u karantinu
„Takođe, pokušavamo da se pridržavamo navika penzionera, tako što idemo u njihov omiljeni supermarket ili ih pitamo koje proizvode i marke najviše vole“, kaže Dijana Armento. Nema fizičkog kontakta između volontera i onih kojima pomažu, jer se namirnice nakon kupovine ostavljaju na njihovom kućnom pragu.
Usamljeni i konfuzni
Dijana je primetila da među starijim osobama postoji velika potreba za komunikacijom. „Kada ste s njima na telefonu, zaista možete da vidite kolika je njihova potreba za razgovorom. Provode čitav dan ispred televizora i onda se, ili uplaše, ili ne veruju u ono šta se događa. Poznajem staricu koja provodi čitav dan u molitvi, misleći da je sve ovo Božija kazna.“
Volonteri koji pomažu starijima koji su u izolaciji
I druge grupe volontera u gradu organizovale su se na sličan način. „Postoji ogromna potreba da se ljudima pomogne, na koju lokalne vlasti nisu u stanju adekvatno da odgovore“, rekao je Alberto Kampailja, prvi čovek udruženja za pomoć siromašnima koje pruža pravnu i materijalnu pomoć, uključujući i nabavku hrane. Njegovi volonteri sada isporučuju hranu u Ćampino, na periferiji Rima. Neke lokalne vlasti u glavnom gradu Italije otvorile su telefonske linije za pomoć i grupe na Fejsbuku.
Kroz krizu prolazimo zajedno
U Bičariju, malom gradu u regionu Apulija na jugu zemlje, 2.800 ljudi živi u bliskom kontaktu. Deca se igraju na gradskom trgu, stariji sede ispred lokalnih gostionica, a prolaznici se zaustavljaju kako bi porazgovarali s vlasnicima prodavnica.
„Ovde postoji snažan osećaj zajedništva“, kaže Đanfilipo Minjonja, gradonačelnik Bičarija. „Svaki susret je prilika za ljude da se pozdrave i popričaju, a ovaj prekid svih društvenih kontakata teško im pada.“
Grad je uspostavio telefonsku vezu za starije osobe koje mogu da pozovu ako im je potrebna pomoć oko nabavke namirnica, lekova i drugih potrepština. Tu uslugu koju je pokrenula lokalna zadruga s 200 članova, sada podržava opština. Iako među stanovnicima tog mesta nema potvrđenih slučajeva zaraze, vlada zabrinutost da bi bolest ipak mogla da se pojavi. Najbliža bolnica je udaljena 30 kilometara i nalazi se u Fođi. Osim toga, zdravstvo u južnoj Italiji nije tako efikasno kao na severu zemlje.
U San Leu, malom zaseoku sa srednjovekovnom tvrđavom, u Emilija-Romanji, jednom od najteže pogođenih regiona, solidarnost pomaže starijim osobama da se nose s izolacijom.
„Počeli smo s dostavom hrane i lekova. Neki dan je jedna žena poželela ukrštene reči, ali je lokalni kiosk bio zatvoren“, kaže Marta Kijuči, 32-godišnjakinja koja vodi turističku zadrugu. Ona dodaje da su samo četiri prodavnice ostale otvorene u istorijskom centru grada u kojem živi svega stotinak ljudi. „Ideja nam je da svi znaju da postoje ljudi koji im stoje na raspolaganju i koji su spremni da pomognu.“
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52802954' lang='srb' type='mono' source='https://www.dw.com/sr/sr/televizija-i-korona-šta-nemci-gledaju/a-52802954' term='COVID'>
Kancelarka je preporučila građanima da ograniče svoje društvene kontakte, a poneko se pita: kako sada provesti višak slobodnog vremena?I šta raditi uveče?
Podaci istraživača medija pokazuju: u poslednje vreme ljudi sve više gledaju televiziju. Organizacija „AGF video-istraživanja“ prenosi da se gledanost televizije lako povećala u najvažnijem periodu između 20 i 23 sata. Šefica AGF Kerstin Niderauer-Kopf to smatra znakom „da se ljudi uveče zbog aktuelne situacije trenutno više zadržavaju u kući.“
Šta ljudi gledaju
Njenim izjavama je prethodila jedna anketa novinske agencije dpa. Prema brojkama do kojih se došlo, ljudi uveče gledaju TV da bi se informisali oko aktuelne situacije, a glavna tema je – korona-virus. S druge strane, mnogi žele da se zabave i tu zabavu nalaze pre svega na privatnim TV-kanalima.
-pročitajte još: Umetnost i korona-virus: koncerti na društvenim mrežama
U okviru dualnog radiotelevizijskog sistema u Nemačkoj, javni servisi poput ARD ili ZDF moraju da imaju sveobuhvatnu ponudu, dok su privatne televizije dosta orijentisane na ponude koje su atraktivne za mase. Za razliku od javnih servisa, privatni nisu u obavezi da odgovore ne neke zakonski utvrđene zahteve.
Pošto sada ljudi imaju povećanu potrebnu za informacijama, od toga profitiraju „TV-stanice koje imaju velike informativne kompetencije, na primer, ARD, ZDF, a pored njih, Velt i n-tv“, kako kaže Niderauer-Kopf.
Ona je za agenciju dpa izjavila „da ljudi baš u nesigurnim vremenima znaju da cene kvalitetno novinarstvo i čista istraživanja: emisije vesti se na svim kanalima sada više gledaju, i to je trend koji je počeo još prošle godine“.
Prenos utakmica bez publike
Kako TV-stanice reaguju na korona-virus?
To što se sada u mnogim zemljama širi virus od kojeg je u Nemačkoj obolelo već više od 2300 ljudi, znači da se na TV o tome ne emituju samo vesti. Tu su i vanredne emisije, tok-šou-emisije o toj temi. Neke TV-stanice su odlučile da održavaju svoje zabavno-muzičke emisije bez uobičajenog prisustva publike u studiju. Tako je sa audicijom „Nemački superstar“ ili „Zaigrajmo“. TV-stanica Pro7 je, povodom odluke da takve emisije snima bez publike u studiju, objavila tvit koji glasi: „Opreznost je najbolja zaštita od #Covid-19“.
Promena u programu je bilo i zbog otkazivanja nekih javnih i sportskih priredbi čiji su prenosi bili predviđeni – Bundesliga, Liga šampiona i Evropska liga. Otkazan je i početak sezone Formule 1 u Melburnu, jer se u timu Meklarena pojavio jedan slučaj korona-virusa. RTL prenosi te trke od početka 90-ih godina.
-pročitajte još: Do daljnjeg - nema nikakvih utakmica
Korišćenje medija će se povećati
Svejedno da li se radi o javnim servisima ili privatnim televizijama, u Nemačkoj su velike televizijske stanice u linearnoj ponudi izgubile udeo na tržištu. To se objašnjava ukupnim porastom medijske ponude, na primer, zbog internet-servisa ili platformi. Taj trend se, kako prenosi AGF, u proleće 2020. zaustavio. Ali, može se očekivati i da će internet-servisi poput Netfliksa ili Amazon prajma dobiti nove gledaoce u situaciji u kojoj sve više ljudi ostaje kod kuće.
Špigel je nedavno preneo da raste vrednost akcija zvanih „ostanite kod kuće“ („Stay at home stocks“), dakle, akcija preduzeća kao što je Netfliks, koja bi mogla da budu dobitnici u korona-krizi. Centar za isporuku video-sadržaja na internetu je najveće internet-čvorište DE-CIX u Frankfurtu. Internet-portal Hajze specijalizovan za tehniku informacija i telekomunikacija, piše da je na tom čvorištu ovih dana zabeležen nov svetski rekord u protoku – i da je to posledica neuobičajene situacije sa virusom COVID-19.
U vremenu karantina ili faze staranja o deci kod kuće, ljudi će doći na ideju i da rade nešto drugo osim pukog gledanja televizije – linearne ili u okviru internet-servisa. Sigurno će početi da čitaju i više knjiga, a igrati i više igara, analogno ili digitalno.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52794614' lang='srb' type='mono' source='https://www.dw.com/sr/sr/šta-singapur-čini-tako-uspešnim-u-borbi-portiv-korone/a-52794614' term='COVID'>
„Borimo se protiv virusa" naziv je pesme koja ide uz čuvenu melodiju „Sound of Silence" Sajmona & Garfankela. Postoji i korona rep na koji se pleše u školama u Singapuru: „Operite ruke, ne dirajte lice - tako se čistimo od virusa".
Tako zvuče borbene pesme u velikoj zajedničkoj bitki u kojoj se svi mogu osloniti jedni na druge. To je duh Singapura na koji je apelovao premijer Li Hsijen Long: „Svako ima svoj zadatak u ovoj krizi i nikoga nećemo prepustiti samom sebi. Ovo je ujedinjeni Singapur!"
I zvuk kliničkog termometra takođe je deo novog zvuka Singapura - na aerodromu, u podzemnim stanicama, ispred javnih zgrada i tržnih centara.
Maske su oduvek bile deo gradskog pejzaža
U ponedeljak ujutro u Sinapuru sa nešto manje od 6 miliona stanovnika potvrđena je 121 infekcija korona-virusom. Ali ključna stvar je da je gotovo isto toliko pacijenata izlečeno i otpušteno iz bolnica.
Sve zaražene osobe bile su izolovane u vrlo kratkom roku, kontakti obolelih su identifikovani i stavljeni u karantin pomoću Contact-Tracing-Management sistema razvijenog posle epidemije virusom Sarsa pre 17 godina.
Situacija u Singapuru je pod kontrolom, objašnjava šef vlade, i grad neće biti zatvoren, kao što je to slučaj u Kini, Južnoj Koreji ili Italiji.
Život u ovoj metropoli se odvija normalno. Deca idu u škole i vrtiće, restoranimi i prodavnice su otvorene. Ljudi nose respiratorne maske, ali ih nema više nego obično. Kada neko u Aziji ima prehladu, uvek nosi masku na licu - ne radi sebe, nego da bi zaštitio druge. „Sve drugo bi bio loš signal", rekao je premijer, a Singapurci se toga pridržavaju.
Biti oprezan, ali ne uspaničen - to je moto. Naravno, grad je prazniji nego inače - i zato što dolazi manje posetilaca. Nakon što je ulazak u Singapur zabranjen Kinezima, Južnim Korejcima i Italijanima, od ponoći ta zabrana važi i za Nemce. Nemačka se smatra „zemljom rizika" - i kritikuje kao jedna od onih koje korona-virus previše dugo nisu uzimale dovoljno ozbiljno.
„Svetska zdravstvena organizacija je to nazvala alarmantnim nivoom neaktivnosti. Mi ovde u Singapuru smo Covid-19 od početka shvatili kranje ozbiljno", rekao je premijer Li.
Političari se odrekli jedne plate u korist boraca na prvoj liniji fronta
Kao i svi ministri i svi poslanici, šef države se takođe odrekao jedne mesečne plate u korist heroja na frontu korone: medicinskih sestara, čistačica, taksista… To ne ubija viruse, ali stvara solidarnost. Virus se ovde smatra pretnjom za egizestnciju - društva i ekonomije.
Zbog toga su vlasti reagovale odlučno i uspostavile krizne štabove. Karantin počinje samoizolacijom kod kuće - kao preventivna mera. U bolnicama ima više od 400 izolacionih kreveta.
Kršenja pravila o karantinu se oštro kažnjavaju: Na primer, četvoro stranaca sa dozvolama za rad proterano je iz zemlje zbog kršenja karantina. Odmah su deportovani. Pre ulaska u zemlju su dali lažne podatke o svom boravku.
Ljudi veruju vladi
Naravno, Singapur se ne može uporediti sa drugim zemljama: geografska pozicija ostrva omogućava kontrolu saobraćajnih tokova i lako zatvaranje granica u vanrednim situacijama. Uz to, grad-država nije demokratija u zapadnom smislu. Medije kontroliše vlada - o koroni svi izveštavaju gotovo identično.
Osim toga, Singapurci su neverovatno poslušni prema vlastima. To, naravno, olakšava upravljanje krizama: ljudi veruju svojoj vladi, veruju da rade ispravno i slede njihova uputstva. To je još jedan razlog zbog kojeg je panika strana reč u Singapuru.
dr,ts,ARD
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52794326' lang='srb' type='mono' source='https://www.dw.com/sr/sr/nemačka-tehnički-dobro-opremljena-problem-manjak-osoblja/a-52794326' term='COVID'>
U Nemačkoj postoji oko 28.000 kreveta za intenzivnu negu, od toga je 25.000 opremljeno respiratorima. Osim toga, savezna vlada je prošle nedelje naručila još 10.000 respiratora koji će stizati tokom cele godine. Ukupno je za medicinske uređaje, zaštitna sredstva i dezinfekciju od nemačkih firmi naručeno proizvoda u vrednosti od 163 miliona evra.
„Nemačka je među najbolje opremljenim zemljama u svetu kada se radi o broju kreveta u bolnicama u odnosu na broj stanovnika, kaže Jern Vegner iz Nemačkog udruženja bolnica. Prema dosadašnjim saznanjima u aktuelnoj krizi, to je presudno u pogledu smrtnosti od virusa Covid-19. Kreveti za intenzivnu negu opremljeni su složenim uređajima za nadgledanje i o njima brine više medicinskih sestara“, piše Nordkurir.
-svi DW-tekstovi o korona-virusu: OVDE
„Da smo Italija, to bi značilo da imamo samo 11.000 kreveta. Tako možete da vidite potencijal naše rezerve“, kaže Rajnhard Buse, profesor menadžmenta u zdravstvenoj zaštiti na Tehničkom univerzitetu u Berlinu, a prenosi Ercteblat (specijalizovani list za lekare u Nemačkoj).
Taj list piše da, prema aktuelnim procenama u Italiji „deset odsto zaraženih korona-virusom mora da se leči na respiratorima. Međutim, sudeći po jednoj studiji u Kini, tamo je taj udeo iznosio samo pet odsto svih zaraženih.“
„Lekari za intenzivnu negu i lekari urgentne medicine žele da se što bolje pripreme za povećanje teško obolelih od korona-virusa kojima je potrebna aparat za veštačko disanje“ piše onlajn-portal Prvog programa nemačke televizije, tagesschau.de.
Registar za slobodne krevete i respiratore
„Zato institut Robert Koh (RKI), Nemačko udruženje bolnica (DKG) i Nemačko interdisciplinarno udruženje za intenzivno lečenje i urgentnu medicinu (DIVI), od ponedeljka pozivaju oko 1.200 odeljenja intenzivne nege u klinikama da u registar unesu slobodne kreveta sa respiratorima. Registar će biti aktiviran na internet-stranici www.divi.de.
Ovog vikenda uspešno je izvršen test sa oko 80 klinika, rekao je direktor firme DIVI Folker Parvu za javne servise NDR i WDR. Na toj internet-stranici, će lekari i klinike – ali i privatna lica – moći da vide u kojim odeljenjima intenzivne nege još uvek ima slobodnih kreveta za pacijente kojima je neophodan aparat za disanje, respirator.“
Sistem semafora
„U tu svrhu, baza podataka za svaku jedinicu intenzivne nege u nemačkim klinikama ima semafor sa tipičnim bojama – crvena, žuta i zelena. Time se ukazuje na težinu bolesti, objašnjava Parvu. Svaka klinika treba da unese koliko slobodnih mesta odnosno kreveta ima – za lakše pacijente (low care), za teško bolesne (high care) i za najteže bolesnike kojima je potreban ECMO uređaj.
ECMO je cirkulatorni uređaj za ekstrakoporalnu (vantelesnu) membransku oksigenaciju koji cevima vode krv iz tela, obogaćuju je kiseonikom i zatim je vraćaju u organizam. To je poslednja opcija lečenja za pacijente s teškim problemima respiratornih organa.
Mnoge klinike u Nemačkoj su poslednjih godina kupile ECMO uređaje – između ostalog zato što tu metodu zdravstvena osiguravanja dobro plaćaju. Prema Ditrihu Hencleru, koji vodi odeljenje za intenzivnu negu na klinici Herfort, za dan lečenja na ECMO, klinike dobijaju od osiguranja iznos od oko 8.000 evra. Dakle, za tri nedelje lečenja klinike dobijaju oko 50.000 evra. Hencler kaže da je do sada postojao rizik da su zbog toga pacijenti prečesto „stavljani“ na te uređaje.
Terapija respiratorima – presudna za korona-virus
Hencler kaže da odlučujući faktor za zbrinjavanje pacijenata zaraženih korona-virusom Covid 19, neće biti ECMO uređaji, već uobičajeni respiratori. Njegov kolega Kristijan Karagijanidis, šef ECMO centra u klinici Keln-Merhajm, slaže se sa njim: „Za koronu je dobra ventilaciona terapija respiratorom mnogo važnija od ECMO.“
Karagijanidis pozdravlja činjenicu da je savezna vlada Nemačke prošle nedelje naručila 10.000 respiratora od proizvođača medicinskih uređaja Dreger. Ali sami uređaji ne pomažu pacijentu. Od presudnog je značaja da postoji i osoblje koje može da se brine o respiratornim pacijentima. To će biti najveći problem – slažu se stručnjaci. Manjak stručnog medicinskog osoblja postoji u mnogim klinikama. Zato je izuzetno važno da se bolničko osoblje dobro zaštiti i da među njima nema većih izostanka sa posla.
Ne zna se broj pacijenata na intenzivnoj nezi
Nije poznato koliko se pacijenata zaraženih korona-virusom Covid-19 trenutno nalazi na odeljenjima intenzivne nege u Nemačkoj. Portparolka instituta Robert Koh (RKI), Suzane Glasmaher, na upit novinara je rekla: „Zdravstvenim vlastima često se ne dostavljaju te informacije ili ih ne mogu obraditi zbog manjka kapaciteta. Prema tome, RKI nema relevantne informacije za tu oblast.“
Doktori intenzivne nege poput Henclera ili Karagijanidisa kažu da su do sada samo pojedinačno oboleli od korona-virusa bili smešteni na odeljenjima intenzivne nege. „Ali to se sada može menjati iz dana u dan“, kaže Karagijanidis“ piše tagesschau.de.
Prema institutu Robert Koh, u Nemačkoj bi u periodu od jedne do dve godine 60 do 70 procenata stanovništva moglo bi se zarazi novim korona-virusom.
Priredila: Dijana Roščić
Čitajte nas i preko DW-aplikacije za Android
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Bliže se parlamentarni izbori u Srbiji, a opozicija je podeljena po pitanju učešća.
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52791808' lang='srb' type='mono' source='https://www.dw.com/sr/sr/kubanski-lekari-mogli-bi-da-pomognu/a-52791808' term='COVID'>
Trag vodi u Havanu. U svetskoj krizi sa korona-virusom jedan kubanski medikament ima važnu ulogu. Interferon alfa-2b. Ovaj antiviralni preparat, prema navodima kubanskog vladinog lista Granma spada u 30 medikamenata koje Peking primenjuje u terapiji.
Kada je reč o globalnoj primeni tog leka, Svetska zdravstvena organizacija (SZO) je trenutno uzdržana. „Nemoguće je komentarisati šanse za lečenje bez kliničkih studija“, objašnjava Dina Pfajfer iz medicinskog štaba SZO za DW.
Medicinska saradnja između Kube i Kine bi ipak mogla biti i prilog socijalističke zemlje borbi protiv epidemije COVID-19. Kubanski medikamenti i serumi obično nisu poznati po primeni na ratnim područjima, ali kubanski lekari – jesu.
-sve DW-vesti o korona-virusu OVDE
Posebno se o tome pričalo povodom njihove akcije u jeku epidemije ebole 2014. u Zapadnoj Africi. Kuba je poslala više od 460 lekara i negovatelja u Sijera Leone, Liberiju i Gvineju, 165 njih je radilo po direktnom nalogu SZO.
GIGA
„SZO ima veoma pozitivna iskustva sa kubanskim lekarima kada je reč o akciji protiv ebole“, kaže Bert Hofman, stručnjak za Kubu instituta za latinoameričke studije GIGA. „Kubanske brigade su brzo mobilisane i bile su efektne“.
Hofman prognozira da će i u borbi protiv korona-virusa biti tražena kubanska ekspertiza. „Imaćemo koronu i u mnogim siromašnim zemljama sa slabim zdravstvenim sistemima. Ako SZO hoće da na to reaguje, kubanski lekari bi mogli da se angažuju i u Africi“.
-pročitajte još: Da li je korona-virus znatno duže zarazan?
„Armija belih kecelja“ – tako je Fidel Kastro nazvao kubanske lekare koji su služili u međunarodnim misijama. Od 1963, prema navodima kubanskog Ministarstva zdravlja (MINSAP) bilo je više od 600.000 akcija u 164 zemlje. Trenutno je u 67 zemalja angažovano oko 30.000 kubanskih stručnjaka, posebno u Africi i Latinskoj Americi.
Kubanska lekarka pomaže ljudima u Pakistanu nakon zemljotresa 2005.
Zdravlje kao poslovni model
Ono što je nekada bilo znak međunarodne solidarnosti, razvilo se u poslovni model. Prema organizaciji UN za trgovinu i razvoj (UNCTAD) devizni prihodi Kube od medicinske pomoći iznose nešto manje od 11 milijardi dolara. Poređenja radi, kubanski izvozni artikli kao što su sirov šećer, duvan, nikl i rum, 2018. godine su doneli nešto manje od tri milijarde dolara.
„Posle 1989. je Kuba morala da razmotri kako da dođe do deviza“, objašnjava Hofman. Zato je Havana odlučila da „svoju medicinsku snagu pretvori u privrednu, i to onu koja prevazilazi snabdevanje sopstvenog stanovništva i solidarnost u slučaju humanitarnih katastrofa“.
Mnogo lekara, malo medikamenata
Kubanski zdravstveni sistem ima mnogo lekara, no, s obzirom na ekonomsku krizu i nedostatak deviza, nema dovoljno medikamenata i medicinske opreme. Vozači taksija koji se plaćaju u dolarima zarađuju više od lekara.
-pročitajte još: Lek koji pomaže kod komplikovanih slučajeva korona-virusa
Kubanskom zdravstvenom sistemu zato pomažu mnoge međunarodne organizacije, među njima UNICEF, panamerička zdravstvena organizacija Međunarodna alijansa za vakcinisanje GAVI ili Karitas.
„Kubanski sistem je suprotnost sistemu SAD“, piše Njujork tajms: „Na Kubi je pristup slobodan i osnovno snabdevanje funkcioniše. U SAD je medicinsko snabdevanje skupo i visokotehnološko.“
Kubanski lekari u Hondurasu tokom epidemije denga-groznice
Kuba vakciniše više zemalja od SAD
Statistika kaže da na Kubi vlada uspešna prevencija i osnovna medicinska zaštita. Tako je smrtnost dece u SAD veća nego na Kubi. Na Kubi se vakciniše više dece nego u SAD, a gotovo svi građani sprovode mere prevencije kancera.
Iako Kuba nije medicinski uzor za SAD, ta socijalistička ostrvska država koja izdvaja 11 odsto svog BDP za javno zdravlje, u Latinskoj Americi i mnogim afričkim zemljama važi kao jedna od najnaprednijih.
-pročitajte još: Kako funkcioniše brzi test na korona-virus?
Sada je korona-virus stigao i do Havane. Dvanaestog marta je, prema izveštaju novina komunističke partije „Granma“, troje italijanskih turista pozitivno testirano na virus i upućeno u Institutu za tropsku medicinu Pedro Kouri (IPK). Saopšteno je da je tok bolesti kod njih „povoljan“.
Za Berta Hofmana korona-kriza pokazuje ne samo preotivrečnosti između bogatih i siromašnih, već i između diktature i demokratije. „Države poput Kube i Kine su u velikoj prednosti kada je kada je reč o rigidnom suzbijanju epidemija, jer je zahvat države direktan. Postoji jedna vojna rutina; tamo se, ako treba, u slučaju nužde isprazni ceo aerodrom. To su akti samovolje koji u ovoj situaciji mogu da deluju pozitivno.“
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52780374' lang='srb' type='mono' source='https://www.dw.com/sr/sr/kako-korona-menja-naš-život-iz-sata-u-sat/a-52780374' term='COVID'>
Dok čitate ove redove, trebalo je da uživam u ovom pogledu (naslovna fotografija). Uživo. Ova fotografija je moj screensaver na računaru na poslu u Bonu. Svakog dana kada uključim kompjuter duboko uzdahnem i pomislim kako bih radije bila na terasi svoje kuće na Korčuli. S jednom nogom sam već godinama čvrsto u Bonu, s drugom, pokušavam, kad god to mogu, da skoknem na svoje ostrvo. I moram priznati, to mi je do sada prilično često, uspevalo.
Nekada su Bon i Split bili gradovi na dva različita kraja Evrope, između njih je bila udaljenost koja je značila ili dva dana vožnje ili više stotina evra troška. No nakon što su se pojavili Eurowingsi, EasyJetovi i RyanAirovi, to su postala dva grada udaljena manje od dva sata ugodnog leta za koji se mogla kupiti karta i jeftinija od 50 evra. S jednom takvom kartom sam i ja planirala svoj petodnevni put u Hrvatsku ove nedelje - avionom iz Bona za Split pa onda trajektom za Velu Luku. I sve do pre nekoliko dana nisam ni pomišljala da neću krenuti na planirani put.
Relativno opuštena atmosfera u nemačkom epicentru zaraze
U utorak sam se vratila iz Beča odakle sam izveštavala o otvaranju izložbe tri zagrebačke kustoskinje u muzeju Kunsthalle, letela Eurowingsom, putovala i živela sasvim normalno. Korona je već debelo harala Italijom i, naravno, bila prisutna u medijima i na mom radaru, ali ne i u mom životu. Moja deca su išla normalno u školu, na svoje treninge fudbala, rukometa i tenisa, razuzdano slavila karneval po kojem je region oko Bona poznat i slavan.
Od pojave korone u Nemačkoj, savezna pokrajina u kojoj živim, Severna Rajna i Vestfalija, važila je doduše kao epicentar zaraze ubrzane karnevalskim druženjima. Moji prijatelji i rodbina iz Hrvatske su mi slali zabrinute poruke i upite o stanju i našem zdravlju, ali ja na mnoge nisam ni odgovarala misleći kako me pomalo nervira što se diže tolika panika.
Tako je, očigledno, mislila i većina ljudi oko mene. Uprkos vestima o 600, 700, 800 zaraženih u našoj pokarajini govorili su kao i ja: pa šta, i običnu gripu dobiju svake godine stotine, hiljade ljudi. Police u radnjama su bile pune uglavnom svega osim dezinfeksijskih sredstava i toalet papira (do danas mi nije jasno zašto?!). Iskreno, u tom trenutku sam još mislila kako je jako cool ignorisati koronu i pretnju koja od nje dolazi.
Solidarnost na iskušenju
Negde u četvrtak (12.3.), šokirana silinom i brzinom razvoja događaja, počela sam se pitati: ako odem u Hrvatsku, da li ću moći da se vratim pet dana kasnije. Hrvatska je tada još imala vrlo mali broj obolelih. „Ja bih išao", rekao je moj suprug. „Niko ti ništa ne može garantovati, ali ja bih išao", rekao mi je jedan kolega. „Ja idem sutra (13.03.) sigurno", rekla mi je jedna koleginica koja je planirala da produženi vikend provede u Makarskoj.
Eurowings mi je poslao podsetnik da mogu da čekiram svoj let. Ma da, rekla sam sebi, zašto je i mene sada uhvatila panika?! Na Korčuli, u mojoj uvali i osami, sigurnija sam nego bilo gde na svetu. Hrvatska nije zona visokog rizika, za pet dana se situacija neće tako radikalno pogoršati.
A onda mi je kroz glavu odjednom proletela misao: ali zašto ja mislim samo na sebe? Šta ako ja u sebi nosim virus, a da to ne znam, što je, kao što znamo moguće? Šta ako ja - koja sam nedavno izveštavala s Berlinala, a onda i s otvaranja izložbe u Beču na kojem je bilo tri hiljade ljudi - zarazim svoje roditelje koji su zbog svoje starosne dobi rizična grupa? Šta ako ja donesem koronu na moje malo ostrvo? I kada su mi se sva ta pitanja skupila u glavi, odlučila sam, bez obzira što rekle nemačke ili hrvatske službe i vlasti, da ne otputujem u Hrvatsku.
U tom trenutku sam shvatila, naime, da je to onaj moment solidarnosti o kojem je govorila Angela Merkeli da će život idućih dana i meseci često testirati našu solidarnost, spremnost na odricanje i, na neki način, našu poniznost. Shvatila sam da će korona iz korena promeniti naš život i to me u sekundi vratilo u ratne devedesete, u moju splitsku školsku godinu 1991/1992, godinu mature bez maturskog, godinu u kojoj se moj do tada sigurni, lagodni i bezbrižni život pretumbao.
Petak trinaesti
U petak sam došla na posao i objavila da ne putujem. Iako je moj život zapravo i tog petka 13. još izgledao sasvim normalno. Deca su otišla u školu. Moja ćerka je planirala rođendansko slavlje za svoj 15. rođendan, u raznim WhatsApp grupama su zvoncale poruke s dogovorima koji će roditelj preuzeti koju vožnju za utakmice mog sina koje su bile na rasporedu ovoga vikenda. A onda stigla vest da utakmice Bundeslige odlažu na neko vreme, ali tek od utorka. Koleginica mi je poslala poruku: „Nisam odletela"" i okačila fotografiju saopštenja civilne zaštite Međimurske županije u kojem piše da će osobe koje iz Nemačke dođu u Hrvatsku biti zadržane u 14-dnevnoj samoizolaciji.
Kad sam se vratila kući s posla, saznala sam da će moja deca na petonedeljni prisilni raspust. Ubrzo nakon toga su počeli pljuštati mailovi: otkazani su svi sportski treninzi i sve utakmice do sredine aprila. A šta će biti onda, niko se ne usuđuje da prognozira. U međuvremenu su u Bonu zatvoreni svi muzeji, otkazani svi koncerti, sve predstave. Vest o Bundesligi koju smo objavili nekoliko sati ranije već je bila zastarela - sve utakmice Bundeslige su smesta otkazane.
Korona je zavladala Nemačkom
U subotu sam otišla u kupovinu: trebalo mi je, između ostalog, brašno jer sam htjela napraviti palačinke. Obišla sam pet trgovina - u svima prazne police s brašnom, trajnim mlijekom, tjesteninom. Korona je, bez sumnje, zavladala Njemačkom, bez obzira što govore aktualni podaci o broju zaraženih. A oni govore da je u Njemačkoj do subote navečer (14.03.) 4.000 zaraženih i osam smrtnih slučajeva. Nakon ovog vikenda u Njemačkoj definitivno više neće biti ništa kao prije ovog petka, 13.
Dunja Dragojević
Meni je Eurowings poslao mail "COVID-19 Update" u kojem me je poučio da se „vazduh u avionu sastoji od 60 odsto svežeg vazduha spolja" i „da je vazduh koji cirkulše u kabini filtriran i očišćen od prašine, bakterija i virusa". Zahvaljujući tom filtriranju je, tvrde, „vazduh u avionu čist kao u sali za operacije". Ali ipak su mi ponudili da mogu besplatno zameniti kupljenu kartu bez plaćanja uobičajenih taksi i svoj let za Split odgoditi za neki kasniji datum. To sam i učinila.
Moj novi datum putovanja je 3. juni. Potom mi je stigao mejl da je do mog leta još 51 dan. Nadam se da je tako. Da ću za 51 dan moći uživati u pogledu s moje korčulanske terase. I da će se život ponovno vratiti u normalu. Ali trenutno mi je teško da u to poverujem.
Čitajte nas i preko DW-aplikacije za Android
Korona-virus iz Kine je jedan od najsmrtonosnijih u novije doba. O činjenicama i panici. (10.02.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52772321' lang='srb' type='mono' source='https://www.dw.com/sr/sr/svi-su-odrešili-kese-recesija/a-52772321' term='COVID'>
Organizacija za ekonomsku saradnju i razvoj (OECD) je još 2. marta epidemiju korona-virusa Covid 19, koja je u međuvremenu postala pandemija, opisala kao najveću pretnju globalnoj ekonomiji od finansijske krize 2008.
TEORIJA
Pod naslovom - Ekonomisti diskutuju o novcu iz helikoptera - tagesschau.de, onlajn portal prvog programa Nemačke televizije u četvrtak 12. Marta 2020. u 11 sati piše: „Prošle sedmice (2. marta) Američka centralna banka je iznenada drastično smanjila kamate - prvi put nakon finansijske krize 2008. Ali uticaj tog poteza čuvene Fed banke trajao je - nekoliko minuta".
To što je uradila Američka centralna banka je inače politika koju Evropska centralna banka vodi poslednjih godina. Čak i mnogo drastičnije.
U istom članku, potom piše:
„Prema rečima vodećih ekonomista, nemačka ekonomija će u prvoj polovini godine verovatno kliznuti u recesiju. Dakle, da li je došlo vreme za drastičnije mere?
I zaista, u fijoci centralnih bankara već decenijama netaknut stoji predlog nobelovca Miltona Fridmana (1912-2006): takozvani novac iz helikoptera. Fridman je tako nazvao novac koji centralna banka neke zemlje stvara - ni iz čega i potom ga daje građanima - tako da pada po ljudima kao da ga neko baca helikoptera."
Mi ćemo tu ideju u nastavku nazvati - „kiša para". A u članku dalje piše:
„Danas, za mnoge ekonomiste, ta Fridmanova ideja više nije samo luda ideja. Koncept „kiše para" mogao bi postati „društveno prihvatljiv", smatra ekonomista i bivši rektor univerziteta Dojče Bundesbanke Ditrih Šonvic. Mario Dragi, bivši šef Evropske centralne banke za tu ideju je rekao da je „veoma zanimljiva".
Razlog iznenadnog interesovanja za Fridmanov koncept je očigledan: monetarna politika je iscrpila gotovo sve svoje mogućnosti.
„Devedesetih godina, tadašnji šef Američke centralne banke, Ben Bernanke, napravio je za Centralnu banku Japana listu mera koje bi mogle da se preduzmu za jačanje ekonomije", rekao je analitičar Commerzbank-e Ulrih Lojhtman i dodao:
„Centralne banke sveta su od finansijske krize 2008. u potpunosti odradile tu listu - osim poslednje tačke: kiše para."
1.000 evra za svakog građanina?
„Kiša para" tako postaje poslednje sredstvo centralnih banaka. Ekonomisti Dojče banke su 2016. došli do zaključka da kiša para može biti značajno efikasnija od tradicionalnih sredstava monetarne i fiskalne politike.
Naravno, ne radi se zapravo o bacanju novca iz helikoptera na građane. Umesto toga, Evropska centralna banka bi mogla da uknjiži novac direktno na račune građana da bi povećala potražnju i inflaciju.
Danijel Koen, šef ekonomskog odeljenja „École normale supérieure" u Parizu, još je u jesen 2019. predložio da ECB svakom građaninu u Evrozoni za Božić isplati ili uplati 1.000 evra.
Najveća opasnost: navikavanje
Kritičari se, međutim, plaše da bi efekat mogao brzo da se izgubi. Mnogi građani bi moglu doći u iskušenje da taj dodatni novac - uštede - umesto da ga ulože u potrošnju i na taj način podstaknu ekonomiju.
Stručnjak za devizne razmene Commerzbank-e Ulrih Lojhtmann vidi još jednu opasnost: „Države bi mogle brzo da se naviknu da im novac pada „s neba" - i onda u svakoj novoj krizi zakukaju centralnim bankama". Stoga Lojhtman smatra da bi to bio „vrlo odvažan eksperiment s nepredvidivim posledicama".
Izuzetna vremena ponekad zahtevaju izuzetne mere.
Ključno pitanje je: da li je očaj centralnih bankara dovoljno velik da iz bunkera izvuku najekstremnije oružje monetarne politike?" Tako se završava članak objavljen u četvratk, 12. marta.
A onda je došao petak 13. mart. 2020. godine.
PRAKSA
Predsednica Evropske komisije Ursula fon der Lajen je u petak uveče za Prvi program nemačke televizije izjavila da se Evropa nalazi u možda najvećoj ekonomskoj krizi u svojoj istoriji.
„Nalazimo se usred jedne od najtežih, ako ne i u najtežoj ekonomskoj krizi koju smo ikada doživeli. Trenutno je važno da se ova ekonomska kriza preživi i da se Evropa ne uruši", rekla je fon der Lajen.
Evropska unija je prethodno odobrila 37 milijardi evra za podršku sektorima privrede pogođenim pandemijom korona-virusa. Predsednica Evropske komisije je saopštavajući tu odluku u Brisleu rekla da će vlade članica EU moći da odstupe od važećih ograničenja ekonomsko-monetarne unije i prekorače dozvoljene budžetske rashode za subvencije.
Nemačka - neograničeni krediti
Savezna vlada Nemačke najavila da će se boriti protiv ekonomskih posledica krize svim čime raspolaže. A novca ima dovoljno - rečeno je. Ministri finansija i privrede Olaf Šolc i Peter Altmajer juče su saopštili da Nemačka daje „neograničene" kredite pod povoljnim uslovima i dugoročno za sve oblasti privrede i društva koji su pogođeni ovom krizom.
To je bilo tako neobično, da su novinari morali da pitaju da li ipak postoji neko ograničnje. Ne postoji.
S obzirom na ovu „jedinstvenu" krizu, sindikati i poslodavci u Nemačkoj pokazali su do sada neviđeno jedinstvo. Na sastanku u kancelrake Angele Merkel čulo se mnogo pohvala za paket mera savezne vlade.
Bundestag je brzo doneo odluku o lakšem pristupu fondovima za isplaćivanje radnika koji moraju na prinudni odmor i slično. To je mera protiv otpuštanja u vremenima kada firme ne zarađuju dovoljno. Takođe je odobrena neograničena kreditna podršku firmama i mogućnost odlaganja plaćanja poreza kako bi firme ostale likvidne.
Sindikat Verdi zatražio je potrošačke čekove za građane. Na taj način bi trebalo oživeti ekonomiju čim se smanji širenje virusa.
Frank Verneke, predsednik ovog sindikata zaposlenih u uslužnim delatnostima i javnim službama rekao je: „Moramo potrošiti mnogo novca, u suprotnom nam preti ekonomski pad."
Primer ovakve kampanje - novac građanima da ga troše - viđen je u Hong Kongu. Tamo su deljeni čekovi u vrednosti od 1.500 dolara po glavi stanovnika, prenosi više medija u Nemačkoj.
SAD - plaćena bolovanja i ostalo
Predstavnički dom Sjedinjenih Država odobrio je velikom većinom paket pomoći u iznosu od ne zna se koliko milijardi dolara zbog krize koja je nastala pandemijom korona-virusa.
Između ostalog, tim novcem bi trebalo da se omogući plaćanje bolovanja zaposlenima kao i besplatni testovi na viruse. Glavni cilj je da se ograniči ekonomska šteta nastala zbog pandemije. Taj paket pomoći treba još da usvoji Senat.
Čitajte nas i preko DW-aplikacije za Android
Na berzama se „crnim labudom“ označavaju nepredvidljivi događaji s velikim posledicama. Ekonomisti trenutno raspravljaju o tome kolike će dalekosežne posledice za privredu imati korona-virus. (08.03.2020)
Pre deset godina je bankrotom banke Leman počela najgora posleratna finansijska kriza. Ali ni politika ni finansijska tržišta ni ekonomska nauka ništa nisu naučili, piše u autorskom tekstu za DW profesor Tomas Štraubhar. (15.09.2018)
Stečaj banke „Lehman Brothers“ izazvao jednu od najvećih ekonomskih kriza nakon Drugog svetskog rata. Koliko smo danas, deset godina nakon tog stečaja, sigurni da se nešto tako neće ponoviti? (13.09.2018)
Portugalske poreske platiše morali su do sada da plate 12 milijardi evra za spasavanje banaka. Njihovo loše poslovanje i mutni poslovi bili su poznati nadzornoj instituciji – ali ona ih je pustila da rade šta hoće… (25.01.2016)
I u bogatim industrijskim zemljama sve je više dece koja žive u relativnom siromaštvu. Glavni uzročnik toga jeste ekonomska i finansijska kriza, prenosi UNICEF u izveštaju u kome daje i preporuke za poboljšanje stanja. (28.10.2014)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52758323' lang='srb' type='mono' source='https://www.dw.com/sr/sr/tramp-neće-impresionirati-koronu/a-52758323' term='COVID'>
Nije bez ironije to što baš pandemija Korone potresa predsednika SAD Donalda Trampa. Njega, koji sebe smatra genijem i prirodnim medicinskim talentom, i koji se busa time da navodno toliko mnogo zna o virusu i njegovim posledicama. Njegova vlada sistematski ignoriše naučna saznanja i ukida odgovarajuće javne službe. To mu se sada sveti.
Niko, kaže Tramp, nije mogao da zna da će to biti ovakva pandemija. Niko osim Lučane Borio, direktorke za medicinsku i biološku pripravnost Nacionalne bezbednosti predsednika. Pre dve godine ona je izjavila: „Najveća briga je opasnost od pandemije“. Da li se za nju pripremilo? „Bojim se – ne“, dopunila je. To je bilo jedan dan pre nego što je ukinuto njeno radno mesto, baš kao i radno mesto Trampovog bivšeg savetnika za nacionalnu bezbednost Džona Boltona.
Nedostajući i neispravni testovi
SAD ne samo što nisu pripremljene, već su trenutno sasvim preopterećene i nesposobne da adekvatno reaguju na krizu koja stiže, iako je Tramp u svom obraćanju naciji ove nedelje tvrdio suprotno. Vlada hronični nedostatak testova na virus – što objašnjava još uvek srazmerno mali broj obolelih (za koje se zna). Prvi test-setovi koje su razaslali nadležni organi – nisu funkcionisali. Nedeljama je korona-virus tako mogao da se širi na primer u saveznoj državi Vašingtonu.
Trampovo obećanje da će svako ko hoće moći da bude testiran, moralo da hitno bude povučeno.
Kristina Bergman, DW
I više drugih iskaza iz njegovog govora – čitanog sa telepromtera – moralo je da bude korigovano ili precizirano: ne, trgovinska roba nije pogođena zabranom ulaska u SAD za Evropljane. Ne, zdravstvena osiguravajuća društva nisu ukinula privatnu doplatu za tretman obolelih od korone. I da, Amerikanci i Amerikanke koji dolaze iz Evrope izuzeti su od zabrane baš kao i oni koji imaju dozvolu boravka u SAD (Zelena karta) i članovi njihovih porodica.
Kula od karata se urušava
U vremenima krize, zadatak predsednika je da umiri naciju – pre svega jasnim i nedvosmislenim izjavama. Tramp, međutim, samo širi nesigurnost i haos. Njegove laži se u javnosti raspadaju kao kula od karata. Trampovu primedbu da nam je zbog korona-virusa zid na granici sa Meksikom potrebniji nego ikada, hitno je korigovao direktor Centra za kontrolu bolesti i prevenciju. On je rekao da zid ne može da spreči virus. I da, uostalom, Meksiko ima mnogo manje zaraženih nego SAD.
A zašto je Velika Britanija izuzetak? Među Ostrvljanima ima više inficiranih nego u nekim evropskim zemljama koje su pogođene zabranom.
Korist za predsednika
No, logika i činjenice Trampa interesuju isto tako malo kao i ljudi – to nije novo saznanje, ali je sada očiglednije nego ikada. Ako izuzmemo to što govor nije mogao biti manje empatičan, i druge Trampove izjave raskrinkavaju njegovog mišljenje: 3500 ljudi na brodu kruzera „Grand princes“ pred San Franciskom bi, po njemu, trebalo da ostanu na brodu, inače bi se broj zaraženih u SAD povećao. A to mu nije baš potrebno.
Moguće je da Trampovo šepurenje sve manje impresionira njegove pristalice. Jer, za razliku od apstraktne pretnje navodnim karavanom migranata protiv kojih navodno pomaže gradnja zida, oboljenje COVID-19 je realno. Ono pogađa susede, prijatelje, rođake. Ono već sada u SAD vodi zatvaranju škola, univerziteta, smeštanju gradova u karantin. I ako nema testova, ako ljudi ne mogu da dobiju primeren tretman, jer je zdravstveni sistem preopterećen, to se u vreme društvenih mreža pročuje vrlo brzo.
Trampova razmetljiva retorika neće moći da impresionira korona-virus.
Ali nema razloga za podrugljivost. Jer, cenu lošeg postupanja vlade SAD će platiti ljudi za koje virus znači životnu opasnost.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52756190' lang='srb' type='mono' source='https://www.dw.com/sr/sr/teška-greška-putina/a-52756190' term='COVID'>
Vladimir Putin je načinio istorijsku grešku. Na prvim dvojim mestima odgovarajuće liste su, nedostižni, aneksija Krima i hibridni rat protiv Ukrajine. A za ostala mesta na vrhu se još vodi borba. Pretendenti su između ostalog rat u Siriji, penziona reforma i izmena ustava kako bi ostao na vlasti dok je živ.
Sada se javio još jedan pretendent sa dobrim izgledima: krah na tržištu nafte i sa tim u vezi drastični pad vrednosti rublje. To je direktna posledica izlaska Rusije iz dogovora zvanog OPEC+ između naftnog kartela i više drugih zemalja koje izvoze naftu o smanjenju eksploatacije. U Rusiji takvu odluku sme da donese samo predsednik. I za to nije mogao da izabere lošiji momenat.
Čuvari stabilnosti destabilizuju svetsko tržište
Ovo ne treba da bude pledoaje za dilove sa OPEC. U toj organizaciji ima odbojno mnogo reakcionarnih monarhija, korumpiranih pseudodemokratija i ideologizovanih režima. S druge strane, OPEC je tipičan kartel koji nastoji da održi cene visokim na štetu potrošača. U zemljama sa tržišnom privredom i demokratijom privatne firme se za tako nešto rigorozno kažnjavaju.
Rusija se tako nije proslavila kada je krajem 2016. sklopila sa OPEC pomenuti dil, koji je posle toga stalno produžavan. Ali, kada je već jednom sklopila takav dogovor, ni u kom slučaju  nije sada trebalo da ga „minira“.
Jer, u situaciji  u kojoj na svetskim tržištima akcija, sirovina i deviza, vlada najveća nervoza zbog sve gorih ekonomskih posledica pandemije Korone, svaka destabilizujuća radnja može da povuče za sobom panične reakcije.
Jer, u situaciji u kojoj zbog COVID-19 drastično opada svetska potražnja za energijom, Vladimiru Putinu, koji u Rusiji inscenira sebe kao čuvara stabilnosti, nije palo na pamet ništa pametnije nego da ionako nesigurno globalno tržište nafte dodatno destabilizuje ulaskom u rat cena.
Pogrešno vreme za slom sa Saudijskom Arabijom
Jer, beskompromisno odbijanje Rusije da se složi sa zajednički dogovorenim daljim smanjivanjem eksploatacije nafte, 6. marta je dovelo do pucanja kompletnog dila. Čak ni ograničenja u eksploataciji nafte koja su važila više od tri godine, nisu produžena. Od aprila svako može da crpi onoliko nafte koliko može i hoće.
Urednik u DW Andrej Gurkov je stručnjak za tržište nafte
Rusija je faktički svoje partnere, usred pada cena nafte širom sveta, ostavila na cedilu. Ovde se ne radi o tome da sada članove kartela koji su nasukani treba žaliti. Ali, postaje jasno zašto je Saudijska Arabija. Ključna zemlja OPEC, sada zadala tako brutalan kontraudarac. Kraljevina je 8. marta najavila da će bitno povećati eksploataciju nafte i dati enormne popuste svojim mušterijama, posebno onima na evropskom tržištu koje je veoma važno za Rusiju.
Zbog toga su cene nafte pale za oko trećinu. U poređenju sa početkom januara su se gotovo prepolovile. Otada besni rat cena, u koji su se u međuvremenu uključili  i Ujedinjeni Arapski Emirati i Irak povećanjem proizvodnje i popustima.
Američke firme za fraking su Putinu trn u oku
To bi zapravo trebalo da raduje zemlje EU jer za njih je jevtina nafta praktično program konjunkture. Ali, investitori su u panici i gledaju da se otresu akcija brojnih evropskih preduzeća. Jer, oni vide nešto što Vladimir Putin, koji kao da i dalje potcenjuje pandemiju korone, nije hteo da vidi: kolaps tržišta nafte bi sada bio kontraproduktivan, pa i krajnje štetan, jer vodi ka daljoj makroekonomskoj destabilizaciji. On svetsku privredu još više izbacuje iz ravnoteže i bankrote firmi i obustavljanja isplata čini još verovatnijim.
Ali Kremlj ionako deklarativno hoće da neki bankrotiraju. Za rusku industriju nafte su američka preduzeća za eksploataciju gasa za fraking sve veća konkurencija. Zato bi bankroti takvih firmi za Moskvu bili dobrodošli – kao, uostalom, i veći problemi sa budžetom kod drugog megakonkurenta Saudijske Arabije.
Moskva je potcenila opasnost svetske recesije
Ono što Kremlj izgleda nije ukalkulisao: u situaciji u kojoj je svetska privreda na putu recesije, bankroti prezaduženih američkih firmi bo vrlo brzo mogli da poljuljaju banke koje su ih finansirale. I tu bismo bili na putu u globalnu finansijsku krizu kao i 2008. Koja bi, kao i tada, imala teške posledice i po Rusiju.
Prvi potres u formi devalvacije rublje je Rusija već osetila. To će ponovo podgrejati inflaciju koja je taman bila pod kontrolom, i teško pogoditi rusku privredu koja je veoma zavisna od uvoza te dovesti do daljeg pada plata i standarda kod ruskog stanovništva.
Može biti da će rat cena nafte koji je Vladimir Putin bez nužde pokrenuo usred pandemije, već za nekoliko meseci da se nađe na nekom od prvih mesta liste njegovih strateški pogrešnih odluka.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52754649' lang='srb' type='mono' source='https://www.dw.com/sr/sr/do-daljnjeg-nema-nikakvih-utakmica/a-52754649' term='COVID'>
U saopštenju Nemačke fudbalske lige (DFL) u petak 13. marta piše: „Prezidijum nemačke fudbalske lige, danas na vanrednoj sednici, ponovo je raspravljao o posledicama korona-virusa na prvu i drugu Bundesligu. Kao rezultat te razmene mišljenja, prezidijum DFL predlaže Generalnoj skupštini koja se održava u ponedeljak da obustavi održavanje obe lige – od narednog utorka, do 2. aprila, dakle do kraja pauze za međunarodne utakmice.“
„Cilj je i dalje da se sezona igra do leta – sa sportskog stanovišta, ali posebno zato što bi preuranjeni završetak sezone mogao imati egzistencijalne posledice za neke klubove. Tokom pauze za međunarodne utakmice, svi klubovi bi trebalo da donesu odluku o tome kako postupiti, uzimajući u obzir tada raspoloživo znanje, na primer, u vezi sa međunarodnim rasporedom utakmica.“
Prethodno je bilo planirano da se  26. kolo ovog vikenda održi bez gledalaca. Ali su potom i te utakmice suspednovane.
U sredu je registrovan prvi slučaj infekcije jednog profesionalnog igrača fudbala u Nemačkoj - Timo Hubers iz Hanovera 96 (2. liga). Nakon što je u četvrtak njegov kolega iz tima Janes Horn takođe bio pozitivan na virus Covid-19, ceo tim iz Donje Saksonije sada je u karantinu. Dakle, utakmica između Hanovera i Drezdena je jedina koja je otkazana ovog vikenda.
Radi koordinacije narednih koraka u vezi sa krizom koju je izazvala epidemija korona-virusa Covid-19, Bundesliga je za ponedeljak zakazala Generalnu skupštinu u Frankfurtu.
UEFA je takođe izdala saopštenje u kojem se navodi odlaganje utakmica planiranih za 17,18,19. i 20 mart i na kraju dodaje: „UEFA je na video-konferenciju u utorak 17. marta pozvala predstavnike svih 55 članova da zajedno sa čelnicima Evropskog klupskog saveza i evropskih liga, kao i predstavnikom FIFPro-a, kako bi razgovarali o odgovoru evropskog fudbala na epidemiju korona-virusa.“
dr(agencije)
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52717453' lang='srb' type='mono' source='https://www.dw.com/sr/sr/zašto-u-nemačkoj-nema-više-zabrana-zbog-korona-virusa/a-52717453' term='COVID'>
Razlog za to trebalo bi tražiti u nemačkom federalizmu. Po pravilu, savezna vlada ne može da „vlada“ direktno, na nivou opština. To je zagarantovano Ustavom – propisom o nadležnosti. Zbog toga opštine, ali pre svega 294 okruga i 107 gradova, uživaju veliku nezavisnost. Tamo odlučuju lokalne vlasti.
U slučaju korona-virusa COVID-19 nadležni su Higijensko-zdravstveni zavodi. To je u Berlinu još jednom ponovio savezni ministar zdravlja Jens Špan (CDU).
-pročitajte još: Nemačko, opusti se!
Odluke se donose lokalno, a ne centralno
Jedan okrug u Saksoniji je, na primer, već nakon prvog slučaja zaraze korona-virusom odlučio da zabrani sastanke i okupljanja na kojima učestvuje 100 i više ljudi, kao i da zabrani školske ekskurzije. U Brandenburgu je sada kompletna jedna opština u karantinu – pogođeno je 5.000 građana. Zakoni o zaštiti od infekcije pravna su osnova za takve zabrane.
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3Z4hh
Šesnaest saveznih nemačkih pokrajina su tu pre svega akteri koji pomažu. One obezbeđuju rad bolnica i nadregionalnih laboratorija za testiranje virusa. Pored toga, svaka pokrajina ima svoj zakon o civilnoj zaštiti i zaštiti od katastrofa koji mogu da aktiviraju pokrajinski ministri unutrašnjih poslova. O tome se, međutim, u Nemačkoj trenutno ne govori.
Nema većih manifestacija?
Savezni ministar zdravlja Špan sada je predložio da događaji sa 1.000 ili više učesnika sada uglavnom ne bi trebalo da se održavaju. Ako se radi o skupu sa manje od 1.000 ljudi, potrebno je to razmotriti na licu mesta. To se odnosi i na škole, ali i na fudbalske utakmice.
Federalizam je doveo do toga da borbu protiv korone nije moguće centralno kontrolisati. Ali to je i razlog zašto je Nemačka sada „mnogo ispred drugih“, smatra Kristijan Drosten, glavni virusolog u renomiranoj berlinskoj bolnici Šarite. Postoji nekoliko decentraliziranih laboratorija koje su otišle daleko u dijagnostici, s obzirom na to da su bile u mogućnosti i smele da izvode testove još u januaru. To nije bio slučaj u drugim zemljama, na primer tamo gde testovi mogu da se obavljaju samo u državnom zdravstvenom zavodu. To je uštedelo dragoceno vreme, jer se sa testiranje nije počelo tek kada su nastupili prvi smrtni slučajevi, već ranije, objasnio je Drosten.
Kristijan Drosten: Nemačka ispred drugih u dijagnostici - zbog federalizma
Strategije borbe: usporavanje širenja virusa i odgovornost
Međutim, u poslednjih nekoliko dana broj zaraženih naglo se popeo na više od hiljadu ljudi. Neke zemlje su zabrinute zbog širenja infekcije u Nemačkoj i uvele su zaštitne mere. Švajcarska je recimo kritikovala to što su se proteklog vikenda još uvek održavale fudbalske utakmice s navijačima na tribinama, pogotovo u posebno pogođenoj Severnoj Rajni-Vestfaliji. Rusija je, poput Izraela, odlučila da registruje putnike iz Nemačke i pošalje ih u izolaciju na dve sedmice. Češka je uvela graničnu kontrolu i nasumično će meriti telesnu temperaturu putnika.
-pročitajte još: Zbog korona-virusa: Nemci počeli da prave zalihe namirnica
Nemačke vlasti trenutno igraju na kartu „usporavanja“ širenja virusa. Širenje virusa bi zbog toga trebalo da bude produženo, kako bi, kao što je rečeno, zdravstveni sistem bio manje pod stresom i kako bi očekivani i ozbiljni tok bolesti mogao što bolje da se leči. Nemačka raspolaže sa ukupno 28.000 bolničkih kreveta na intenzivnoj nezi, rekao je ministar Špan.
Ugroženi su naročito ljudi stariji od 65 godina, oni koji boluju od drugih bolesti. Ministar Špan apelovao je na građane da smanje kontakte sa drugim ljudima. Pozvao ih je da razmisle „od čega mogu da odustanu, a od čega ne mogu“, dodavši da će, generalno gledano, „epidemija verovatno potrajati nekoliko meseci, a ne nekoliko nedelja“.
Čitajte nas i preko DW-aplikacije za Android
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3Z4hh
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52659076' lang='srb' type='mono' source='https://www.dw.com/sr/sr/lek-koji-pomaže-kod-komplikovanih-slučajeva-korona-virusa/a-52659076' term='COVID'>
Pre gotovo mesec dana kineski eksperti dešifrovali su genetski kod korona-virusa i stavili svoje otkriće na raspolaganje čitavom svetu. Farmaceutska industrija i brojni medicinski i naučno-istraživački instituti odmah su se bacili na posao.
Pored najvećeg kineskog Instituta za suzbijanje virusno-epidemioloških bolesti, potraga za vakcinom užurbano se vodi i u Hongkongu, SAD, Nemačkoj, Francuskoj, Australiji, Kanadi i Izraelu. Jedan deo projekata finanansira CEPI, Međunarodna partnerska organizacija za suzbijanje epidemija. Ona raspolaže novcem iz privatnih donacija, ali i državnom finansijskom pomoći.
CEPI trenutno pomaže firme CureVac (Nemačka), Inovio (SAD) i Moderna (SAD). Tu je i projekat Univerziteta Kvinslend (Australija), čiji su saradnici krajem februara počeli da testiraju vakcinu na životinjama.
CEPI-projekte podržavaju i američke firme Dajnavaks i Glakso Smit Klajn (GSK). One proizvode supstance koje omogućavaju da mala količina antitela po vakcini izazove imunološku reakciju.
Pored CEPI-projekata na pronalasku vakcina rade i američke farmaceutske kompanije Džonson i Džonson i Novavaks, francuska Sanofi i kanadska VIDO-InterVAC ali i Univerziteti Marburg (Nemačka), Hongkong, Saskačevan (Kanada), Kembridž (Velika Britanija) i Institut u Izraelu.
-pročitajte još: Vakcine: spas ili pošast?
Brzo do vakcine ili ne?
Postoje najave prema kojima bi vakcina mogla da bude gotova za nekoliko sedmica. Nemački eksperti na to gledaju sa podozrenjem. Epidemiolog Aleksander Kekule, koji vodi Institut za mikrobiologiju Univerzitetskog kliničkog centra Hale, polazi od pretpostavke da će testirana i proverena vakcina sa svim neophodnim dozvolama doći na tržište najranije tokom naredne 2021. godine. „Do jeseni 2020. vakcina neće moći biti razvijena“, izjavio je profesor Kekule za nemački javni servis ARD.
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3YiqC
Kekule je objasnio da problem sa pronalaženjem vakcine protiv korona-virusa leži u sposobnosti genetske metarmofoze virusa. To potvrđuje studija kineskih naučnika, koji su otkrili da postoje dve vrste korona-virusa SARS-CoV-2. To su s-CoV i l-CoV. Prvi se pojavljuje češće, drugi je opasniji.
Brza genetska promena korona-virusa jedan je od razloga što ne postoji vakcina protiv običnog, sezonskog gripa. I njega većim delom uzrokuju koronavirusi, iako su mnogo bezopasniji od onih tipa SARS-CoV-1, SARS-CoV-2 i MERS.
Sigurna, a ne brza vakcina
U slučaju virusa ebole, faze 2 i 3 prilikom uvođenja vakcine tekle su paralelno. Ali ubrzani proces kod virusa SARS-CoV-2 nije predviđen – zato što taj virus nije toliko opasan kao virus ebole.
Vakcina će se naime ubrizgavati zdravim ljudima. Zato je bolje isključiti moguće negativne posledice vakcinacije, nego zdrave ljude, kod kojih je mogućnost smrtnog ili komplikovanog ishoda infekcijom korona-virusom izuzetno mala, izlagati neposrednom riziku.
Pored toga, već sada postoje medikamenti koji se daju u slučaju komplikovane infekcije opasnim korona-virusom. To je recimo RNA-Polymerase-Hemmer Remdesivir. Taj lek prvobitno je razvijen protiv ebole i nalazi se u prodaji.
-pročitajte još: Korona-virus u Banjaluci: panike za sada nema
Kako deluju vakcine?
Skoro sve vakcine, na kojima se trenutno radi, baziraju se na prethodno otkrivenim supstancama i vakcinama koje deluju u suzbijanju virusa. Neke od njih koriste se u veterini, poput seruma protiv virusa MERS kojim se vakcinišu kamile. Arapske zemlje, bogate naftom, uložile su velika sredstva u razvoj vakcine, jer te korisne životinje za njih imaju veliki značaj.
Do jeseni 2020. vakcina neće moći biti razvijena?
Neke od novorazvijenih vakcina protiv korona-virusa testirane su na životinjama i sada predstoje dalja testiranja kako bi dobile dozvolu za prodaju. Mnogi farmaceutski koncerni nadaju se da će pronaći vakcinu čiji genetski materijal (RNK i DNK) u telu izaziva stvaranje bezopasnih virusnih proteina. Oni bi trebalo da izazovu reakciju imuno-sistema koji stvara antigene, a koji deluju i protiv opasne vrste korona-virusa. Takve vakcine bi mogle da se proizvedu brzo i u velikim količinama.
Drugi proizvođači oslanjanju na tradicionalne metode direktnog ubrizgavanja proteina virusa pacijentima i moglo bi da potraje pre nego što takva vakcina bude spremna da se isporučuje u većim količinama.
Sve u svemu, vrlo je moguće da vakcina bude puštena na tržište tek nakon što se aktuelna pandemija korona-virusa. A moguće je i da će neke druge vrste virusa COVID-19 krenuti na put oko sveta. Jer kada na severnoj zemljinoj polulopti bude počelo leto i budu nestali virusi, na južnoj počinje zima i virusi kreću u pohod. A onda, zna se, na jesen bi virus ponovo mogao da se krene put severa.
Čitajte nas i preko DW-aplikacije za Android
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3YiqC
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52563633' lang='srb' type='mono' source='https://www.dw.com/sr/sr/građani-vuhana-u-rukama-lokalnih-odbora/a-52563633' term='COVID'>
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Strah od epidemije korona-virusa uplašio je Kineze. Tamošnja vlada je milionsku metropolu Vuhan pretvorila u karantin. Veliku ulogu pri tom igra sećanje na epidemiju SARS-a pre 18 godina. (24.01.2020)
U pitanju je varijanta koronavirusa, ali za sada postoji nada da on nije tako opasan kao njegov „srodnik“ SARS. Epicentar zaraze je navodno jedna pijaca u milionskoj metropoli Vuhanu u centralnoj Kini. (09.01.2020)
Šen svakodnevno zove svoj lokalni odbor, jer je njen otac je zaražen virusom COVID-19 poznatijim kao korona-virus. Stanje mu se svakim danom pogoršava, temperatura raste, slabo jede a tu su i bolovi u grudima. Da bi stigao do bolnice, lokalni odbor mora da mu obezbedi prevoz. „Svakog dana nam kažu da sačekamo. Ali, niko ne dolazi“, kaže Šen u telefonskom razgovoru za DW.
Situacija (nije) pod kontrolom
Šen veruje da se otac zarazio prilikom kupovine, krajem januara, kada je počela blokada Vuhana, i kada se shvatilo da je širenje virusa nemoguće sprečiti. Mnogi stanovnici Vuhana su tada pojurili da nabave zalihe hrane.
Desetak dana kasnije, otac dobija povišenu temperaturu i lekari uspostavljaju dijagnozu - koronavirus. Dali su mu lekove i poslali ga kući, jer simptomi nisu bili tako teški. U međuvremenu se njegovo stanje pogoršalo, ali odlazak u bolnicu još uvek nije jednostavan. „Uskoro ćemo ostati bez lekova. Ne znam šta ćemo onda da radimo“, rekla Šen za DW pre nedelju dana.
Od izbijanja epidemije, bolnice u Vuhanu su preopterećene. Na početku su društvene mreže bili preplavili video snimci pretrpanih hodnika i medicinskog osoblja koje zbog gužve i neprestanog rada dobija nervne slomove.
U međuvremenu su vlasti podigle improvizovane bolnice od kontejnera i desetine sportskih dvorana i hotela pretvorila u karantine. Ipak, broj zaraženih raste a mnogi nemaju pristup odgovarajućem lečenju.
Sportska dvorana u Vuhanu pretvorena u karantin
Kućni pritvor
Kako bi se sprečili haos i širenje virusa, grad Vuhan je de fakto uveo kućni pritvor za 11 miliona građana. Ako nekome nešto treba, mora da se obrati takozvanim komšijskim odborima koji u Kini predstavljaju bazu partijskog sistema.
„Ne vredi ih zvati“, kaže nam Čen, koja kao ni Šen ne želi da joj objavimo pravo ime. Ona sa setrom živi sa bakom dedom, tetkom i bratom od tetke. Deda i baka su u preboleli korona-virus i dobro su. Zbog sumnje da je zaražen, brat od tetke je smešten u hotel koji služi kao karantin. Tetka je zbog korona-virusa u improvizovanoj bolnici, ali s obzirom da joj je par sedmica pre izbijanja epidemije dijagnostifikovan rak pluća - tamo ne može adekvatno da se leči. U normalnim bolnicama se odavno niko ne javlja na telefon. „Preostao nam je samo lokalni odbor“, kaže Čen.
Ključna uloga lokalnih, komšijskih odbora
Partija i država zadiru u sve pore života kineskog društva. Lokalni odbori u principu nemaju neku važnu ulogu: brinu se da zidne novine budu redovno opremane najnovijom partijskom propagandom ili organizuju aktivnosti za penzionere u gradskoj četvrti.
Ali, s obzirom da u borbi protiv korona-virusa država mobilizuje sve resurse, ti odbori su odjednom dobili ključnu ulogu. U Vuhanu su lokalni odbori zaduženi za sve što je potrebno građanima u blokadi - oni organizuju prevoz pacijenata u bolnice i isporuku lekova. Oni kontrolišu poštovanje karantina i odlučuju ko prvo mora u bolnicu. Odjednom šačica dobrovoljaca, uglavnom penzionera mora da donosi važne odluke i obezbedi osnovne stvari za stotine domaćinstava.
Poziv u pomoć na internetu
Stotine građana koji su digli ruke od lokalnih odbora pomoć traže preko interneta. „Ako neko može da pomogne, neka nam pomogne“, napisala je Šen s početka ove priče. Na pitanje DW-a od koga zapravo očekuje pomoć, uzdišući kaže „Ne znam. Sve me to čini jako tužnom“.
Sajamska hala pretvorena u karantin, Vuhan
Ona i majka pokušavaju da neguju bolesnog oca. Ali, sada i one pokazuju prve simptome zaraze. Da li je kašalj simptom korona-virusa, ne znaju. Da bi to saznale potreban im je prevoz do bolnice. Ali u lokalnom odboru se niko ne javlja na telefon.
Čitajte nas i preko DW-aplikacije za Android
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Strah od epidemije korona-virusa uplašio je Kineze. Tamošnja vlada je milionsku metropolu Vuhan pretvorila u karantin. Veliku ulogu pri tom igra sećanje na epidemiju SARS-a pre 18 godina. (24.01.2020)
U pitanju je varijanta koronavirusa, ali za sada postoji nada da on nije tako opasan kao njegov „srodnik“ SARS. Epicentar zaraze je navodno jedna pijaca u milionskoj metropoli Vuhanu u centralnoj Kini. (09.01.2020)
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Strah od epidemije korona-virusa uplašio je Kineze. Tamošnja vlada je milionsku metropolu Vuhan pretvorila u karantin. Veliku ulogu pri tom igra sećanje na epidemiju SARS-a pre 18 godina. (24.01.2020)
U pitanju je varijanta koronavirusa, ali za sada postoji nada da on nije tako opasan kao njegov „srodnik“ SARS. Epicentar zaraze je navodno jedna pijaca u milionskoj metropoli Vuhanu u centralnoj Kini. (09.01.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52323717' lang='srb' type='mono' source='https://www.dw.com/sr/sr/virus-i-strah/a-52323717' term='COVID'>
Čitajte nas i preko DW-aplikacije za Android
Poređenja sa nekim prošlim krizama i propastima berzi nisu primerena – jer, pandemija korona-virusa baca svet u neviđenu recesiju. Svaka prognoza je nezahvalna, jedino je jasno da će biti gadno. (28.03.2020)
Šta raditi kod kuće za vreme pandemije korona-virusa? Četiri devojke iz Srbije, Hrvatske i BiH imaju odgovor na ovo pitanje: čitati. One su organizatorke maratona čitanja „Balkan Corona Readathon“. (28.03.2020)
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Lekari i medicinske sestre imaju ugovore, a većina je ogorčena na stanje u Srbiji. (28.03.2020)
Američka metropola već broji 450 mrtvih koji su bili pozitivni na novi virus. Grad je na prisilnoj pauzi, radnici masovno gube posao, a obuhvatne pomoći Vašingtona nema. Najveća je borba za nabavljanje respiratora. (28.03.2020)
„Mere koje su preduzete u BiH su radikalnije i rigoroznije od mera u drugim evropskim zemljama“, kaže za DW predsedavajući Predsedništvu BiH Šefik Džaferović. I dodaje: pritom je nužno poštovati Ustav i zakone. (27.03.2020)
Koliko će se još Švedska držati svog liberalnog kursa? Dok je u većini zemalja EU život praktično stao, Stokholm se oslanja na razum svojih građana i ne poseže za zabranama. Ali, broj zaraženih korona-virusom raste. (27.03.2020)
Virus Sars CoV-2 nije se pojavio u američkoj ili kineskoj laboratoriji. Na čoveka je prešao sa životinje. Da bi se taj rizik u budućnosti bar smanjio, bilo bi pametno uvesti globalnu zabranu trgovine divljim životinjama. (27.03.2020)
Da ne poverujete očima i ušima. Nakon dvonedeljnog zastoja, pojedinci su već počeli da ispostavljaju račune. Mrtvi ili ekonomski rast? To je nedopustivo, ocenjuje urednik ekonomske rubrike DW Henrik Beme. (27.03.2020)
Na insistiranje Italije, EU će raditi na novom finansijskom mehanizmu za pomoć zemljama snažno pogođenim pandemijom. To bi trebalo uraditi za dve sedmice, a zatim već imati strategiju za povratak u normalan život. (27.03.2020)
Nemačka vlada dodatno je pooštrila uslove za ulazak u zemlju kako bi suzbila pandemiju korona-virusa. Ulaz je zabranjen sezonskim radnicima i radnicima koji pomažu tokom berbe. Poljoprivrednici su zabrinuti. (27.03.2020)
Proizvođači odeće šiju maske, ali da li automobilski koncerni preko noći mogu da počnu sa proizvodnjom respiratora, uređaja koji život znače tokom pandemije? Uprkos najavama, to je lakše reći nego učiniti. (26.03.2020)
Italiji pomažu svi – osim Evrope? Ne. Kina, Rusija, Kuba i Vijetnam šalju zaštitne maske, a Evropska unija priprema najveći spasilački ekonomski paket u istoriji. A i Nemačka leči pacijente iz Italije. (26.03.2020)
Nemački paralament, Bundestag je skovao najveći finansijski paket u istoriji kako bi ublažio posledice krize koja prati pandemiju korona-virusa. Većina poslanika bila je za novo zaduživanje, ali su imali i zadrške. (26.03.2020)
Naravno da se treba boriti za svaki život. Ali, da li je privredna katastrofa pravi način za spašavanje korona-pacijenata kojima su potrebni aparati za disanje? Izolujte samo ugrožene, poziva u komentaru Bernd Rigert. (26.03.2020)
U Srbiju se iz EU vraćaju uglavnom oni koji nemaju rešeno pitanje statusa - dozvole boravka u nekoj od zemalja. Međutim, za DW je iz Brisela potvrđeno da postoji mogućnost privremene legalizacije boravka. (26.03.2020)
Pogon kompanije „Kiagen“ u blizini Kelna, koji proizvodi testove na COVID-19, povećao je proizvodnju na milion i po testova mesečno. Test je unapređen i dijagnostikuje prisustvo korona-virusa za samo sat vremena. (25.03.2020)
Farmaceutski koncerni i laboratorije širom sveta rade na razvoju vakcine protiv korona-virusa. U Nemačkoj se nade pre svega polažu u biotehnološki koncern CureVac iz Tibingena. (25.03.2020)
„Ko prekrši izolaciju, ide u karantin“, najavljuje Alen Šeranić, ministar zdravstva Republike Srpske, u intervjuu za DW. A tek kada BiH dostigne vrh epidemije, onda će, dodaje, moći da se kaže dokle će ovo da traje. (25.03.2020)
Zbog korona-virusa, Srbija se odlučila na najoštrije mere, i to u relativno kratkom periodu. S druge strane, Nemačka je odlučila da se, umesto zabrane kretanja, uvede zabrana kontakata. Otkuda ta razlika? (25.03.2020)
Mere borbe protiv korone su u Istočnoj Ukrajini pogodile baš one čije kuće ili rođaci se nalaze na drugoj strani fronta. Nova ograničenja na kontrolnim punktovima zaoštravaju situaciju. (25.03.2020)
Neke države srednje i jugoistočne Evrope koriste korona-krizu kako bi potkopale temelje pravne države i institucije. Pre svih Mađarska – ali i zemlje na Zapadnom Balkanu, između ostalih i Srbija. (25.03.2020)
Četiri od pet njih po dolasku u zemlju ode u samoizolaciju. Ali svaki peti je razlog da ljudi, koji su se na „najsmešniji virus“ kikotali zajedno sa predsednikom, optuže ukupnu dijasporu za sopstvenu naivnost. (24.03.2020)
Odlaganje Olimpijskih igra je logična posledica korona-krize. Uoči ove teške odluke Međunarodnog olimpijskog komiteta, mnoge zemlje su slale poruke opomene. (24.03.2020)
Ekonomska kriza zbog korona-virusa mogla bi da košta stotinu milijardi evra i da dovede do pada rasta kakav je bio u vreme svetske ekonomske krize tridesetih godina, kaže u intervjuu za DW ekspert Klemens Fuest. (24.03.2020)
Migrantima je Evropa, zbog korona-virusa, postala nemoguć cilj. U BiH, gde vlada ograničenje kretanja, vlasti nastoje da ih sklone sa ulice. Priliv novih migranata je smanjen. (24.03.2020)
U doba pandemije nužna je distanca. To je loše za seksualne kontakte. Najteže je samcima. A za parove bi rad od kuće, koji sada mnogi prakticiraju, mogao da znači i novi medeni mesec, ali i pakao na Zemlji. (24.03.2020)
To se nikada ranije nije desilo: EU odobrava zaduživanje bez granica, kako bi se suzbila kriza izazvana korona-virusom. Pritom se ne radi o besplatnoj karti, jer novac treba da daju tržišta. (24.03.2020)
Zaustavite se, razmišljajte, izdržite. Nemačka filozofkinja Svenja Flaspeler ohrabruje ljude da iskoriste trenutnu situaciju. Korona-kriza je, smatra, prilika da se preispita suština potrošačkog društva. (23.03.2020)
Istraživanje Galupa pokazuje da preko 70 odsto ljudi na Balkanu smatra da korona-virus nije tolika pretnja kako se predstavlja. Istraživači kažu da se to moglo očekivati u regionu koji je navikao na krize. (23.03.2020)
Ljudi stvaraju zalihe svega i svačega. Tek što se korona-kriza zaoštrila, shvatili smo šta nam je jedno od najvećih kulturnih i privrednih dobara: toalet-papir! Zašto je to tako? Čitav svet nagađa… (23.03.2020)
U doba pandemije brojne države donose mere koje se u suštini svode na ostanak kod kuće. Ali šta je sa ljudima koji nemaju kuću? Primer iz Vašingtona pokazuje da su beskućnici veoma ugrožena grupa. (23.03.2020)
Umesto da dnevne konferencije budu adresa sa koje se svako brzo i jasno može obavestiti, gledamo melodramu čoveka koji se ponaša kao glavni glumac u filmu o sebi, piše u autorskom tekstu za DW sociolog Dario Hajrić. (22.03.2020)
Granice su otvorene za transport robe, ali to u Srbiji i komšiluku ide traljavo. DW istražuje sa kakvim se problemima suočavaju vlasnici špedicija i vozači i da li to može da ugrozi normalno snabdevanje. (22.03.2020)
„Vanredna situacija u BiH nije vreme ni za kakvu politiku, osim one koja će osigurati da sačuvamo ljude i privrednu aktivnost koliko-toliko“, kaže član Predsedništva BiH Milorad Dodik u ekskluzivnom intervjuu za DW. (21.03.2020)
Namera da izvede policiju Republike Srpske na entitetsku liniju govori da se Milorad Dodik, čak i usred pandemije, bori protiv države Bosne i Hercegovine, piše u autorskom tekstu za DW Kristijan Švarc-Šiling. (21.03.2020)
Vreme izolacije će, pretpostavlja se, doneti pojačano porodično nasilje. Žrtve i nasilnici su po cele dane u istim prostorijama, a živcu su sve tanji. Borci protiv porodičnog nasilja zato upozoravaju drastičnim rečima. (21.03.2020)
Dosadašnja saznanja naučnika pokazuju da kod pacijenata koji su bili jako pogođeni novim virusom dolazi do trajnog oštećenja pluća. Ono bi moglo da bude neizlečivo – ti ljudi teže dišu i brže se zamaraju. (21.03.2020)
Kriza izazvana korona-virusom ostaviće ogromne posledice. I to ne samo u pogledu broja žrtava i neminovnog ekonomskog pada. Promeniće se i naš odnos prema državi, smatra urednik u DW Miodrag Šorić. (21.03.2020)
Udaljena planinska sela u Srbiji u karantinu su u stvari – oduvek. Kako izgleda život starih i bolesnih sada u vreme vanrednog stanja? To istražuje reporterka DW u selu smeštenom između Suve i Ruj planine. (21.03.2020)
U vreme korona-krize, zemlje-članice EU koncentrišu se same na sebe. Koordinacija u borbi protiv virusa trebalo bi da izgleda drugačije. Evropska komisija prisiljena je da reaguje, umesto da kreira zajedničke mere. (20.03.2020)
Kako Bundesver može da pomogne u korona-krizi i šta on zapravo sme? Ministarka odbrane Anegret Kramp-Karenbauer pokazuje da je spremna, ali upozorava na opasnost od prevelikih očekivanja. U svemu ima i pravnih prepreka. (20.03.2020)
Jedanaest miliona dece u Njemačkoj od početka ove nedelje obrađuje nastavne sadržaje kod kuće i komunicira s nastavnicima preko novih kanala i platformi. Ali svako uči drugačije…. (20.03.2020)
Mere za suzbijanje korona-virusa u Kikindi su rigoroznije nego u ostatku Srbije. Virus je u grad stigao preko meštanina koji je doputovao iz Milana. I svi s kojima smo razgovarali, pre ili kasnije pomenu taj slučaj. (20.03.2020)
Zbog korona-virusa ljudi su primorani da promene životne navike. Reporter DW beleži priču o četiri generacije jedne beogradske porodice koja se zajedno suočava sa vanrednim stanjem, policijskim časom i pandemijom. (20.03.2020)
Paralelno teku dve vrste istraživanja – razvoj vakcine i rad na krvnom serumu – iz krvi pacijenata koji su preležali infekciju. U njihovoj krvi nalazi se mnoštvo različitih antitela koja bi mogla da suzbiju korona-virus. (20.03.2020)
Nemačka kancelarka Angela Merkel označila je pandemiju korona-virusa kao najveći izazov od Drugog svetskog rata. Ona ne preteruje, smatra urednik u DW Martin Muno. I pritom ne izdaje naredbe, već apeluje na naš razum. (19.03.2020)
Prvo se govorilo da je to lažna vest, a onda je i Svetska zdravstvena organizacija savetovala da zaražene osobe ne bi trebalo da uzimaju analgetik Ibuprofen (brufen). Sumnjivi su i neki drugi lekovi. (19.03.2020)
I BiH beleži sve više obolelih od korona-virusa. A prvi slučaj zabeležen u Mostaru izazvao je ozbiljan medicinski incident, izolaciju medicinskog osoblja i bolničkih odeljenja – ali i istragu tužilaštva i blamažu. (19.03.2020)
Na Tajvanu je korona-infekcija očigledno pod kontrolom. Pre nekoliko nedelja, očekivalo se da će ta ostrvska zemlja postati drugi po težini događaja region posle Kine. Šta je Tajvan učinio da se ta priča ovako promeni? (19.03.2020)
Izbijanjem pandemije COVID-19 na testu se našlo mnogo toga: ne samo zdravstveni sistemi, politička i društvena organizovanost i odgovornost, već i suštinska pitanja solidarnosti i poverenja u Evropi. (19.03.2020)
Ljudi moje generacije četvrti put doživljavaju vanredno stanje. Marta 1991, kada je suzavcem i tenkovima Milošević sačuvao vlast. Marta 1999, kada su bombe pale na Srbiju. Marta 2003, kada je ubijen Đinđić. I sada. (19.03.2020)
Italijani korona-krizu porede sa ratnim stanjem. Stariji ljudi uglavnom su u samoizolaciji. Pomoć im pružaju volonteri. Pritom stariji imaju veliku potrebu za komunikacijom. (19.03.2020)
Kancelarka Angela Merkel je apelovala na građane Nemačke da se pridržavaju pravila i zamolila ih za razumevanje zbog ograničenja koja su sada neophodna. Nova ograničenja nisu najavljena. (18.03.2020)
Mađarska vlada za širenje korona-virusa krivi migrante, strane studente, opozicione političare i američkog milijardera Džordža Soroša. Za kritičare je to odvraćanje pažnje sa lošeg kriznog menadžmenta. (18.03.2020)
Početkom decembra u Vuhanu je potvrđen prvi slučaj zaraze korona-virusom. Sada, sto dana kasnije, ceo svet je u haosu. Pandemiju možemo da prevaziđemo samo zdravim razumom, podseća Dang Juan. (18.03.2020)
Širom sveta ubrzano se radi na vakcini protiv korona-virusa. U SAD su počeli prvi testovi. I nemačke biotehnološke firme već beleže delimične uspehe u potrazi za vakcinom. (18.03.2020)
Srbija je od 15. marta proglasila vanredno stanje zbog epidemije korona-virusa. A nakon neuspešnog apela starijim sugrađanima da ostanu kod kuće, sada su mere dodatno pooštrene. (18.03.2020)
Evropska unija se izolovala: za sada je na 30 dana zabranjen ulazak građanima država koje nisu članice EU. U Nemačkoj je ta mera počela da se primenjuje odmah, od sinoć. Ima samo malo izuzetaka. (18.03.2020)
Zakazali na svim poljima – virus je vlade i institucije Evropske unije bacio u haos. Dogovore i solidarnost je pojela maca. Krajnje je vreme da se to promeni, smatra dopisnica DW iz Brisela Barbara Vezel. (17.03.2020)
Korona-virus opasno je zapretio crnogorskom turizmu. Međutim, za razliku od zemalja iz okruženja, u Crnoj Gori još nisu određene mere državne pomoći turizmu, jednom od ključnih privrednih sektora u toj zemlji. (17.03.2020)
Na prvi pogled, špijunaža i pandemija korona-virusa nemaju nikakve veze jedno s drugim. Ali glavne svetske obaveštajne agencije uvek imaju „na radaru“ i globalne bolesti. Zašto je tako i šta one rade? (17.03.2020)
U vreme korona-virusa bi ljudi trebalo da sede kod kuće kako se ne bi zarazili. A kod kuće sve više ljudi gleda – televiziju. I to nije sve: moguće je da će početi da čitaju više knjiga ili igraju igrice. (17.03.2020)
Nemačka uvodi nove, drastične mere kojim ograničava javni život u zemlji. Slobodno kretanje nije ograničeno nikome, ali će policija kontrolisati poštovanje donesenih mera. (17.03.2020)
U Singapuru se život odvija normalno uprkos pandemiji. Autoritarna država-grad u istočnoj Aziji preduzela je mere na vreme: uz apele na solidarnost i oštre kazne za kršenje zakona. A pomaže i borbena muzika. (16.03.2020)
Bolnice u Nemačkoj se pripremaju za povećanje broja teško obolelih od korona-virusa. Zemlja je tehnički dobro opremljena ima dovoljan broj respiratora, a problem je hronični nedostatak medicinskog osoblja. (16.03.2020)
Korona-virus je pogodio, mada u manjem obimu nego zapad Evrope, i njen jugoistočni deo. U nekim državama je uočljiv nedostatak zdravstvenih radnika. (16.03.2020)
Najpre ebola, a sada korona: hoće li kubanski stručnjaci suzbiti ovu epidemiju? Akcije „Armije belih kecelja“ donele su Havani ne samo međunarodni prestiž, već i dobar priliv deviza. (16.03.2020)
Korona.virus je svuda glavna tema, ali niko ne kaže kako da se dvoje nemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovde možda najsigurniji. (16.03.2020)
U Srbiji je zbog korona-virusa proglašeno vanredno stanje. Od danas se zatvaraju škole, vrtići, univerziteti. Javni život se svodi samo na ono što je neophodno. (16.03.2020)
Korona nas iz dana u dan stavlja pred nove dileme: da li napraviti zalihe? Da li otputovati tamo gde smo naumili? Naša novinarka Dunja Dragojević je ovog vikenda trebalo da otputuje na Korčulu - ali je ostala u Bonu. (15.03.2020)
Virus se širi svetom, a sa njim i panika - broj zaraženih se povećava svakog sata. Međutim, panika ne donosi ništa. U krizi kao što je ova treba se osloniti na zdrav razum i učiti - za sledeći put, kaže Sabine Kinkarc. (15.03.2020)
Izuzetna vremena zahtevaju izuzetne mere. Zbog pandemije korona-virusa SAD, EU i Nemačka su odobrile milijarde evra i dolara kredita i pomoći. Da li su to pokušaji da se spreči recesija ili se svet već u njoj nalazi? (14.03.2020)
Gut vier Wochen Vorsprung auf Italien habe Deutschland bei der Corona-Bekämpfung, sagen Virologen, der Zeitvorsprung sei aber gefährdet. Das öffentliche Leben müsse weiter eingeschränkt werden. Tut Deutschland genug? (13.03.2020)
UEFA je najavila da se za sada obustavljaju Liga šampiona, Liga Evrope i Liga mladih. Nemačka fudbalska liga (DFL) odlučila je da se suspenduju sve utakmice prve i druge Bundeslige. (13.03.2020)
U BiH je do subote potvrđeno 18 slučajeva zaraze korona virusom, Sa izazovima pandemije korona virusa BiH se suočava bez kriznog štaba na nivou države. Kantoni i entiteti donose zasebne mere. (14.03.2020)
U čitavom svetu otkazuju se manifestacije kulture – kao i u Srbiji. Ali umetnost i u vreme pandemije uspeva da pronađe svoj put do publike. Koncerti i predstave sele se na internet – u dnevne sobe publike. (13.03.2020)
Zbog opasnosti širenja korona-virusa, predsednik Srbije Aleksandar Vučić neće doputovati u najavljenu posetu nemačkoj kancelarki, potvrđeno je za DW u Berlinu. Razgovor će se ipak održati putem video-konferencije. (13.03.2020)
Nemački mediji objavljuju savete građanima šta da urade pre putovanja – ako baš moraju da putuju. Već je više zemalja zabranilo ulazak, ne samo Nemcima, već i građanima drugih zemalja u Evropi. (13.03.2020)
Nemački zdravstveni sistem uživa u inostranstvu veliki ugled. U stvarnosti – već godinama se štedi, govori se i o zatvaranju bolnica. A sad je tu još i korona-virus. Možda je to čak i šansa da se nešto promeni? (12.03.2020)
Širenje korona-virusa u Srbiji utiče i na tok predizborne kampanje. Srbija je u specifičnoj situaciji, jer su se zdravstveni problemi zbog korona-virusa poklopili sa početkom predizborne kampanje. (12.03.2020)
Muškarci, žene i deca se podjednako često inficiraju korona-virusom. Ali posledice se razlikuju u zavisnosti od pola i starosti. I prethodna oboljenja imaju određenu ulogu. Evo šta bi trebalo znati: (12.03.2020)
Nemačka kancelarka je prvi put govorila o krizi sa korona-virusom. Sada je najvažnije da se širenje virusa uspori. Merkelova je osim toga apelovala na svakog pojedinca i njegovu odgovornost. (11.03.2020)
U Republici Srpskoj na snazi su vanredne mere zbog korona-virusa: zatvorene su škole, zabranjena javna okupljanja. Ukupno je sedam obolelih u BiH. Pritom u toj zemlji 14 ministarstava faktički odvojeno deluje. (11.03.2020)
Italija je u karantinu, Švajcarska i Francuska zabranile su manifestacije na kojima se okuplja veliki broj ljudi. Iako u Nemačkoj ima više od hiljadu slučajeva zaraze, čini se da oštrijih reakcija vlasti nema. Zašto? (11.03.2020)
Konačno opet jedan crni ponedeljak! Skoro smo zaboravili da stanje na berzama može da se preokrene velikom brzinom. Ali urednik ekonomske rubrike DW Henrik Beme nas podseća šta bi korona-virus mogao da nam sve priredi. (11.03.2020)
„Jedna gošća se toliko bojala, da nije dolazila ni na večeru. Hranu smo joj donosili pred sobu. Onda bismo se udaljili i pozvali je telefonom.“ To je samo detalj iz života u Italiji, zemlji koja je kompletno u karantinu, (10.03.2020)
O korona-virusu od samog početka izbijanja epidemije kruže najneverovatnije glasine. Ali ovo nije prva pandemija koju prate apsurdne teorije zavere. Istorijski spisak je dugačak. (10.03.2020)
To što radimo na prevenciji širenja korona-virusa je ispravno, jer s tim nema šale, posebno što nije lako napraviti vakcinu. Ali, ne bi trebalo paničiti. A upravo to je ono što radimo, smatra Jens Turau. (09.03.2020)
Širom sveta korona-virusom je zaraženo više od 100 000 ljudi. Zdravstvene vlasti su zabrinute zbog nejasnih puteva infekcije i indikacija da inkubacija ovog virusa može biti - i do mesec dana. (07.03.2020)
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Prvi slučajevi zaraze korona-virusom zabeleženi su u BiH. Reč je o muškarcu koji se krajem prošlog meseca vratio iz Italije. Pozitivno na virus je i njegovo dete, a škola koju pohađa je zatvorena. Panike (za sada) nema. (05.03.2020)
Sistem snabdevanja Nemačke i Evrope lekovima neotporan je na krizne situacije. To je potvrdila i kriza sa korona-virusom. Postoji greška u sistemu, a to je direktno povezano s Kinom. I rešenje uopšte nije jednostavno. (05.03.2020)
Naučnici rade na razvoju brzih testova na korona-virus – manje-više uspešno. Ipak, generalno testiranje stanovništva na korona-virus nije moguće. A nije ni razumno. Testovi moraju biti ograničeni na sumnjive slučajeve. (04.03.2020)
U poslednja 24 sata bilo je devet puta više novih slučajeva zaraze van Kine nego u Kini, kaže predsednik Svetske zdravstvene organizacije Tedros Adhanom Gebrejesus. Zaraženih ima u više od 70 zemalja. (03.03.2020)
Virus se nezadrživo širi u Nemačkoj. Na konferenciji za novinare, ministar zdravlja Jens Špan i stručnjaci vodećih zdravstvenih institucija jasno su poručili da i dalje valja biti oprezan a da nema mesta nikakvoj panici. (02.03.2020)
Političari i novinari upozoravaju na preterane reakcije zbog širenja korona-virusa u Nemačkoj, ali sve više Nemaca kupuje velike količine namirnica. Što je sigruno - sigurno. (29.02.2020)
„Situacija u Evropi i Nemačkoj izrazito je pogoršana“. Tako trenutno stanje u vezi sa širenjem korona-virusa sumira nemački ministar unutrašnjih poslova Horst Zehofer. (28.02.2020)
Kako se korona-virus širi po svetu, tako problemi sa kojima se suočava globalna ekonomija postaju sve veći. Neki pritom procenjuju da nakon ove krize svetska privreda više neće biti ista. (28.02.2020)
Grad Vuhan je većinu svojih stanovnika de fakto stavio u kućni pritvor. Za bilo šta što im je potrebno, uključujući i medicinsku pomoć, moraju da se obrate lokalnim odborima u komšiluku. A oni su preopterećni. (28.02.2020)
Ne bi trebalo imati iluzije da neka zemlja zauvek može da se odbrani od zaraze. Pre ili kasnije svaka zemlja će se suočiti s ovim virusomt, objašnjava za DW nemački epidemiolog prof. dr Gerard Krauze. (27.02.2020)
Broj zaraženih korona-virusom u Nemačkoj raste. Ministar zdravlja Jens Špan ocenjuje da se Nemačka nalazi „pred početkom epidemije korona-virusa“. Novi slučajevi zabeleženi su u više pokrajina. (27.02.2020)
Razloga za paniku zbog pandemije korona-virusa Kovid-19 nema. Ipak, predstojeći period trebalo bi smisleno iskoristiti – za slučaj da do nje zaista dođe. (26.02.2020)
Epidemija se širi, u to nema nikakve sumnje. Iz sata u sat stižu vesti o državama u kojima su se pojavili prvi slučajevi zaraze. Istovremeno, i borba protiv korona-virusa poprima međunarodne razmere. (25.02.2020)
Italija je evropska zemlja sa najviše obolelih od korona-virusa. Tamošnja vlada je posegla za drastičnim merama: desetak gradića je potpuno zatvoreno. Iz Kine pak javljaju o novim žrtvama – sada ih je ukupno 2.442. (23.02.2020)
Epidemija u Kini donela je novu glavobolju za BMW, Mercedes i Folksvagen — zbog zaraze opada prodaja automobila. Kina je najveće tržište za nemačke proizvođače, a nemački giganti i ionako nisu u najboljoj formi. (16.02.2020)
Ministri zdravlja EU razgovarali su o borbi protiv korona-virusa. Na sastanku u Briselu nisu donesene konkretne mere, ali je dogovorena intenzivna razmena informacija. O tome za DW govori nemački ministar zdravlja. (14.02.2020)
Zbog epidemije korona-virusa u Kini, u Evropu bi moglo da stiže još više tečnog naftnog gasa. Cene su pale na nekih 100 dolara za hiljadu kubnih metara. A to je polovina onoga što je Gasprom do sada dobijao za svoj gas. (14.02.2020)
Opasnost od zaraze korona-virusom u Evropi je relativno mala. Ipak, krizni centar Evropske unije u Briselu u potpunosti je aktivan. U aktivnosti koje on koordinira uključena je i Srbija. (11.02.2020)
Korona-virus je po crnim posledicama nadmašio SARS. Ne stišavaju se kritike na račun kineskog rukovodstva koje je dugo oklevalo pre nego što se suočilo sa virusom. Istoričar Lifan Žang za DW iznosi svoje kritike. (10.02.2020)
Fejsbuk, Tviter i druge društvene mreže pokušavaju da zauzdaju milione komentara u kojima se šire laži o korona-virusu i navodno čudotvornim metodima borbe protiv njega. Evo u šta ne treba da verujete. (08.02.2020)
Da li su Azijati u Nemačkoj diskriminisani nakon izbijanja epidemije izazvane korona-virusom? Ako bi se pratile samo društvene mreže, odgovor je: da! Ali da li je to zaista realna slika društva? DW je proverio u Bonu. (06.02.2020)
Pad potrošnje, obustava rada fabrika, prekinuti lanci dostave… To su samo neke od posledica epidemije korona-virusa. Time nisu pogođene samo kineske, već i mnoge kompanije u svetu. Pa i nemačke... (05.02.2020)
Opasni korona-virus odneo je preko 200 života u Kini. Tamo je normalan život zamro – ne ide se na posao i u škole, restorani i prodavnice su mahom zatvoreni. Strah podseća na 2003. i epidemiju SARS-a. (02.02.2020)
Vanredna situacija na globalnom nivou – Svetska zdravstvena organizacija se nada da će sada imati više mogućnosti za borbu protiv korona-virusa. Za to vreme, u Nemačkoj je potvrđen i peti slučaj zaraze. (31.01.2020)
Zbog korona-virusa i panike slične onoj iz vremena SARS-a, ptičjeg ili svonjskog gripa, ogroman broj Nemaca pohrlio je u apoteke i specijalizovane radnje i pokupovao zaštitne maske – mada to nema mnogo smisla. (30.01.2020)
Kineski i američki naučnici rade na razvoju vakcine protiv korona-virusa. Ako sve bude išlo po planu, moći će da je testiraju na ljudima za tri meseca. Pitanje je samo: da li će do tada epidemija već da prođe? (29.01.2020)
Prvi Nemac s korona-virusom zarazio se najverovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Nemačke iz Vuhana. (28.01.2020)
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Svetska zdravstvena organizacija sazvala je za danas (22.1.) krizni samit zbog korona-virusa. Gde već postoje slučajevi zaraze? Kako se prenosi i koje zaštitne mere imaju smisla? (22.01.2020)
Srbija je već nedelju dana u vanrednom stanju. Policijski čas je produžen, a najstarijima je zabranjeno da napuštaju domove. Reporterka DW obišla je Niš tokom zabrane kretanja i zabeležila ove fotografije. (23.03.2020)
Vojska je izašla na ulice, građani bi trebalo da ostanu kod kuće. U Srbiji je na snazi vanredno stanje kako bi se sprečilo širenje korona-virusa. A zbog nepoštovanja prvih vladinih mera, one su pooštrene. (18.03.2020)
</doc>
<doc docid='dw_52947310' lang='srb' type='mono' source='https://www.dw.com/sr/sr/balkanski-maraton-čitanja-u-doba-korone/a-52947310' term='Corona'>
„Readathon je pod normalnim okolnostima dobra zabava i potpuno nenormalan period od 24 sata kada smo svi budni, niko ne spava i kada se neprestano čita“, kaže za DW Jelena Pržulj, prevoditeljka iz Beograda. „Ali pod ovim okolnostima to nije nikakav čitalački ekstremni sport, nego nešto lepo u periodu kada apsolutno ništa nije lepo.“
Jelena je jedna od četiri moderatorke grupe „Knjigom u glavu“ na platformi Goodreads, jednoj vrsti društvene mreže za ljubitelje književnosti. Grupa koja broji oko 1.500 članova iz celog regiona svakog vikenda organizuje maraton čitanja „Balkan Corona Readathon“.
Jelena uživa u čitalačkom maratonu
Kada govori o izazovima i sadržajima, Jelena Pržulj nam pojašnjava kako oni izgledaju: „Pročitaj 100 strana“, „Završi knjigu“ ili „Čitaj sat vremena u komadu“ su samo neki od izazova koje treba ispuniti tokom vikenda i javiti grupi kako ide. Ima i onih mnogo lakših: „Pojedi zdrav zalogaj“, a jedan od izazova prošlog vikenda je bio posvećen i borbi protiv korona virusa: „Operi ruke“.
Cilj je da se ljubiteljima pisane reči pruži način da kvalitetno i u sigurnom okruženju iskoriste vreme koje većina zbog pandemije mora provoditi kod kuće. „Koliko god se neko dobro držao, svakom nekad bude teško. Svi brinemo za nekoga, ako već ne brinemo za sebe same. Ovo je nešto lepo što nas povezuje i daje nam osećaj da nismo sami“, govori Jelena.
S njom se slaže i jedna od dugogodišnjih članica grupe iz Sarajeva koja navodi da je maraton čitanja organizovan u pravo vreme: „Readathon je sjajna ideja. Pomaže mi da se opustim i mentalno odmorim od velike količine informacija i vesti kojima smo svi izloženi ovih dana“, govori ona i dodaje da uživa u druženju u „ovom kutku za knjiške moljce“.
„Triba negdje pobjeći od matematike!“
U „kutku za čitanje“ se čitaju različite knjige. Od domaćih pisaca, preko stranih klasika do fantastike. Moderatork dolaze iz Srbije, Hrvatske i BiH, a osnivačica, Marija (29) iz Splita u razgovoru za DW objašnjava da je to bio i cilj – obuhvatiti sve zemlje regiona, jer „često delimo i knjiške novosti koje se događaju u našim zemljama, kao što su informacije o sajmovima knjiga, popustima, konkursima za kratke priče i slično“.
Članovi su većinom iz Hrvatske, Srbije, BiH, Crne Gore i Slovenije, ali i iz Makedonije, Bugarske, Nemačke, Austrije, Velike Britanije. „Iz tih zemalja su to najčešće ljudi iz ovih krajeva koji žive i rade negde u inostranstvu“, objašnjava Marija.
Marija se uz knjige odmara od matematike
Marija ili „Mare“, kako joj je nadimak na Goodreadsu, je matematičarka i predaje na fakultetu u Splitu. Na pitanje kako to da se jedna matematičarka zanima za književnost i čita toliko – prema nalogu na Goodreadsu pročitala je 554 knjige – Marija sa osmehom odgovara: „Triba negdje pobjeći od matematike!“
„Čitanje mi je hobi, zabava i beg od svih problema. U stvarnom životu se bavim teškom matematikom, a u slobodno vreme volim knjige i volim da crtam.“
Marija je osnovala grupu u julu 2011. godine. I nakon skoro deset godina, članovi grupe „Knjigom u glavu“ su i dalje aktivni – predlažu i biraju knjigu dvomesečja, ispunjavaju različite izazove, učestvuju u maratonima čitanja, a igraju i igru „Secret Santa“ u kojoj svaki član za Novu godinu dobije poklon od drugog člana, ali i sam pošalje poklon. Poklon je, naravno, knjiga.
Organizatorke su odlučile da maraton čitanja organizuju svakog vikenda dok god traje „doba korone“. Tako se 48-satni readathon održava i ovog vikenda, a pridružiti se može svako – od ponoći s petka na subotu do ponoći sa nedelje na ponedeljak.
Čitajte nas i preko DW-aplikacije za Android
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Lekari i medicinske sestre imaju ugovore, a većina je ogorčena na stanje u Srbiji. (28.03.2020)
Američka metropola već broji 450 mrtvih koji su bili pozitivni na novi virus. Grad je na prisilnoj pauzi, radnici masovno gube posao, a obuhvatne pomoći Vašingtona nema. Najveća je borba za nabavljanje respiratora. (28.03.2020)
Koliko će se još Švedska držati svog liberalnog kursa? Dok je u većini zemalja EU život praktično stao, Stokholm se oslanja na razum svojih građana i ne poseže za zabranama. Ali, broj zaraženih korona-virusom raste. (27.03.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52898816' lang='srb' type='mono' source='https://www.dw.com/sr/sr/ograničenja-života-katastrofa-za-privredu/a-52898816' term='Corona'>
Insa Vrede (DW): Nemačka je društveni život svela na minimum kako bi suzbila širenje korona-virusa. Da li će doći do ekonomskog pada kakav je bio za vreme finansijske krize 2009. godine?
Klemens Fuest: Bojim se da sa tim moramo da računamo. Ali moglo bi da bude i mnogo gore. Zato je sada veoma važno kako će se kriza rešavati. S obzirom na zdravstvenu zaštitu sada je od presudne važnosti smanjenje privredne aktivnosti. Ali istovremeno moramo da vodimo računa o tome kako ćemo, što je pre moguće, privredu ponovo pokrenuti ili barem delimično ponovo pokrenuti. Jer ako ne dođe do privredne stabilizacije, posledice gašenja privrede neće biti moguće izdržati.
Koliko bi velik mogao da bude privredni pad?
Ukoliko bi se sada relativno brzo privreda ponovo pokrenula, pad bi verovatno iznosio pet do šest procenata bruto domaćeg proizvoda. To znači da bi bio nešto viši nego što je bio na vrhuncu finansijske krize. Međutim ako se ne pokrene još dugo, recimo tri meseca i onda prođe još par meseci dok se ne ostvari normalan nivo, onda brzo dolazimo do velikog pada i do 20 procenata. To smo videli samo tokom svetske ekonomske krize u tridesetim godinama. U istoriji Savezne Rapublike Nemačke tako nešto nije viđeno i jedan takav scenario bi mogao da vodi ka privrednoj destabilizaciji. To ne sme da se desi.
Da se to ne bi desilo, vlada je u ponedeljak usvojila veliki paket mera, kako bi pomogla privredi i građanima. Da li je to dovoljno?
To je dobar paket, ali on nije dovoljan. Problem je što mi zamrzavamo privredu, smanjujemo proizvodnju i što javni novac to uopšte ne može da nadomesti. Kod paketa pomoći se radi o tome da se kompanije održe u životu dok je privreda na ledu i da se, pre svega, pomogne manjim kompanijama i samostalnim delatnicima. Ali ništa od toga ne menja činjenicu da je proizvodnja obustavljena. Troškovi o kojima mi govorimo u našoj studiji su troškovi do kojih dolazi zbog tog prekida. Dakle moramo da pronađemo rešenje za ponovo pokretanje privrede, a da se pritom ne zanemari borba protiv epidemije. To nije lako, ali sada moramo da razvijemo potrebne strategije. Ukoliko se produži mirovanje privrede, ni jedan vladin paket neće moći da nam pomogne.
Kako bi te strategije mogle da izgledaju?
Deo tih strategija bi mogao da bude da čitavo stanovništvo nosi maske i da se sprovedu masovna testiranja. U te strategije spada i dezinfekcija javnog prostora. Pojedine zemlje istočne Azije su pokazale kako se to radi. U Japanu i Južnoj Koreji se maske znatno više koriste nego kod nas. Naravno one prvo treba da budu dostupne, to znači da je sada važno da industrija brzo počne te maske da proizvodi. Ukoliko bi upotreba maski bila velika, onda bi privredna aktivnost mogla mnogo brže se ostvari, nego bez tih maski, to kažu mnogi epidemiolozi i lekari. Što duže privreda ostane ugašena to će teži biti privredni oporavak.
Čitajte nas i preko DW-aplikacije za Android
To se nikada ranije nije desilo: EU odobrava zaduživanje bez granica, kako bi se suzbila kriza izazvana korona-virusom. Pritom se ne radi o besplatnoj karti, jer novac treba da daju tržišta. (24.03.2020)
Istraživanje Galupa pokazuje da preko 70 odsto ljudi na Balkanu smatra da korona-virus nije tolika pretnja kako se predstavlja. Istraživači kažu da se to moglo očekivati u regionu koji je navikao na krize. (23.03.2020)
Zaustavite se, razmišljajte, izdržite. Nemačka filozofkinja Svenja Flaspeler ohrabruje ljude da iskoriste trenutnu situaciju. Korona-kriza je, smatra, prilika da se preispita suština potrošačkog društva. (23.03.2020)
</doc>
<doc docid='dw_52921592' lang='srb' type='mono' source='https://www.dw.com/sr/sr/vlada-kosova-pala-zbog-korone/a-52921592' term='SARS'>
Od 120 poslanika Skupštine Kosova, 82-je je glasalo za nepoverenje koaliciji premijera Aljbina Kurtija, 32 poslanika bila su protiv, a jedan uzdržan, preneo je javni servis RTK.
Izglasavanju nepoverenja prethodio je raskol između dva koaliciona partnera, levičarskog Samoopredeljenja i konzervativnog Demokratskog saveza Kosova (DSK). Kurtijevoj vladi na kraju je presudilo pitanje na koji način se suočiti sa pandemijom korona-virusa.
Prethodno je Kurti smenio Agima Veljiua, ministra unutrašnjih poslova iz redova DSK, koji se zalagao za uvođenje vanrednog stanja zbog korona-krize, iako je premijer bio protiv toga. Do sada je na Kosovu registrovano 63-je ljudi zaraženih virusom Sars-CoV-2, a jedna osoba je preminula.
Kurti ostaje na čelu tehničke vlade
Neslaganja između koalicionih partnera traju već duže. Da bi formirao vladu, Kurti je bio prinuđen da, nakon oktobarskih izbora, četiri meseca pregovara sa liderom DSK Isom Mustafom. Problem tokom pregovora bio je manje sadržajne, a više kadrovske prirode.
Uprkos svemu, ljudi na Kosovu imali su velika očekivanja od nove vlade. Novi kabinet, zamenio je moćnu elitu koja se velikim delom sastojala od bivših lidera UČK iz devedesetih. Ti ljudi su dve decenije dominirali politikom Kosova i naočigled stanovništva upravljali zemljom neefikasno i uz mnogo korupcije.
Prema ustavu, Samoopredeljenje kao poslanička grupa sa najviše mandata, ima 15 dana da imenuje novog premijera. Kurti ostaje na čelu tehničke vlade do formiranja nove većine ili raspisivanja vanrednih izbora.
ml/kle (dpa, apa)
Čitajte nas i preko DW-aplikacije za Android
Granični policajac je na teritoriju Kosova pustio osobu sa ličnom kartom koja, prema Sporazumu o slobodnom kretanju između Srbije i Kosova nije validna. Sada je pod istragom. „Biti čovek“ ponekad ima visoku cenu. (26.03.2020)
Odnosi između Kosova i Srbije mogu se normalizovati samo ako se države dogovore o pravilima i principima kojih će se obe strane pridržavati, piše premijer Kosova, Aljbin Kurti, u članku za Frankfurter algemajne cajtung. (07.03.2020)
Nakon nekoliko neuspelih pokušaja, nemačka kancelarka Angela Merkel i predsednik Srbije Aleksandar Vučić uspeli su da porazgovaraju preko video-linka. Teme: EU pristup Srbije, dijalog s Kosovom i - korona. (18.03.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52851818' lang='srb' type='mono' source='https://www.dw.com/sr/sr/krvni-serum-nije-vakcina-ali-je-efikasan/a-52851818' term='SARS'>
Ako se antitela izdvojena iz krvi onih koji su preležali korona-infekciju izoluju i očiste, stvara se „pasivna imunizacija“. To ne važi kao vakcinisanje, jer antitela nije proizveo organizam vakcinisane osobe. Tom metodom je slavni nemački imunolog Fon Bering pre 100 godina spasao hiljade života.
Prednost je jasna: telo ne mora da samo troši vreme na stvaranje antitela, već dobija direktno podesan antitela koja mogu da se bore protiv izazivača bolesti.
-pročitajte još: Vakcina protiv korone: nemačke firme u fokusu
Mana takve pasivne imunizacije je što ona traje samo nekoliko nedelja do nekoliko meseci. Ne ostaje trajni imunitet na izazivača bolesti zato što se uneta antitela razlažu u roku od 30 dana. Kada taj rok prođe, organizam ponovo može da ugrozi isti izazivač na isti način.
Nobelova nagrada
Pasivna vakcinacija postoji od 1890. godine, kada je izmislio nemački imunolog Emil fon Bering kao sredstvo za borbu protiv difterije. Početkom 19. veka, od te infektivne bolesti koju izazivaju bakterije umrle su hiljade dece.
Godine 1901. on je dobio prvu Nobelovu nagradu za medicinu. Zbog uspeha u spravljanju lekova dobijenih od krvnog seruma u borbi protiv difterije i tetanusa, Fon Beringa je štampa nazvana „spasiteljem dece“, a u Prvom svetskom ratu „spasiteljem vojnika“.
Nemački imunolog Emil fon Bering je otac „pasivne imunizacije“
Već primenjeno protiv ebole
Terapija krvnim serumom primenjena je i 2014. kada je došlo do pandemije ebole. Četiri godine kasnije, kada je ebola počela da se širi u Demokratskoj Republici Kongu, medikament dobijen iz krvnog seruma sprečio je širenje virusa na druge telesne ćelije i stopa smrtnosti je smanjena za oko 30 odsto.
Tako naučnici iz čitavog sveta u borbi protiv korona-virusa ispituju primene iste metode. Još u februaru je u Šangaju u te svrhe otvorena specijalna klinika za serumsku terapiju.
-pročitajte još: Kubanski lekari mogli bi da pomognu
U Japanu, proizvođač lekova Takeda hoće da iz krvne plazme pacijenata koji su ozdravili sprave mešavinu antitela koju su nazvali TAK-888. To bi bio nov medikament protiv korona-virusa.
Efikasnost?
Takeda već primenjuje medikament zvani IVIG (intravenozni imunoglobulin) u terapiji pacijenata sa smetnjama imunog sistema. To dosta obećava, jer se medikament sastoji od najrazličitijih, već pročišćenih, antitela. Naučnici tako ne moraju da troše mnogo vremena i novca da bu ustanovili koja antitela najbolje suzbijaju koronu. Umesto toga, virus se suočava sa čitavom paletom antitela.
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3ZWLd
Upotreba tog medikamenta je efikasna, jer su potrebne samo manje količine, sigurnija je, jer se ne prenose drugi virusi, i štedi vreme. Jer, medikament je već u upotrebi tako da nisu potrebna nova testiranja i on bi mogao da se upotrebi i preventivno i terapeutski.
Kalifornijski takmac Vir Farmasjutikals sledi sličnu logiku: taj koncern trenutno ispituje da li antitela dobijena 2003. iz krvnog seruma nekada obolelih od SARS-a mogu da neutralizuju i srodni SARS-CoV-2. Pri tome ta firma tesno sarađuje sa kineskim preduzećem VuŠi bajolodžiks.
-pročitajte još:Lek koji pomaže kod komplikovanih slučajeva korona-virusa
Da li terapija serumom može da zameni vakcinu?
Srećom, traženje leka i vakcine se odvijaju paralelno. Jedna brza terapija na bazi krvnog seruma mogla bi da bude korisna u tretmanu pacijenata kojima preti poseban rizik, dakle, starijih bolesnih osoba. Takav medikament sa antitelima bi mogao da stigne do većeg broja pacijenata jer može da se proizvede dosta brzo.
Ali da bi se zaista usporilo prenošenje novog virusa, potrebna je vakcina na čijem razvoju se trenutno intenzivno radi.
Čitajte nas i preko DW-aplikacije za Android
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3ZWLd
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52820372' lang='srb' type='mono' source='https://www.dw.com/sr/sr/sto-dana-od-prvog-slučaja-korone/a-52820372' term='SARS'>
Bauk se širi svetom - bauk korona-virusa. Zbog straha od širenja zaraze, sve veći broj zemalja se izoluje. Svako je sam sebi najpreči. Čak 20 država širom sveta već je proglasilo neku vrstu vanrednog stanja. Vrednosti akcija na berzama u slobodnom su padu, ljudi gomilaju zalihe. Naš svet, naša stvarnost, toliko se menjaju da postaju neprepoznatljivi.
Kako je to moglo da se dogodi? I šta se uopšte dogodilo?
Pogledajmo unazad: Pre sto dana, 8. decembra 2019, u kineskoj metropoli Vuhan potvrđen je prvi slučaj zaraze korona-virusom. Ta komunistička zemlja nedeljama je u tajnosti držala informacije o toj vrlo zaraznoj, virusnoj bolesti sličnoj SARS-u, sve dok, gotovo preko noći, centralna vlada u Pekingu nije počela da sprovodi drastične mere. Nekoliko milionskih gradova je izolovano i u njima uveden policijski čas. Od tada je prekinut svaki saobraćaj s provincijom Hubej.
-svi DW-tekstovi o korona-virusu OVDE
Već viđeno u Kini
Ono što smo mi u Evropi pre dva meseca slušali o merama u Kini i što smatrali da je preterano, sada je tu kod nas: škole i ustanove koje nisu sistemski relevantne, postepeno su zatvarane. Kulturni i sportski život je zaustavljen. I u Nemačkoj je sve manje zaštitnih odela i maski. I ograničenja postaju sve veća, a mere strožije.
Virolozi kažu da SARS-CoV-2 nije opasniji od gripa. Ali globalna zajednica mnogo osetljivije reaguje na ovaj potencijalno fatalni virus. Da li je to zato što je prvi slučaj konstatovan u komunističkoj Kini i što je čuvan u strogoj tajnosti? Ili je to zato što je to nešto novo i nepoznato, a neznanje podstiče strah?
Nepovratna globalizacija
Mi živimo u jednom sasvim drugom svetu od onog u kojem je živela prethodna generacija. Međudržavna i međuljudska zavisnost se povećavaju, uprkos geografskoj udaljenosti. Mi to jednostavno zovemo globalizacija. I taj trend je nepovratan. Možemo stići u svaki kutak sveta u roku od 24 sata, a s nama i ne tako simpatične bakterije i virusi.
Kod ovakve pandemije potrebna je globalna reakcija. Kako bi se postigao pravi efekat, razmena informacija i zaštitnih mera, mora se međunarodno usaglašavati i osmisliti kao celina. Svi za jednog, jedan za sve. Oni koji rade samo za sebe, promašiće cilj.
Odricanje kao vrlina
Uzajamno optuživanje i prebacivanje odgovornosti za katastrofu ne pomaže u borbi protiv zaraze. Isto tako nije od pomoći ni traženje krivca za predstojeći ekonomski pad. Sada je trenutak da svaki čovek lično preuzme odgovornost za društvo, kako ne bi ugrozili opšte dobro. Ovih dana je odricanje neophodna vrlina, kako bi se što pre ponovo uspostavio normalan život.
U ovom kritičnom trenutku od nas se traži jedinstvo. Svi moramo redovno da peremo ruke i izbegavamo društvene kontakte koji nisu neophodni. Samo tako ćemo uspeti da skratimo trajanje ograničenja.
Virusi mutiraju kako bi preživeli. Homo sapiens je doduše po evoluciji znatno superiorniji, ali ostaje genetski konstantan. Ako odnesemo pobedu nad ovom bolešću, to će biti zbog odbrambenih mehanizma našeg tela i našeg zdravog razuma.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52804092' lang='srb' type='mono' source='https://www.dw.com/sr/sr/korona-virus-šta-sada-rade-tajne-službe/a-52804092' term='SARS'>
Nemački BND i SARS
Krajem 2002, prva pandemija na samom početku 21. veka, izbila je s teškim akutnim respiratornim sindromom (SARS), bliskim rođakom korona-virusa. Iz južne Kine, virus se proširio na globalizovani svet – usmrtivši oko 800 ljudi.
Međutim, vlada i Komunistička partija Kine u početku su sve držali u tajnosti. Kako je sada objavio nemački dnevnik Velt, nedeljama pre zvaničnih izveštaja, nemačka obaveštajna služba za inostranstvo BND, dostavila je informacije o SARS-u i o njegovom širenju saveznoj vladi u Berlinu i zdravstvenim vlastima Nemačke.
Prema informacijama iz bezbednosnih krugova, BND je presretala telefonske razgovore i radio komunikaciju kineske vlade. Nemački agenti su tako došli, ne samo do informacija o samoj bolesti, već i o početnoj strategiji kineske vlade za zataškavanje epidemije.
Američke obaveštajne agencije i korona
Slično se ponašaju američke obaveštajne agencije sada, kada se radi o korona-virusu: novinska agencija Rojters i Jahu njuz objavile su da nacionalni direktor obaveštajnih agencija SAD, koji je odgovoran za svih 17 američkih obaveštajnih agencija i koji obaveštava Belu kuću – prikuplja i analizira aktuelne podatke o poreklu, razvoju, širenju i kontroli korona-virusa.
Time se ne bavi samo CIA. Sjedinjene Države su jedna od retkih zemalja koja ima agenciju za špijuniranje u oblasti medicine i zdravstva – National Center for Medical Intelligence (NCMI), koja je pod nadležnošću vojne tajne službe DIA (Defense Intelligence Agency).
-svi DW-tekstovi o korona-virusu OVDE
Da bi prikupile informacije o korona-virusu – naveli su izvori – američke službe koriste širok spektar sredstava. Prosto rečeno, to znači da se relevantne informacije ne traže samo u zvaničnim izveštajima, medijima, na internetu ili društvenim mrežama. Koriste se svi obaveštajni instrumenti, od vazdušnih i satelitskih snimaka, do informanata, agenata i prisluškivanja.
Naravno, tajna je šta špijune posebno zanima. S obzirom na korona-virus, trebalo bi poći od toga da će SAD sve više koristiti kanale svojih tajnih službi, posebno u Kini ili Iranu. Od agenata u kineskom rukovodstvu ili doušnika u iranskom Ministarstvu zdravlja mogle bi sa zatražiti informacije o stvarnom broju zaraženih ili umrlih, nepoznatim kanalima širenja virusa ili strategijama za borbu protiv zaraze.
Kakva je korist od toga?
Špijunaža i tajne službe ne mogu da izleče koronu, niti da je spreče, ali onima koji donose odluke mogu da pruže bolje informacije i, u idealnom slučaju, omoguće im bolje donošenje odluka. Tako se može smanjiti neizvesnost, širenje bolesti može se bolje razumeti, a planovi i kapaciteti za sprovođenje mera u inostranstvu mogu se bolje proceniti.
I naravno, radi se i o proceni i priznavanju političke i ekonomske štete. To se takođe odnosi na rasprostranjene kampanje dezinformisanja i sve oštrije uzajamno optuživanje za izbijanje pandemije.
Dakle, u i ovoj krizi tajne službe rade upravo ono što uvek rade: pribavljaju informacije kojima niko drugi nema pristupa. To se posebno odnosi na zemlje kao što su Kina ili Iran, čijim se zvaničnim informacijama uglavnom ne veruje. A zatvaranja granica, policijski časovi i karantini koji se trenutno uvode širom sveta, zatvaraju zvanične ili otvorene kanale informacija i komunikacija. Tajne obaveštajne službe koje dobro funkcionišu tu mogu da pomognu.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52733575' lang='srb' type='mono' source='https://www.dw.com/sr/sr/korona-virus-ko-je-posebno-ugrožen/a-52733575' term='SARS'>
Korona-virus će se narednih nedelja i meseci širiti velikom brzinom i inficiraće se dve trećine građana. Na tome se ništa neće promeniti ni kada postane toplije i kada prođe klasičan period gripa, kaže Kristijan Dosten, glavni virusolog berlinske klinike Šarite.
Doduše, infekcija će kod većine inficiranih imati blag tok. Tako će većina ljudi na jesen, kada se očekuje sledeći talas prehlada, većina ljudi već imati antitela protiv SARS-CoV-2.
-svi DW-tekstovi o korona-virusu OVDE
Zašto se posebno moraju zaštititi stariji ljudi?
Najugroženiji će i dalje biti stariji ljudi, kod kojih stopa smrtnosti od 65. godine naviše eksponencijalno raste. U Kini je, na primer, stopa smrtnosti među inficiranima starim do 40 godina – 0,2 procenta, između 70 i 79 godina – 8 procenata, a među starijima od 80 godina – 14,8 procenata.
Zato bi sledeće nedelje trebalo povesti računa pre svega o zaštiti starijih ljudi, posebno onih koji su već oboleli, ili su bili oboleli, od nekih drugih bolesti. Ta rizična grupa bi trebalo da izbegava velike skupove, koncerte i slično.
-pročitajte još: Da li je korona-virus znatno duže zarazan?
Većina umrlih od virusa je već pre inficiranja bila bolesna. Prema analizi koju je Svetska zdravstvena organizacija sprovela u Kini, ugroženi su pre svega stariji ljudi sa bolestima srca i krvnih sudova, dijabetesom, visokim krvnim pritiskom, hroničnim oboljenjima disajnih puteva i kancerom.
Procenat smrtnosti od korona-virusa COVID-19 po godinama starosti zaraženih na uzorku od 72.314 ljudi, izvor: kineski Centar za kontrolu bolesti i prevenciju
Zašto su muškarci ugroženiji od žena?
Prema navodima SZO, muškarci mnogo češće oboljevaju od SARS-CoV-virusa nego žene. Stopa srmtnosti u Kini je među muškarcima sredinom februara bila 2,8 odsto, a među ženama 1,7 odsto. Slična raspodela je postojala još 2003. Kada je izbio SARS u Hong Kongu. Pa i normalan sezonski grip teže pogađa muškarce nego žene.
Imuni sistem žena je otporniji. Za to je odgovoran pre svega hormon estrogen koji podstiče rad imunosistema i snažno se bori protiv izazivača bolesti. Muški testosteron, za razliku od njega, blokira imuni sistem.
-pročitajte još: Lek koji pomaže kod komplikovanih slučajeva korona-virusa
Osim toga, postoje i „genetski razlozi“, kako je to za DW rekao molekularni biolog Tomas PIčman. On kaže da su „imunorelevantni geni“, „na primer oni koji su odgovorni za otkrivanje izazivača bolesti, kodirani na X-hromozomu“. Pošto žene imaju dva X-hromozoma a muškarci samo jedan, tu je prednost na strani žena.
Pored genetskih predispozicija, bitan je i način života. Muškarci često žive nezdravije od žena. U Kini, na primer, puši oko 52 odsto svih muškaraca, dok ni tri odsto žena – ne puši. A pluća narušena pušenjem su osetljivija na virus.
Zašto su deca manje ugrožena?
Naravno da i deca mogu da se zaraze, ali ona ne oboljevaju i ispoljavaju samo slabe simptome. Još nije tačno objašnjeno zašto je to tako. Medicina smatra da kod dece deluje takozvani urođeni „nespecifični sistem“.
Zaštita od prvih izazivača bolesti se dobija već u fazi fetusa a kada se dete rodi, sa majčinim mlekom. U urođenu zaštitu organizma spadaju i ćelije koje napadaju izazivače bolesti koji u telo dospevaju preko sluzokože ili kože.
Ova „pasivna imunizacija“ je obično dovoljna za period dok se imunosistem deteta ne uspostavi u punoj meri. A to se dešava do 10. Godine života. A i posle toga imuni sistem čitavog života ostaje sposoban da uči kako da se bori protiv drugih izazivača bolesti.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52717422' lang='srb' type='mono' source='https://www.dw.com/sr/sr/dan-posle/a-52717422' term='SARS'>
Znate kako je to: napolju sija Sunce, vazduh je vruć i zagušljiv – no, odjednom se navuku crni oblaci. Grune teško nevreme, i kad prođe, vazduh neko vreme bude čist i prozračan. Tako bi moglo da se sažme ono što se tokom poslednja 24 sata dešavalo na finansijskim tržištima od Šangaja preko Frankfurta do Njujorka. Kursevi na berzama su već predugo bili odvojeni od realne privrede. Nisu uzimali u obzir da se nemačka industrija već mesecima nalazi u recesiji i da nemačka privreda tapka u mestu. A ni da se situacija poremetila zbog trgovinskog rata između Amerikanaca i Kineza i „Bregzita“.
I onda je kuću od karata „produvao“ jedan mali virus – i došlo je do sloma! Rekordni gubici kud god se pogleda. Dan posle, svet izgleda malo bolje. Ali, oni koji misle da je to bilo to – varaju se. „Korona-kriza“ ima potencijal za obaranje svetske privrede u duboku recesiju.
-pročitajte još: Nemačko, opusti se!
Sećanje na Leman braders
Mnogi su se setili svetske finansijske krize iz 2008/2009.  I tada se u sisteme bio ušunjao virus, ali onaj sasvim druge vrste: bila je to pohlepa za nemerljivim dobicima, Rezultat je poznat: stotine milijardi dolara, evra, juana i jena su upumpavane u nacionalne privrede – novac koji države zapravo nisu imale. Posledice se osećaju i danas – na primer, u formi niskih kamata sa svim negativnim posledicama po banke i štediše.
Hernik Beme, DW
A propos banke: danas je Dojče bank napunila 150 godina. Dan pred ovaj jubilej, njene akcije su se srozale za 17 odsto, dakle, u čabar. To je novi negativni rekord. No, u takvim situacijama banke prolaze najgore, jer se mora računati s tim da ogroman broj preduzeća sada neće moći da otplaćuje svoje kredite. To što je Dojče bank sada otkazala veliko rođendansko slavlje planirano za kraj marta, valjda je posledica virusa (?)
No, vratimo se SARS-CoV-u. Već sada se priprema konjunkturna pomoć za firme koje je virus već teško pogodio – vlasnike hotela, ugostitelje, vlasnike sajmova. I to je nažalost tek početak. Ako se virus ne suzbije u dovoljnoj meri, Nemačka neće moći da prođe bez drastičnih mera koje se već sprovode u Italiji. Kako će ljudi ići na posao? Hoće li fabrička proizvodnja moći da se nastavi? Hoće li na kraju više ljudi umreti od ekonomskih posledica, jer takva recesija predstavlja udar na zdravstvo?
-pročitajte još: Da li je korona-virus „crni labud“?
Biće još gore
Naravno je važno da država u takvoj situaciji poruči preduzećima: sa vama smo. Iznenađujuće je da to nije rekao samo ministar privrede već i, inače vrlo zakopčani, ministar finansija ove zemlje. Ali, ni on ne može da zatvori oči pred ovim razvojem situacije, to jest, pred onim što nas tek čeka. Ne samo mala i srednja preduzeća će ostati nasukana, već i veliki koncerni poput Lufthanze koja je već prepolovila svoje kapacitete, baš kao i većina drugih kompanija.
Verovatno će krajem marta nemačka privreda osetiti teške posledice sloma u lancu isporuke robe. Jer, neće dolaziti kontejneri iz Kine, koji pre šest nedelja, zbog izbijanja virusa, nrisu ni mogli da budu poslati na put. Ima virologa koji, kao i ministar zdravlja, traže mnogo oštrije mere za sprečavanje širenja virusa. I kada se to sve spoji, berzanski slom od ponedeljka će izgledati kao povetarac pred pravu oluju. Za to Nemačka mora da se pripremi. A i čitav svet. Bila bi to nova šansa za grupu G20 čiji članovi su za vreme svetske finansijske krize primerno sarađivali kako bi sprečili najgore. Grupom trenutno predsedava Saudijska Arabija. Ko će se mašiti za telefon i pozvati Rijad?
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52655424' lang='srb' type='mono' source='https://www.dw.com/sr/sr/da-li-je-korona-virus-znatno-duže-zarazan/a-52655424' term='SARS'>
Period inkubacije novog virusa, odnosno vreme između infekcije i pojave simptoma, obično traje od 2 do 14 dana, pa s tim računaju i Svetska zdravstvena organizacija (SZO), nemački institut Robert Koh i Ministarstvo zdravlja u Nemačkoj. Zbog toga se sumnjivi slučajevi izoluju u karantinu na dve nedelje.
Prvi simptomi se najčešće pojave posle tri dana, otkrio je vodeći kineski epidemiolog Cong Nan Šan, šef Nacionalnog tima stručnjaka za suzbijanje ove plućne bolesti. Njegov tim je ispitao 1.099 slučajeva iz 552 bolnice u Kini.
Međutim, ovo su preliminarni rezultati koji moraju dodatno da istraže, rekao je Cong Nan Šan, koji je 2003. otkrio korona-virus SARS.
Cong Nan Šan
U retkim slučajevima, period inkubacije za novi korona-virus može biti i do 24 dana, pokazala je studija objavljena 9. februara 2020. na medicinskoj istraživačkoj platformi medRxiv. Tamo piše:
„Medijana perioda inkubacije bila je 3,0 dana (raspon od 0 do 24 dana)." Меdiјana nekog konačnog niza brojeva se dobija tako što se brojevi poređaju po veličini i uzme srednji član tog niza.
Različiti organizmi reaguaju različitom brzinom
Po mišljenju Tomasa Pičmana, molekularnog virologa u centru za eksperimentalna i klinička istraživanja infekcija Twincore u Hanoveru, nije iznenađujuće da različiti pacijenti različito reaguju na patogene i da se periodi inkubacije znatno razlikuju:
„Virusi imaju različita svojstva, kako se šire u telu zaraženog i istovremeno suzbijaju imunitet. Simptomi su signal tela da je prepoznao virus. Proces koji traje do tada može da traje različito", rekao je Pičman u intervjuu za DW.
Polako postaje jasnije da pojedinačno postoje znatno duži periodi inkubacije, kaže prof. Jonas Šmit-Šanazit iz Nemačkog centra za istraživanje infekcije koji okuplja 500 stručnjaka širom Nemačke. Ali velika većina zaraženih pokazala je simptome već posle nedelju dana, kaže on i dodaje:
„Učimo, ovo je bio nepoznati virus. Sada ima sve više pacijenata i podataka. Postoji mali broj slučajeva - to se mora naglasiti - kod kojih period inkubacije može biti i duži - i do mesec dana".
Šta znači značajno duži period inkubacije?
Međutim, ako je period inkubacije virusa zaista znatno duži od 14 dana, to bi moglo drastično uticati na napore za suzbijanje epidemije. Jer, karantin od 14 dana ne bi bio dovoljan. Na primer, kada se mnogi kineski radnici vrate sa dvonedeljnog prinudnog odmora, to bi moglo dovesti do drugog talasa infekcija.
Japanski ministar zdravlja Kacunobu Kato je zato zahtevao od svih putnika i članova posade kruzera „Diamond Princess" da nakon dvonedeljnog karantina na brodu ostanu kod kuće još dve nedelje. Jer kod dvojice Australaca virus je pronađen posle odlaska sa broda, iako su testovi na kruzeru bili negativni.
Nisu razumljivi načini infekcije
Pored indicija o dužem periodu inkubacije, SZO je zabrinuta i zbog često nerazumljivih puteva infekcije i onih infekcija kod kojih ne postoji jasna epidemiološka veza, izjavio je nedavno na Tviteru generalni direktor SZO Tedros Adhanom Gebrajesus.
Tedros Adhanom Gebrajesus
On kaže da su se mnogi inficirali mada nisu bili u Kini, niti su bili u kontaktu s nekim kod koga je ustanovljna infekcija korona-virusom SARS-CoV-2. Time se podstiče već raširena pretpostavka - da ljudi koji imaju slabe ili nikakve simptome mogu dalje širiti korona-virus.
Čitajte nas i preko DW-aplikacije za Android
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Naučnici rade na razvoju brzih testova na korona-virus – manje-više uspešno. Ipak, generalno testiranje stanovništva na korona-virus nije moguće. A nije ni razumno. Testovi moraju biti ograničeni na sumnjive slučajeve. (04.03.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52631295' lang='srb' type='mono' source='https://www.dw.com/sr/sr/kako-funkcioniše-brzi-test-na-korona-virus/a-52631295' term='SARS'>
Za sada ne postoje lekovi ili vakcine protiv novog korona-virusa SARS-CoV-2 ili COVID19. Potrebno je najmanje 18 do 24 meseca dok se vakcina ne razvije, proveri na neželjene efekte u svim fazama ispitivanja, odobri od zdravstvenih vlasti, zatim proizvede u velikim količinama i konačno isporuči na globalnom nivou. A onda ljudi moraju još i da se vakcinišu.
Zato su pouzdani testovi u narednim mesecima najrazumnija mera – barem za usporavanje daljeg širenja virusa. Pomoću brzih testova mogu se identifikovati zaražene osobe i učestalost zaraženih na jednom mestu. To je jedini način da se zaraženi stave pod karantin – bilo da je to u medicinskoj ustanovi ili, ako su simptomi blagi, u kućnoj izolaciji.
Međutim, kada dođe do akutnog talasa infekcija, čak i u dobro razvijenim zemljama medicinske ustanove i laboratorije brzo dostižu granice kapaciteta. Stoga se brzi test mora ograničiti na zaista sumnjive slučajeve. Generalno testiranje stanovništva nije moguće, a ni razumno.
-pročitajte još: Voda i sapun su dovoljni?
Ko se testira?
Prema trenutnoj proceni, samo boravak u rizičnom području nije dovoljan da bi se opravdao test. I nisu svi kojima curi nos ili kašlju zaraženi virusom SARS-CoV-2.
Međutim, onaj ko ima znakove virusne pneumonije „nejasnog uzroka“, ko ima upadljive simptome kao što su kašalj, groznica i nedostatak daha, a imao je kontakt sa zaraženom osobom ili je bio u posebno pogođenom području – taj spada slučajeve za koje se osnovano sumnja da su zaraženi novim virusom.
Konačno, lekar odlučuje da li se radi test na korona-virus. Prema Institutu „Robert Koh“, pacijenti sa simptomima gripa takođe se nasumično ispituju na novi korona-virus.
Troškove (približno 200 evra) snose zdravstvena osiguranja u Nemačkoj, ali samo ako je test preporučio lekar.
Čak i ako je prvi test negativan to ne znači da korona-virusa nema
Kako se testira?
Pacijentu se u većini slučajeva uzima bris iz grla ili iz grla i nosa. Ako postoji osnovana sumnja, Institut „Robert Koh“ takođe preporučuje ne samo uzimanje uzoraka iz gornjih disajnih puteva, već i iz dubokih disajnih puteva, koji se dobijaju iskašljavanjem.
Šta se dešava sa uzorcima?
Uzorci se ispituju u dijagnostičkim laboratorijama. Proces se zasniva na takozvanoj lančanoj reakciji polimeraze (PCR). Posebno odabrani deo DNK se kopira i umnožava u termičkom cikličkom kolu kako bi se pronašli određeni delovi DNK, na primer korona-virusa. Postupak zatim pokazuje da li u telu ima virusa i ako ima – koliko. Takvi testovi traju oko pet sati i sada su standardni laboratorijski postupci koji se koriste i za rasvetljavanje naslednih bolesti ili za određivanje očinstva.
-pročitajte još: „Pre ili kasnije svaka zemlja će se suočiti s virusom“
Kako se obaveštavaju pogođeni?
Sam test traje oko pet sati, plus vreme transporta do laboratorije. Rezultati su obično dostupni nakon dan ili dva, a pacijenta obaveštava lekar.
Ako je rezultat pozitivan, pored pacijenta odmah se obaveštavaju i odgovarajuće zdravstvene vlasti. Zatim eventualno sledi smeštaj u bolnici sa posebno predviđenim izolacionim prostorijama i zaštitnim merama. Ako je tok bolesti blag, pacijenti mogu da ostanu u kućoj izolaciji sve dok su zarazni.
Da li su rezultati testa jasni?
Da rezultat jeste, ali ni negativan rezultat ne isključuje u potpunosti moguću infekciju korona-virusom. Jer ako su uzorci uzeti pogrešno ili u pogrešno veme, ili su prevezeni pogrešno, može doći do lažnog rezultata. To je jedan od razloga zbog kojeg se sumnjivi pacijenti testiraju nekoliko puta.
Postoje li i lakše i brže opcije testiranja?
Kao što je opisano, dijagnostika upotrebom lančane reakcije polimeraze zahteva specijalne laboratorijske uređaje i visoko kvalifikovane tehničare koji nisu dostupni u mnogim delovima sveta. Čak i u dobro razvijenoj Kini, laboratorijski kapaciteti brzo su iscrpljeni, s obzirom na veliki broj slučajeva. U Evropi i Sjedinjenim Državama ponekad postoje poteškoće sa isporukom testova, sa pojedinačnim komponentama testa ili sa medicinskom opremom.
-pročitajte još: Jens Špan: Naš problem je što ne znamo dovoljno o virusu
Najkasnije od tragičnih kriza koje su izazvale Ebola u Africi i Cika u Brazilu, istraživači žele da razviju kompaktnu verziju tih molekularno-dijagnostičkih uređaja kako bi ljudi mogli da se testiraju u lošije opremljenim klinikama ili u nekom trenutku i kod kuće.
Istraživanja se sprovode širom sveta i već su dostupni prvi obećavajući prototipovi za pojednostavljeni brzi test, sličan testu na šećer u krvi.
Na primer, kineska nacionalna zdravstvena komisija predstavila je brzi test kapi krvi koji za samo 15 minuta može da otkrije imunoglobulin – odnosno antitela koje ljudski organizam prvo formira kada se dogodi nova infekcija. Sličan test na antitela razvila je Medicinska škola Duke-NUS u Singapuru, a tamošnje Ministarstvo zdravlja već ga je uspešno testiralo.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52608305' lang='srb' type='mono' source='https://www.dw.com/sr/sr/korona-virus-strah-od-karnevalske-žurke/a-52608305' term='SARS'>
Dve sedmice posle Karnevala, moglo bi da dođe do „eksplozije“ korona-virusa u Nemačkoj zbog toga što upravo prolazi period njegove inkubacije. Vrhunac Karnevala čiji je epicentar Keln počeo je 20. februara, a slavlje je trajalo sedam dana.
Tu se okuplja i do milion ljudi, a velike su žurke i u drugim velikim gradovima Porajnja – Diseldorfu, Bonu, Majncu…
Jer, već je relativno malo karnevalsko slavlje u okrugu Hajnsberg nadomak holandske granice rasadilo najveći broj slučajeva zaraze na zapadu Nemačku.
Trenutno u zemlji ima 150 registrovanih slučajeva, najviše u Severnom Porajnju-Vestfaliji (86). Ove podatke ažurira i objavljuje Institut „Robert Koh“, ali se oni menjaju gotovo iz sata u sat. Institut napominje da je reč o „veoma dinamičnom“ globalnom razvoju situacije i da je progresija virusa SARS-CoV-2 još uvek nepredvidljiva.
Institut prenosi da su „veliki napori na svim nivoima staranja o javom zdravlju“ do sada sledili cilj da se „pojedinačne infekcije prepoznaju što je moguće ranije kako bi se širenje virusa odložilo što je moguće više“.
Cilj te strategije je da se „dobije na vremenu kako bi se saznalo više o osobinama virusa, identifikovale rizične grupe, pripremile mere zaštite najugroženijih grupa, povećali kapaciteti medicinskih ustanova i istražile mogućnosti antiviralnih medikamenata i mogućnosti proizvodnje vakcine“.
Institut dodaje da bi trebalo koliko god je moguće izbeći „susret (sic!) sa talasom gripa koji je upravo u toku u Nemačkoj“, jer bi to „moglo dovesti do maksimalnog opterećenja struktura za medicinsko staranje“.
Situacija malo normalnija
U Nemačkoj su u međuvremenu rasprodate zaštitne maske za lice svih vrsta – koje ne pružaju zaštitu od virusa, mada mnogi tako misle. Kada je reč o sredstvima za dezinfekciju ruku, prošle nedelje je jedno od njih (Sterilium) nestao iz ponude u apotekama i na internetu, da bi se potom pojavilo u ponudi po desetostruko višoj ceni.
U međuvremenu su neka druga sredstva drugih proizvođača ipak mogla da se kupe, doduše po nešto višoj ceni nego inače, a proizvođači su najavili nove kontingente za drugu polovinu marta.
Stručnjaci upozoravaju da su za dezinfekciju ruku sasvim dovoljni sapun i voda, te da druga sredstva za dezinfekciju služe pre svega onima koji na radnom mestu nemaju tekuću vodu pri ruci.
Odluke svako donosi za sebe
Na konferenciji za štampu koju je u ponedeljak održao ministar zdravlja Jens Špan bili su prisutni i predstavnici Instituta „Robert Koh“, infektolozi i drugi stručnjaci. Ministar Špan je naglasio da je u saglasnosti sa nadležnim institucijama vlada odlučila da o konkretnim merama restrikcija – recimo ukidanja sajmova, zabrana masovnih okupljanja – odluke treba donositi u skladu sa konkretnom situacijom u pojedinim regijama i da zasad neće biti nikakvih generalnih zabrana ni restrikcija.
Na konferenciji je i Rene Gotšalk, direktor Zavoda za zdravstvo u Frankfurtu, naglasio i da odluka o režimu rada pojedinih preduzeća, broju radnika koji dolaze u firmu ili ostaju da rade od kuće ako je to moguće – ostaje u rukama samih preduzeća.
Lotar Viler, predsednik „Roberta Koha“, na konferenciji je potvrdio vesti da u Kini opada broj zaraženih, ali i dodao da se ne može isključiti mogućnost novih infekcija ako se ublaže vrlo drastične mere karantina u pojedinim gradovima.
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3YiqC
Nema panike sa životnim namirnicama
Što se tiče avionskih letova, odlučivanje o tome će biti prepušteno samim avio-kompanijama. Ministar Špan smatra da bi pokušaji hermetičke izolacije pojedinih područja kao što je severna Italija bili kontraproduktivni i da bi imali negativne posledice po snabdevanje lekovima i drugim potrepštinama.
Kada je reč o snabdevenosti nemačkih prodavnica životnih namirnica, za mnogo dezinformacija su se postarale slike praznih rafova u pojedinim samoposlugama koje su nastale poslednjih dana februara. Tada je zabeležena navala na sve proizvode koji mogu dugo da se skladište, kao što su testenine ili konzervisana hrana.
Slike objavljene na društvenim mrežama su stvorile utisak da su „Nemci ispraznili prodavnice“, ali snabdevači su brzo reagovali i sada situacija, već prema tome koliko su samoposluge udaljene od skladišta snabdevača, izgleda mnogo normalnije.
Čitajte nas i preko DW-aplikacije za Android
Pošaljite  Facebook   Twitter   google+   Whatsapp   Tumblr   Newsvine   Digg
Trajni link https://p.dw.com/p/3YiqC
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52537299' lang='srb' type='mono' source='https://www.dw.com/sr/sr/korona-virus-kako-se-pripremiti-za-pandemiju/a-52537299' term='SARS'>
Novi korona-virus SARS-CoV-2 je globalni izazov, koji od svakog pojedinačno zahteva odgovorno postupanje.
Svaki građanin pojedinačno, ali i firme, institucije i organizacije, mogu da pribegnu merama kako bi se bolje zaštitili od virusa i bili spremni ukoliko dođe da pandemije.
Pripreme za pandemiju koncentrisane su u tri oblasti:
- Cilj je da što manje osoba bude zaraženo
- Privatna domaćinstva bi za slučaj opasnosti trebalo da imaju pripremljene sve stvari neophodne za život
- Veće smetnje i ograničenja po društvo trebalo bi smanjiti što je više moguće ili sprečiti
ŠTA SVAKI POJEDINAC MOŽE DA PREDUZME?
Koje konkretne mere štite mene i druge od infekcije?
- Držite dovoljno odstojanje od obolelih (jedan do dva metra)
- Perite ruke redovno i temeljno (najmanje dvadeset sekundi sapunom, sve do ručnog zgloba)
- Izbegavajte rukovanja i zagrljaje
- Razvijte refleks samozaštite: recimo dugmiće u liftu ne pritiskajte vrhovima prstiju, već spoljašnjim delom šake
- Izbegavajte mesta na kojima je gužva i javne skupove; odredite svoje prioritete
- Manje dodirujte lice ili lica prijatelja i članova porodice
- Naročito je važno da ne dodirujete prstima sluznicu usta, očiju i nosa
- Po potrebi navucite rukavice, perite ih ili ih menjajte svakodnevno
- Nemojte da kijate u šaku, već u unutrašnju stranu lakta
- Upotrebljene papirne maramice brzo odstranite
- Zaštitne maske zdravim osobama pružaju slabu zaštitu. Disanjem maske postaju vlažne i već nakon dvadeset minuta zaštitna barijera gubi dejstvo. Zato bi maske trebalo da koristi samo medicinsko osoblje.
Da li je to dovoljno da se prekine lanac infekcije?
Korona-virus se prenosi kapljično. Virus se razmnožava u grlu. Odatle patogen može lakše da se izbaci nego iz pluća – kijanjem, kašljanjem ili izduvavanjem nosa. Time SARS-CoV-2 može da dospe na površine, odakle opet može preko ruku da dođe do sluznice i zarazi druge.
Zaštitne maske moraju biti obezbeđenje za medicinsko osoblje
-pročitajte još: Ne, beli luk ne ubija korona-virus
KAKO MOGU DA SE PRIPREMIM ZA PANDEMIJU?
U slučaju velikog širenja zaraze vrlo verovatno bi došlo do velikih ograničenja i problema sa snabdevanjem. Pripremite sve što je potrebno, ukoliko budete primorani nekoliko nedelja da ostanete kod kuće.
- Ukoliko uzimate lekove za koje je potreban recept, pobrinite se da ih imate dovoljno za čitav mesec
- Nabavite dovoljno životnih namirnica koje se ne kvare brzo
- Na vreme razmislite kako možete da zaštite svoje prijatelje i rodbinu. Na vašu pomoć su naročito upućene starije i bolesne osobe sa oslabljenim imunološkim sistemom
- Na vreme razmotrite mogućnosti za brigu o bolesnoj deci
- Napravite plan za brigu o bolesnim članovima porodice, a da pritom sebe ne zarazite
Kako mogu da pomognem zajednici?
Što se više ljudi potrudi oko priprema, to će jači biti osećaj zajedništva. Pomozite da se organizuje zajednička pomoć!
Nakon uspešno preležane bolesti postaje se imun na patogen. U tom slučaju osoba može da napusti stan i da se prijavi kao volonter i da recimo drugim ljudima pomogne u obavljanju kupovine.
Preventiva: skraćeno radno vreme ili rad od kuće
ŠTA POSLODAVCI MOGU DA UČINE?
- Mogu da razmotre mogućnosti rada od kuće ili na daljinu; posebno bi, ako je moguće, bolesni ili ugroženi saradnici trebalo da imaju mogućnost rada od kuće
- Saradnici s akutnim simptomima bolesti disajnih puteva (na primer kašalj ili teško disanje) ili oni koji se razbole u toku dana, odmah bi trebalo da se odvoje od ostalih zaposlenih i da se pošalju kući
- Firme bi trebalo da se pobrinu za svež vazduh na radnim mestima – u to spada i zamena filtera na ventilacionim sistemima
- Trebalo bi da omoguće i sredstva za higijenu ruku – sapun, papirne maramice, ali i maramice ili sprej za čišćenje kompjuterskih tastatura
- Da se pobrinu za redovno čišćenje površina u firmi i u njenom okruženju
- Zaposleni koji se dobro osećaju, ali kod kuće imaju člana porodice zaraženog korona-virusom, o tome bi trebalo da obaveste svog nadređenog
- Rukovodioci bi trebalo da utvrde koja mesta su posebno važna u radnom procesu i da za njih na vreme obezbede zamenu. U tom slučaju izostanak jedne osobe ne bi ugrozio funkcionisanje čitavog kolektiva
-pročitajte još: Korona-virus zarazio svetsku privredu
Šta je sa službenim i drugim putovanjima?
- Poslodavac i zaposleni trebalo bi da prouče najnovije smernice i preporuke za svaku destinaciju
- Firme bi trebalo da savetuju svojim zaposlenima da pre puta obave pregled, kako bi se utvrdilo da li ima simptoma akutne bolesti disajnih puteva. Ukoliko ima, onda je važno ostati kod kuće
- Onaj ko se razboli na putu, o tome odmah treba da obavesti svog šefa
Čitajte nas i preko DW-aplikacije za Android
Svetska zdravstvena organizacija sazvala je za danas (22.1.) krizni samit zbog korona-virusa. Gde već postoje slučajevi zaraze? Kako se prenosi i koje zaštitne mere imaju smisla? (22.01.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52396833' lang='srb' type='mono' source='https://www.dw.com/sr/sr/virus-pogađa-nemačke-proizvođače-automobila/a-52396833' term='SARS'>
Ministri zdravlja EU razgovarali su o borbi protiv korona-virusa. Na sastanku u Briselu nisu donesene konkretne mere, ali je dogovorena intenzivna razmena informacija. O tome za DW govori nemački ministar zdravlja. (14.02.2020)
Zbog epidemije korona-virusa u Kini, u Evropu bi moglo da stiže još više tečnog naftnog gasa. Cene su pale na nekih 100 dolara za hiljadu kubnih metara. A to je polovina onoga što je Gasprom do sada dobijao za svoj gas. (14.02.2020)
Nemačka automobilska industrija možda može da se nada boljim vremenima, oprezno ocenjuju mediji nakon susreta američkog predsednika Donalda Trampa s direktorima tri najveća nemačka automobilska koncerna. (05.12.2018)
Da li budućnost saobraćaja u gradovima isključuje privatne automobile? To se u Nemačkoj pitaju nakon skandala oko dizel-motora i zabrane vožnje koja je stupila na snagu u Hamburgu. Takođe, gužve na ulicama su nesnosne. (02.06.2018)
U okviru nemačke vladajuće koalicije postignut je dogovor o postupanju sa vozačima automobila sa dizel-motorom. U pitanju je „koncept za čist vazduh i obezbeđenu individualnu pokretljivost u našim gradovima“. (04.10.2018)
Afera sa dizel-motorima spada u najveće prevare nemačke javnosti – u njoj su učestvovali svetski poznati proizvođači automobila, a vladajuća politička garnitura, koja tvrdi da nije znala za prevaru, i dalje ih štiti. (07.03.2018)
U Kini će tokom februara biti prodato manje od polovine uobičajenog broja automobila, predviđaju analitičari švajcarske banke USB. Oni veruju i da će i proizvodnja opasti za oko 20% zbog zatvorenih fabrika, problema sa snabdevanjem, i naravno, pada potražnje.
Novi korona-virus, poznat i kao KOVID-19, donosi nove probleme za nemačku auto-industriju, koja se još uvek oporavlja od „Dizelgejt" skandala sa izduvnim gasovima, suočava sa padom potražnje na svetskom tržištu i povećanim carinama zbog sukoba između Sjedinjenih Država i Kine - sve to dok pokušava da se prebaci na proizvodnju električnih i autonomnih vozila.
Dajmler, vlasnik Mercedesa, i Audi, koji pripada Folksvagenu, su tokom poslednjih par meseci objavili da će oko 20,000 radnih mesta biti ukinuto dok obe firme pokušavaju da uštede novac kojim bi finansirali proizvodnju električnih automobila. Slične vesti stižu iz firmi koje se bave proizvodnjom auto-delova, uključujući Kontinental i Robert Boš.
Ništa bez Kine
Nemački proizvođači automobila i njihovi snabdevači su najizloženiji ekonomskim posledicama koronavirusa, više nego njihovi konkurenti u drugim zemljama Evrope, kaže za Dojče vele Emanuel Bul iz američke kreditne agencije Fič Rejtings.
„Rizik po nemačke proizvođače uglavnom nastaje zbog pada prodaje a ne prekida proizvodnje, pošto BMW, Dajmler, Folksvagen nemaju fabrike u provinciji Huabei", kaže Bul. Taj region Kine je epicentar smrtonosne zaraze.
Za razliku od američkih i kineskih proizvođača automobila, nemačke firme su poslednjih godina uvećavale svoj udeo na kineskom tržištu uprkos generalnom padu potražnje u ovoj azijskoj zemlji. Najnoviji podaci kažu da Kinezi kupuju 40 odsto Folksvagenovih automobila i gotovo 30 odsto BMW-a i Mercedesa.
Prazni auto-saloni
Radnici u Kini se polako vraćaju na posao nakon produženih novogodišnjih praznika u toj zemlji, ali auto-saloni su i dalje prazni. Kinesko udruženje prodavaca stranih automobila kaže da je otvoreno između 20% i 30% lokacija, ali da posetilaca gotovo i nema.
BMW fabrika u Kini, Šenjang
Virus možda može da motiviše ljude da kupe svoj prvi automobil, kao zaštitu od zaraze, kaže analitičar banke UBS Paul Gong, napominjući da se nešto slično desilo tokom epidemije SARS-a 2003. Međutim, dve trećine kupaca su ljudi koji već imaju auto i traže novi i bolji, a oni imaju mogućnost da odlože kupovinu dok kriza ne prođe. Takva odluka najviše šteti nemačkim proizvođačima koji prave luksuzne automobile.
U Folksvagenu i Dajmleru za DW kažu da je isuviše rano da se proceni puno dejstvo epidemije, ali napominju da očekuju pad prodaje.
„U ovako izazovnoj situaciji, znamo da za većinu ljudi kupovina novog automobila nije prioritet", kaže Nikolas Torke, portparol Folksvagena za Kinu.
Kineska preduzeća u kojima učestvuju nemački proizvođači su ili već ponovo počeli sa radom ili planiraju da počnu u narednim danima. Pošto nemačke firme nemaju fabrike u pokrajini Huabei, čini se da su do sada uspeli da izbegnu najgore posledice epidemije.
Sa druge strane, Fiat-Krajsler je već najavio potencijalno zatvaranje jedne fabrike u Evropi ako proizvođači auto-delova u Kini nisu u stanju da nastave proizvodnju. Hjundai i KIA su već zatvorili fabrike u Koreji jer kineski delovi ne stižu na vreme.
Dobre vesti se naziru
Stručnjaci iz auto-industrije kažu da bi potražnja mogla da se vrati na uobičajeni nivo tokom narednih meseci. Prodaja automobila bi navodno čak mogla i da se poveća zbog straha od zaraze, kineske vlasti su uvele ograničenja na javni prevoz ili nove aplikacije za zajedničku vožnju. Ovi problemi bi mogli da motivišu potencijalne kupce da kupe sopstveni auto.
Ali tu postoji i ozbiljan problem - ako se kriza nastavi još nekoliko nedelja, imaće osetan negativni efekat na celu kinesku ekonomiju. To će značiti nesigurnost za potrošače i u krajnjoj liniji manje prodatih automobila.
U isto vreme, potencijalni kupci nemačkih automobila će možda uspeti da prebrode takvu krizu bolje od prosečne mušterije u Kini.
„Oni verovatno imaju više ušteđevine, verovatno su bolje zaposleni", kaže za DW Mark Fultorp iz londonske firme IHS Markit. „Tako da tu možda ima više otpornosti."
Čitajte nas i preko DW-aplikacije za Android
Ministri zdravlja EU razgovarali su o borbi protiv korona-virusa. Na sastanku u Briselu nisu donesene konkretne mere, ali je dogovorena intenzivna razmena informacija. O tome za DW govori nemački ministar zdravlja. (14.02.2020)
Zbog epidemije korona-virusa u Kini, u Evropu bi moglo da stiže još više tečnog naftnog gasa. Cene su pale na nekih 100 dolara za hiljadu kubnih metara. A to je polovina onoga što je Gasprom do sada dobijao za svoj gas. (14.02.2020)
Nemačka automobilska industrija možda može da se nada boljim vremenima, oprezno ocenjuju mediji nakon susreta američkog predsednika Donalda Trampa s direktorima tri najveća nemačka automobilska koncerna. (05.12.2018)
Da li budućnost saobraćaja u gradovima isključuje privatne automobile? To se u Nemačkoj pitaju nakon skandala oko dizel-motora i zabrane vožnje koja je stupila na snagu u Hamburgu. Takođe, gužve na ulicama su nesnosne. (02.06.2018)
U okviru nemačke vladajuće koalicije postignut je dogovor o postupanju sa vozačima automobila sa dizel-motorom. U pitanju je „koncept za čist vazduh i obezbeđenu individualnu pokretljivost u našim gradovima“. (04.10.2018)
Afera sa dizel-motorima spada u najveće prevare nemačke javnosti – u njoj su učestvovali svetski poznati proizvođači automobila, a vladajuća politička garnitura, koja tvrdi da nije znala za prevaru, i dalje ih štiti. (07.03.2018)
Ministri zdravlja EU razgovarali su o borbi protiv korona-virusa. Na sastanku u Briselu nisu donesene konkretne mere, ali je dogovorena intenzivna razmena informacija. O tome za DW govori nemački ministar zdravlja. (14.02.2020)
Zbog epidemije korona-virusa u Kini, u Evropu bi moglo da stiže još više tečnog naftnog gasa. Cene su pale na nekih 100 dolara za hiljadu kubnih metara. A to je polovina onoga što je Gasprom do sada dobijao za svoj gas. (14.02.2020)
Nemačka automobilska industrija možda može da se nada boljim vremenima, oprezno ocenjuju mediji nakon susreta američkog predsednika Donalda Trampa s direktorima tri najveća nemačka automobilska koncerna. (05.12.2018)
Da li budućnost saobraćaja u gradovima isključuje privatne automobile? To se u Nemačkoj pitaju nakon skandala oko dizel-motora i zabrane vožnje koja je stupila na snagu u Hamburgu. Takođe, gužve na ulicama su nesnosne. (02.06.2018)
U okviru nemačke vladajuće koalicije postignut je dogovor o postupanju sa vozačima automobila sa dizel-motorom. U pitanju je „koncept za čist vazduh i obezbeđenu individualnu pokretljivost u našim gradovima“. (04.10.2018)
Afera sa dizel-motorima spada u najveće prevare nemačke javnosti – u njoj su učestvovali svetski poznati proizvođači automobila, a vladajuća politička garnitura, koja tvrdi da nije znala za prevaru, i dalje ih štiti. (07.03.2018)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52310275' lang='srb' type='mono' source='https://www.dw.com/sr/sr/virus-je-zarazio-politički-sistem-kine/a-52310275' term='SARS'>
Posledice novog korona-virusa proteklog vikenda su statistički prevazišle posledice zaraze SARS-om od pre sedamnaest godina. Samo u subotu je prijavljena smrt 89 ljudi, čime je broj žrtava prevalio 800. Dok se u Kini broji blizu 40.000 zaraženih, u drugim zemljama je zabeleženo više stotina slučajeva. Prijavljeni su smrtni ishodi na Filipinima i u Hongkongu.
„Pokazuje se da korona-virus nije zarazio samo ljude, već i politički sistem Kine“, kritikuje Lifan Žang, istoričar i politički komentator iz Pekinga.
„Iako je partijsko rukovodstvo posle krize sa SARS-om 2003. obećalo modernizaciju uprave i uspostavljanje efikasnih mehanizama za krize, sada vidimo da ništa značajno nije urađeno. Zato je rukovodstvo ponovo zakazalo sa mnogo većim posledicama“, kaže on za DW.
Dugo ćutanje
Dok sa jedne strane respekt izazivaju opsežne mere poput stavljanja celog milionskog grada Vuhana u karantin ili izgradnje bolnice za nekoliko dana, sa druge strane pljušte kritike.
Pogotovo jer je prvi slučaj sa pijace na kojoj se prodaje divljač bio poznat početkom decembra, ali su prve mere preduzete tek krajem tog meseca. Puna 22 dana se o virusu ćutalo te se on iz metropole Vuhana preneo po čitavoj Kini i van nje.
Kritike su podgrejane kada je prošle sedmice potvrđeno da je od posledica virusa umro i lekar Li Venlijang (33) koji je putem četa prvi upozorio na „novi SARS“. Ovaj doktor iz Vuhana je tada pozvan u policiju na razgovor zbog „širenja panike“. Sada je maltene nacionalni heroj.
„Prekasno pokrenute mere protiv misteriozne bolesti pluća i brzo širenje virusa su bez sumnje posledica cenzure“, kaže istoričar Žang. „Moćnicima je pravo na slobodu govora nevažno kad se radi o stabilnosti vođstva Komunističke partije. Za to su spremni sve da žrtvuju.“
Totalna prismotra?
Žang tvrdi da je Kina stavila Svetsku zdravstvenu organizaciju (SZO) pod pritisak da dugo, sve do kraja januara, ne proglasi stanje opasnosti. Čak ni tada SZO nije upozorio da ne treba putovati u Kinu.
Istoričar Žang Lifan
Prema pisanju Njujork tajmsa, Kina već mesec dana ignoriše ponudu SZO i američke zdravstvene službe CDC koji predlažu da pošalju lekare i stručnjake u Kinu.
„Komunistička partija se drži devize: javljaj samo dobre vesti, a prećutkuj loše!“, kaže Žang. No u vremena interneta to je sve teže. „Narod nije glup. I mnogi partijski funkcioneri znaju da govore neistine.“
No naš sagovornik ne očekuje veće proteste, pogotovo jer zbog straha od virusa masovna okupljanja nisu ni moguća. „Uz to, moćnici su u maltene ratnom stanju. U Vuhanu i oko njega važi skoro pa ratno pravo, tamo su vojnici i specijalne jedinice. Komunistička partija koristi moderne tehnologije za prismotru kako bi još jače kontrolisala ljude pod izgovorom borbe protiv virusa.“
wy/nr (dw, dpa, nyt)
Čitajte nas i preko DW-aplikacije za Android
Fejsbuk, Tviter i druge društvene mreže pokušavaju da zauzdaju milione komentara u kojima se šire laži o korona-virusu i navodno čudotvornim metodima borbe protiv njega. Evo u šta ne treba da verujete. (08.02.2020)
Da li su Azijati u Nemačkoj diskriminisani nakon izbijanja epidemije izazvane korona-virusom? Ako bi se pratile samo društvene mreže, odgovor je: da! Ali da li je to zaista realna slika društva? DW je proverio u Bonu. (06.02.2020)
Pad potrošnje, obustava rada fabrika, prekinuti lanci dostave… To su samo neke od posledica epidemije korona-virusa. Time nisu pogođene samo kineske, već i mnoge kompanije u svetu. Pa i nemačke... (05.02.2020)
Kineski i američki naučnici rade na razvoju vakcine protiv korona-virusa. Ako sve bude išlo po planu, moći će da je testiraju na ljudima za tri meseca. Pitanje je samo: da li će do tada epidemija već da prođe? (29.01.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52261535' lang='srb' type='mono' source='https://www.dw.com/sr/sr/korona-virus-zarazio-svetsku-privredu/a-52261535' term='SARS'>
Epidemija korona-virusa u Kini se i dalje širi. Tamošnji stručnjaci veruju da bi mogla da dostigne vrhunac za deset do 14 dana. Oko 45 miliona ljudi u kineskoj provinciji Vuhan odsečeno je od sveta. Kako bi suzbila širenje virusa, vlada u Pekingu produžila je praznik, Kinesku novu godinu, i odložila početak rada berze.
A onda je, na otvaranju u ponedeljak, vrednost akcija pala. U utorak se ipak ponovo stabilizovala. Peking je, iz predostrožnosti, finansijskom sistemu dao neobično jaku injekciju od 156 milijardi evra kako bi održao stabilnost bankarskog sistema i domaćeg tržišta novca. Osim toga, smanjene su uvozne carine na robu, medicinski materijal i lekove važne u borbi protiv korona-virusa.
Ali do zatišja nije došlo samo na berzi. Zbog epidemije je opala i kineska potrošnja. Veliki događaji na prelazu godine su otkazani, turističke atrakcije i bioskopi zatvoreni. Ne radi ni 2.000 kafea Starbaks, zatvoreno je na stotine restorana Mekdonalds, 130 prodavnica modnog lanca Uniklo i svih 30 prodavaonica nameštaja Ikea.
Posebno je pogođen turizam. Nekoliko zemalja izdalo je upozorenja u kojima savetuje građanima da ne putuju u Kinu. Avio-kompanije obustavile su letove do Kine – na primer Lufthanza i njene podružnice Svis i Ostrijan erlajns otkazale su sve letove za Peking do 29. februara. Kineske vlasti pozvale su stanovništvo da odloži putovanja u inostranstvo, a zabranile su i grupna putovanja u zemlji.
Osim toga, većina fabrika i kancelarija ove sedmice će ostati zatvorene. Folksvagen, BMW, Volvo, Tojota ili Tesla – razni proizvođači automobila produžili su pauzu u svojim proizvodnim pogonima u Kini. Najveća kineska rafinerija smanjila je proizvodnju za oko 600.000 barela dnevno zbog smanjene potražnje za gorivom.
Dezinfekcija paketa u pošti u gradu Vuhanu u Kini
Pouke iz epidemije SARS-a
Kada je bolest pluća SARS pogodila Kinu pre 17 godina, došlo je do kraha na berzi. Najviše je stradala trgovina. Međutim, globalna ekonomija je sada mnogo povezanija, a kineska ekonomija još više je dobila na težini. U vreme SARS-a kineski udeo u svetskoj ekonomiji iznosio samo oko pet odsto, a danas je on veći od 16 procenata.
Kina je i važno izvozno tržište za nemačke firme i proizvode, i ujedno važna proizvodna destinacija za nemačke industrijske kompanije, često prva karika mnogih globalnih lanaca snabdevanja.
Ekonomski stručnjak nemačkog instituta Ifo Timo Volmershojzer veruje da će ekonomske posledice „biti veće nego u vreme epidemije SARS-a“. Tada je šestomesečna kriza koštala Kinu oko jedan odsto rasta bruto društvenog proizvoda.
To se tada nije odrazilo na nemačke brojke. „Ali otada je ekonomski značaj Kine porastao, broj zaraženih je sada veći, a kineska vlada reaguje mnogo žešće“, primećuje Volmershojzer.
Suviše rano za analizu
Mnogi stručnjaci smatraju da je prerano govoriti o razmerama ekonomskih posledica. Generalni direktor Nemačke privredne komore u Pekingu Jens Hildebrant za DW kaže: „Kina je imala sreću u nesreći, jer se u čitavoj zemlji nije radilo zbog praznika, sa izuzetkom turističke privredne grane. Sve fabrike zatvorene su tri do četiri nedelje.“
Kako će izbijanje korona-virusa uticati na zaposlenost i proizvodnju, znaće se za jednu do dve sedmice, s obzirom na to da je kineska vlada produžila praznike do drugog, a u nekim gradovima i do devetog februara ove godine, kaže Hildebrant.
Veliki deo radnika dolazi upravo iz regiona oko grada Vuhana, a on je gotovo u potpunosti u karantinu, podseća Hildebrant. Tek će se naredne sedmice znati koliko će se radnika vratiti u glavne proizvodne lokacije na širim područjima Šangaja, Pekinga i na jugu Kine, i u kojoj meri će korona-virus uticati na proizvodnju, a time i na međunarodne lance snabdevanja.
Godine 2003. Kina se suočila sa epidemijom SARS-a
Pogođeni, ali ne i prekinuti lanci snabdevanja
„Za sada nema znakova potpunog prekida lanca snabdevanja, čak i ako bi privremeno moglo doći do kašnjenja“, kaže Gerhard Volf iz njemačkog Udruženja za veleprodaju, spoljnu trgovinu i uslužne delatnosti (BGA). Zato on poručuje: „Nema potrebe za panikom.“
Panike u nemačkim kompanijama za sada nema, potvrđuje i Hildebrant iz Nemačke privredne komore u Pekingu. „Trenutno je prilično mirno. Sastavljaju se planovi kako izaći na kraj s novonastalom situacijom.“
Nemački institut za ekonomska istraživanja (DIW) smatra da je „prerano da se rade ozbiljne analize ekonomskih posledica zbog korona-virusa“. Predsednik DIW Marsel Fračer kaže: „Ako se uspešno obuzda širenje virusa u Kini i svetu, onda bi ekonomski troškovi trebalo da budu ograničeni na kratkoročni pad proizvodnje u Kini.“
Međutim, ukoliko zaustavljanje proizvodnje u Kini potraje duže, međunarodni lanci nabavke bili bi pogođeni, upozorava Klaus-Jirgen Gern iz Kilskog instituta za svetsku ekonomiju. „Kina je kao liferant značajna za ostatak sveta.“
Duže mirovanje i zaustavljanje proizvodnje moglo bi da prekine lance snabdevanja u hemijskoj, automobilskoj, tekstilnoj i elektronskoj industriji, upozoravaju ekonomisti kompanije Alianz. Međunarodne kompanije više ne bi dobijale potrebne delove i morale bi pronaći druge dobavljače ili zatvoriti proizvodnju.
Kompanija koja je već pogođena je južnokorejski proizvođač automobila Hjundai. Uprava tog koncerna u utorak je najavila da će ove sedmice obustaviti kompletnu proizvodnju u Južnoj Koreji. Razlog: trenutno nedostaju kablovski snopovi za automobile koje Hjundai dobija iz Kine.
Čitajte nas i preko DW-aplikacije za Android
Opasni korona-virus odneo je preko 200 života u Kini. Tamo je normalan život zamro – ne ide se na posao i u škole, restorani i prodavnice su mahom zatvoreni. Strah podseća na 2003. i epidemiju SARS-a. (02.02.2020)
Vanredna situacija na globalnom nivou – Svetska zdravstvena organizacija se nada da će sada imati više mogućnosti za borbu protiv korona-virusa. Za to vreme, u Nemačkoj je potvrđen i peti slučaj zaraze. (31.01.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52230985' lang='srb' type='mono' source='https://www.dw.com/sr/sr/gradovi-duhova-kinezi-retko-izlaze-iz-kuća/a-52230985' term='SARS'>
„Ja se ne bojim. Mi puno dezinfikujemo i nosimo zaštitne maske“, kaže vlasnik jednog restorana u Pekingu. Ipak je zamolio da mu ne pominjemo ime. Njegov lokal je jedan od malobrojnih koji su još otvoreni. Uprkos smanjenoj konkurenciji, trenutno u restoranu ruča samo jedan gost – u prostoriji u kojoj ima mesta za četrdesetak ljudi.
U restoran ulaze tri predstavnika uprave tržnog centra. Njihove oči iznad zaštitnih maski nas ozbiljno posmatraju. Mere vlasniku telesnu temperaturu na čelu. „Tako je to dva puta dnevno“, priča. Njegova je temperatura normalna.
Zatvorena je većina restorana, prodavnica, frizerskih i kozmetičkih salona u poznatom tržnom centru. Ista je situacija u celom Pekingu. Gotovo niko se ne usuđuje da izađe iz kuće. Ulice su prazne.
I to iako je Peking udaljen oko hiljadu kilometara od Vuhana, grada u kojem je izbila zaraza. Trenutno je i u Pekingu registrovano preko stotinu obolelih, a korona-virus se proširio i na druge oblasti u Kini. Raste i strah od zaraze.
„Pa svako postaje paničan kada vidi trend infekcije. I ja se bojim zaraze“, priznaje 50-godišnji menadžer jednog lanca prodavnica alkoholnih pića. Kaže da se ionako bori protiv neke čudne prehlade i da slabo izlazi iz kuće. „Sledim uputstva Vlade, štitim se i izolujem sebe. Ali i ja moram povremeno u prodavnicu da kupim par stvari.“
Paralele između dva virusa
Svakodnevno se izveštava o rastu broja obolelih i umrlih od korona-virusa. Do sada je umrlo više od 200 ljudi. Brojka od oko 10.000 zaraženih već je premašila broj obolelih od SARS-a pre 17 godina. Tada je umrlo 774 ljudi.
Uočljive su paralele između širenja ta dva virusa: oba potiču od divljih životinja. I tada i danas su preduzete radikalne mere da se spreči širenje epidemije. U pokrajini Hubej, koja je najteže pogođena zarazom, u kolektivnom karantinu nalazi se 45 miliona ljudi. Tamo je zaustavljen čitav saobraćaj. U celoj Kini više ne voze međugradski autobusi, dok su železničke i avionske veze znatno smanjene.
Merenje temperature pre ulaska na železničku stanicu u Pekingu
U ruralnim područjima postavljene su blokade puteva kako bi se spriječio dolazak posetilaca iz drugih mesta. Slobodni dani povodom kineske Nove godine su jednostavno produženi. Škole, univerziteti i vrtići ostaju zatvoreni, fabrike ne rade, kancelarije su zaključane.
Tokom epidemije SARS-a su te mere znatno doprinele suzbijanju zaraze. Svi se nadaju da će i ovoga puta biti tako. „Razlika je danas u tome što je virus zarazniji, mada se čini da je smrtnost manja“, kaže jedan 42-godišnji inženjer.
Zabrana prodaje divljih životinja
U Kini se sve glasnije raspravlja o tome da li se sadašnje stanje moglo izbjeći. Kineski Vrhovni sud kritikovao je policiju u Vuhanu koja je krajem decembra pozvala na informativni razgovor jednog lekara jer je putem interneta širio „glasine“ o ponovnom izbijanju SARS-a na tržnici gde se prodaje divljač u Vuhanu.
Vanredna situacija na globalnom nivou – Svetska zdravstvena organizacija se nada da će sada imati više mogućnosti za borbu protiv korona-virusa. Za to vreme, u Nemačkoj je potvrđen i peti slučaj zaraze. (31.01.2020)
Kineski i američki naučnici rade na razvoju vakcine protiv korona-virusa. Ako sve bude išlo po planu, moći će da je testiraju na ljudima za tri meseca. Pitanje je samo: da li će do tada epidemija već da prođe? (29.01.2020)
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Policija je zatražila potpisivanje izjave da više neće širiti te informacije. Kasnije su te „glasine“ zvanično potvrđene kao istinite.
„Da je javnost tada poverovala 'glasinama' i zbog straha od SARS-a počela da nosi zaštitne maske, dezinfikuje i izbegavati mesta gde se prodaje divljač, onda bi epidemija danas lakše moglo da se stavi pod kontrolu“, izjavio je sudija Vrhovnog suda.
I početno zataškavanje informacija podseća na SARS. Ali sada je nešto drukčije – naime, nakon obuzdavanja zaraze SARS-om, u Kini je i dalje cvetala trgovina divljim životinjama, pa čak i slepim miševima koji su poznati kao nosioci korona-virusa. Prošle nedelje je međutim zabranjena prodaja divljih životinja namenjenih ljudskoj prehrani.
Jedan finansijski stručnjak, koji takođe ne želi da otkriva ime, nada se dolasku toplijeg razdoblja: „Kada se poboljša vreme i preduzmu sve mere, onda će se i kriza rešiti.“ Priča da kod sebe uvek ima plastičnu kesicu koju koristi da pritisne dugme u liftu. Često pere ruke ili se kupa čim duže boravi izvan kuće. Izbjegava javni prevoz i koristi automobil.
On je 2003. SARS doživeo drugačije: „Tada sam bio samac. Ali sada imam porodicu sa starijim i mlađim članovima. Tu je psihološki stres drugačiji.“
Čitajte nas i preko DW-aplikacije za Android
Vanredna situacija na globalnom nivou – Svetska zdravstvena organizacija se nada da će sada imati više mogućnosti za borbu protiv korona-virusa. Za to vreme, u Nemačkoj je potvrđen i peti slučaj zaraze. (31.01.2020)
Kineski i američki naučnici rade na razvoju vakcine protiv korona-virusa. Ako sve bude išlo po planu, moći će da je testiraju na ljudima za tri meseca. Pitanje je samo: da li će do tada epidemija već da prođe? (29.01.2020)
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Vanredna situacija na globalnom nivou – Svetska zdravstvena organizacija se nada da će sada imati više mogućnosti za borbu protiv korona-virusa. Za to vreme, u Nemačkoj je potvrđen i peti slučaj zaraze. (31.01.2020)
Kineski i američki naučnici rade na razvoju vakcine protiv korona-virusa. Ako sve bude išlo po planu, moći će da je testiraju na ljudima za tri meseca. Pitanje je samo: da li će do tada epidemija već da prođe? (29.01.2020)
Skoro dve hiljade obolelih, preko pedeset mrtvih... Kina je oko proslave Nove godine u panici od misterioznog koronavirusa. Osim toga, Kinezi ne znaju kome da veruju, a to budi strah, piše u svom komentaru Dang Juan. (26.01.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52196658' lang='srb' type='mono' source='https://www.dw.com/sr/sr/zbog-korona-virusa-navala-na-zaštitne-maske/a-52196658' term='SARS'>
U Nemačkoj su zaštitne maske za nos i usta trenutno gotovo kompletno rasprodate. Iako Zavodi za zdravstvo prenose da nema razloga za paniku zbog korona-virusa, još i pre nego što su se u Nemačkoj pojavili prvi oboleli, maske se sve ređe mogu naći. Najtraženije su maske iz kategorije FFP1-3 i posebno FFP3.
Kvalitet zaštite se meri po količini zadržane prašine, dimova ili aerosola na radnom mestu. I dok kod tipa FFP1, na primer, udisanje može dovesti do iritiranja disajnih organa i može se razviti neprijatan miris, FFP2 nudi bolju zaštitu od neprijatnih mirisa. Ona je i bitno postojanija od FFP1 jer prekoračenje količine štetnih materija u vazduhu na radnom mestu može biti i desetostruko.
Potpuno besmisleno?
A ako je prekoračenje veće od toga, klasa FFP3 nudi tako dobru zaštitu da se preporučuje za rad u hemijskoj industriji. Specijalne izvedbe FFP3 iz ove kategorije koriste se i u naučnim laboratorijama u kojima postoji opasnost od virusa.
-pročitajte još: Korona-virus: kada će biti spremna vakcina?
Sve te maske mogu da spreče prodor čestica veličine do 0,6 mikrometara i time predstavljaju sigurnu zaštitu od bakterija, ali ne i virusa. Zato predsednik Nemačkog društva za infektologiju Bernd Zalcberger sa Univerzitetske klinike u Regenzburgu, kaže da nošenje takvih maski u ovom trenutku smatra „potpuno besmislenim“. On podseća da te maske nisu namenjene zaštiti od bolesti, kao i da nošenje maski ima više smisla za osobe koje su bolele i mogu da prenesu viruse na druge.
Cena – i do 500 evra
Maske zaštitne kategorije FFP1 mogu se kupiti po različitim cenama koje se kreću između 6 i 100 evra; FFP2 i FFP3 koštaju uglavnom od 30 evra naviše, pri čemu cena veća od 100 evra nije retkost (ima maski FFP3 koje koštaju i do 500 evra, u zavisnosti od mogućnosti podešavanja, broja ventila itd.)
Maske koje ne pripadaju navedenim zaštitim kategorijama, tzv. hirurške maske koje se (više ne) mogu kupiti u svakoj apoteci i služe za pokrivanje nosa i usta koštaju uglavnom oko 6 evra. Apotekari upozoravaju da one služe pre svega da osoba koja ih nosi ne bi širila oko sebe bacile ako kašlje ili kija, te da ne pružaju nikakvu zaštitu od virusa.
-pročitajte još: Strah od korona-virusa – šta treba znati?
Trenutno nema podataka o tome da se maske prodaju po višim cenama od normalnih zbog velike potražnje. No, u prodaji je i mnogo polovnih maski.
Maske sa porukama
No, povećanje interesovanja nemačkih građana za zaštitne maske već je inspirisalo neke distributere da na apotekarske maske – kada se već tako dobro prodaju iako ne pružaju zaštitu – počnu da stavljaju i neke poruke. Još nema pravih reklama – možda će se i one uskoro pojaviti – ali je, na primer, najveća organizacija za zaštitu životinja PETA izdala seriju crnih maski na kojima je natpis: „hranite se veganski“, uz poruku da opasni virusi nastaju i šire se „u životinjskim štalama“.
Stručnjaci u Nemačkoj trenutno upozoravaju da je mnogo efikasnije od nošenja maske  vođenje računa o higijeni ruku te da se 80 odsto svih infektivnih bolesti prenosi preko ruku. Izračunato je da ljudi u proseku jedom u četiri minuta dodiruju lice rukama koje pre toga nisu oprane.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52187383' lang='srb' type='mono' source='https://www.dw.com/sr/sr/korona-virus-kada-će-biti-spremna-vakcina/a-52187383' term='SARS'>
Učinjen je prvi ključni korak ka efikasnoj vakcini protiv novog korona-virusa (nCoV). Kineski lekari iz Centra za kontrolu i prevenciju bolesti (CDC) uspeli su da izoluju novi virus i da analiziraju njegov genetski kod. To je potvrdio rukovodilac instituta Su Venbo za kinesku novinsku agenciju Sinhua.
Još nikada u istoriji čovečanstva nije se tako brzo otkrio prelaz novog patogena s jedne, za sada još uvek neidentifikovane životinje, na čojeka. Virus je u potpunosti dekodiran, razmnožio se u ćelijskoj kulturi, a ta dostupna saznanja svetu su predstavljena u formi naučne publikacije.
Razvoj vakcine je u toku
Kineski naučnici već su krenuli s razvojem vakcine. Na tome se istovremeno radi i u SAD, Australiji i drugim zemljama. U SAD na tome radi nova grupa za istraživanje vakcine Nacionalnog instituta za zdravlje (NIH) pod vođstvom Entonija S. Fausija, direktora Instituta za alergijske i zarazne bolesti (NIAD).
Fausi je u jednom stručnom časopisu napisao da bi vakcine koje su već razvijene protiv virusa SARS i MERS, verovatno mogle da budu dobra osnova za razvoj vakcine protiv virusa nCoV.
-pročitajte još: Raste broj zaraženih u Nemačkoj
Nepoznati rizici
Međutim, jedna stvar otežava razvoj vakcine protiv korona-virusa – on je veoma promenljive strukture. Isto tako je bilo i kod SARS-a. Lekari su se plašili da vakcina sa aktivnim supstancama spajk-proteina može čak i da pospeši prodiranje određenih varijanti virusa.
Ipak, Fausi smatra da bi spajk-vakcina, isto kao i nukelokapsid-proteinska-vakcina mogle da budu baza za dalja istraživanja na nCoV-vakcini. I proizvođači vakcina, poput firme „Novavkas“ iz Merilenda – koja je već razvila vakcinu protiv virusa MERS – već su na startnim pozicijama.
Na razvoju vakcine rade i virusolozi sa Univerziteta Magdeburg
Na razvoju vakcine rade i australijski naučnici, predvođeni Kejtom Čepelom sa Univerziteta Kvinslend. Oni pritom koriste tzv. molekularnu stezaljku. Ideja je da se virus sagleda već u njegovoj preliminarnoj fazi. Tako bi imuni sistem mogao da ga napadne pre nego što se on stopi s ćelijama. Istina, ta metoda je pokazala dejstvo protiv drugih opasnih virusa poput ebole, SARS-a i MERS-a, ali samo u laboratorijskim uslovima.
Najveći izazov je, isto kao i kod SARS-a, brzina razvoja vakcine. Naučnici okupljeni oko Fausija nadaju se da bi već za tri mjeseca vakcinu mogli da testiraju na ljudima.
Ako sve bude išlo po planu, s uvođenjem vakcine može se računati najranije na leto 2020. To bi svakako bio rekord u razvoju neke vakcine – kod SARS-a je to trajalo oko 20 meseci, a vakcina je bila razvijena tek kada je epidemija već bila na kraju.
-pročitajte još: Godina pacova i straha – Kinezi ne veruju vlastima
Lekovi protiv virusa
No, da li će se uopšte ići toliko daleko, zavisi od toga koliko će uspeha imati potpuno drugačiji pristup: terapija nevirusnim lekovima.
Fausi je pisao da bi mogli da budu razmotrena različiti antivirusni lekovi širokog spektra, poput onih protiv ebole i HIV-a. Kineske zdravstvene službe su za svaki slučaj već poručile velike količine lekova protiv HIV-a, potvrdila je agenciji Rojters portparolka firme „AbbVie“ iz Čikagu.
Postoji još jedan, potpuno drugačiji pristup borbi protiv virusa: tzv. monoklonalnim antitelima – imunološki aktivnim proteinima koji zapravo pozivaju telo na potpuno specifičan imuni odgovor.
Herbert Virdžin iz Vir-biotehnologije u Ilinoisu, SAD, izjavio je da je njegova firma već razvila antitela koja su se – u laboratorijskim uslovima – pokazala kao delotvorna protiv SARS-a i MERS-a. On smatra da bi neka od njih mogla da neutralizuju korona-virus. „Možda imaju potencijal u terapiji virusa iz Vuhana“, rekao je Virdžin.
Kineski grad Vuhan, epicentar epidemije, sablasno je pust
Karantin je i dalje najefikasnija mera
Da li će se na tržištu pojaviti vakcina, to zavisi i od daljeg širenja epidemije. Kinezi za sada koriste najdelotvornije sredstvo u suzbijanju bolesti: izolaciju obolelih i karantin za kompletne gradove. Tim merama je za sada pogođeno 43 miliona ljudi.
Pri tom se čini da se nCoV-infekcija manje završava smrtnim ishodom, nego što je to bio slučaj sa SARS-om. Tada je umrlo 8.000 pacijenata kod kojih je ustanovljena zaraza, a u ovoj epidemiji smrtnost je znatno manja.
Broj inficiranih istina rapidno raste, ali relativno mali broj pacijenata umire od posledica infekcije – mahom su starije osobe koje su već bile bolesne.
Profesor Mark Heris, virusolog na Školi za molekularnu i ćelijsku biologiju na Univerzitetu Lids procenjuje da je smrtnost samo oko 0,1 odsto. On u svojim procenama uzima u obzir i verovatno veliki broj neprijavljenih pacijenata sa veoma blagim tokom bolesti, a koji se nisu ni javili klinikama te tako ne ulaze u zvanične statistike.
Ako su njegove pretpostavke tačne, onda ovaj virus nije ništa opasniji od sezonskog gripa.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52137158' lang='srb' type='mono' source='https://www.dw.com/sr/sr/opasnost-od-zaraze-strah-raste-u-kini/a-52137158' term='SARS'>
Svi ih nose – pripadnici snaga bezbednosti na ulazima u metro, kelneri u restoranima deca u roditeljskom naručju… Maske za zaštitu disajnih puteva postale su uobičajena slika u kineskoj prestonici Pekinga. Skoro svaki drugi prolaznik nosi masku, neki klinički belu, drugi mat crnu, a neki pak moderne, vrištećih boja. To je vidljiv dokaz sve nelagodnijeg raspoloženja kineskog stanovništva.
„Maske su neudobne, golicaju, pritskaju uši“, kaže jedna 20-godišnjakinja u polupraznom vozu koji ide u pravcu aerodroma. I ona, kao i oko 400 miliona drugih Kineza, zbog predstojeće Nove godine ide u posetu porodici – s mučnim osećajem će ući u avion, kaže. Ali ne želi da otkaže put.
Mračna sećanja
Korona-virus budi mračna sećanja: „I virus SARS izbio je veoma daleko odavde, u južnoj Kini. Ali na kraju je veoma brzo bilo opasno i u Pekingu“, kaže ona. „Čitav grad je de fakto bio ograđen. Nije bilo uopšte moguće ući ili izaći iz grada.“
Vuhan u centralnoj Kini od četvrtka je pretvoren u karantin. Korona-virus je otkriven na jednoj ribljoj pijaci u toj metropoli sa 11 miliona stanovnika. Zbog toga građani ne mogu nikuda: metro više ne vozi, a zaustavljen je i železnički i avio saobraćaj. Državna novinska agencija kasnije je prenela da su blokirani i prilazi gradu autoputevima. Nemačka ambasada u Pekingu procenjuje da se u Vuhanu nalazi oko 50 nemačkih državljana.
Službenik u gradskom prevozu Vuhana proverava temperaturu putnice metroa
Konsekventna otvorenost
S obzirom na to da je grad Vuhan veličine Londona, izolacija se može označiti kao radikalan potez. Mere koje su vlasti preduzele kako bi sprečile širenje zaraze pokazuju da je to u ovom trenutku apsolutni prioritet, u najmanju ruku zato što ne žele da ponove greške iz prošlosti. Tokom epidemije virusa SARS u Hongkongu i kontinentalnim delovima Kine umrle su stotine ljudi. Vlada je, zbog netransparetne informacione politike, prikrivala istinske razmere opasnosti. Zato vlasti ovog puta očigledno čine sve kako bi izbegle optužbe – na primer u udarnim večernjim vestima se izveštava o krizi, a nove informacije objavljuju se na dnevnoj bazi.
Komisija za politiku i pravo Komunističke partije Kine u utorak je preko društvene mreže „Weibo“ zahtevala od svog kadra što je moguće više transparentnosti. Onaj ko bude prikrivao infekciju ili bude stavljao ugled političara iznad narodnih interesa, „u istoriju će ući kao grešnik“. Manjkavosti informacione politike tokom epidemije SARS-a „nanele su štetu kredibilitetu vlade“. Samo konsekventnim objavljivanjem informacija može da se smanji opasnost od širenja zaraze. Za kineske standarde ovo je važna javna samokritika. Međutim, takođe je važno pomenuti da je ova objava izbrisana sa društvene mreže samo nekoliko sati kasnije.
Mnogi korisnici društvenih mreža su zabrinuti. Vlada nesigurnost. Da li su zapravo dovoljno informisani o epidemiji virusa? „Nadam se da su vladine informacije aktuelne i istinite“, napisao je jedan korisnik mreže „Weibo“.
Mobilni medicinski timovi u Kini u vreme epidemije SARS-a 2003. godine
Bez panike u Pekingu
Nakon 25 prijavljenih smrtnih slučajeva u zemlji, u glavnom gradu Kine nema panike kao nekad. Trgovi su prepuni ljudi, restorani dobro posećeni, u parkovima penzioneri igraju Mahjong. Međutim, lako je zamisliti kakvo plodno tlo bi korona-virus imao u toj metropoli koja broji 21 milion stanovnika. Ogromni stambeni blokovi između kojih prolaze nebrojeni dostavljači hrane i drugih onlajn-porudžbina na električnim trotinetima, prepuni vozovi i visoka frekvencija seoskih radnika iz provincija.
Korona-virus ima i svoje ekonomske posledice. Kineske berze beleže najveći pad u poslednjih pola godine. „Korona-virus u Vuhanu, koji je sličan SARS-u, razvio se u potencijalni ekonomski rizik u celom azijsko-pacifičkom regionu, najkasnije od kada je potvrđeno da se patogen može preneti s čoveka na čoveka“, kaže Radživ Bizvas, ekonomski stručnjak sa instituta za istraživanje tržišta IHS Markit. Potencijalni rizik korona-virusa je pak mnogo veći nego 2002. godine zbog toga što je kinesko stanovništvo postalo mobilnije, što se primećuje i u porastu turističkih poseta inostranstvu. Ekspert Bisvas ukazuje i na predstojeće Letnje olimpijske igre u Tokiju, za koje bi se izbijanje virusa moglo da se razvije u ozbiljnu pretnju.
Na aerodromu u Pekingu sablasni prizori. Skoro svi nose masku iznad koje vire samo oči. Dva vojnika patroliraju duž prepunog terminala. Nigde se ne vide znaci upozorenja na virus iz Vuhana, a nema ni objava preko zvučnika o tome. Ni službenica na šalteru za informacije nije htela da bilo šta kaže novinarima. Ali, ipak su je na kraju privoleli na odgovor. „Već danima skoro svaki putnik nosi masku“, kaže. Njene kolege su takođe od pretpostavljenih dobili nalog da bi trebalo da nose zaštitu. Ali na pekinškom aerodromu već dugo ne mogu da se nađu maske. „Potražnja je ogromna“, kaže službenica.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52104461' lang='srb' type='mono' source='https://www.dw.com/sr/sr/strah-od-korona-virusa-šta-treba-znati/a-52104461' term='SARS'>
Koliko brzo se širi nova plućna bolest?
Iznenađujuće brzo. Kineski državni kanal CCTV je javio da od utorka ima još 77 potvrđenih slučajeva zaraze, tako da je od izbijanja zaraze u decembru zabeleženo ukupno 291 slučaj. Najčešće su pogođene starije osobe. Šest pacijenata je umrlo, ali ti su pacijenti prethodno bili teški hronični bolesnici. Postoje potvrđeni slučajevi infekcije u Tajlandu, Japanu i Južnoj Koreji. Prema agenciji AFP ispituje se po jedan mogući slučaj na Filipinima i u Australiji. Svi inficirani u inostranstvu i sve osobe kod kojih se sumnja da su zaražene prethodno su boravile u kineskoj milionskoj metropoli Vuhanu.
Talas putovanja koji upravo počinje za Kinesku novu godinu koja pada u sledeću subotu (25.1.) povećava opasnost od prenošenja virusa. Za vreme najveće godišnje „seobe naroda“, na put kreće nekoliko stotina miliona Kineza. Azijski susedi Kine, kao i više aerodroma širom sveta, u međuvremenu su uveli kontrole telesne temperature putnika u dolasku i druge zaštitne mere.
Opšta nervoza dovela je do pada kursa na azijatskim berzama.
Kako se prenosi virus?
Kineske zdravstvene institucije u međuvremenu su potvrdile da se virus prenosi sa čoveka na čoveka. Do sada ipak nema indicija da se zaraza prenosi disajnim putevima. Odlučujuće pitanje je koliko lako virus može da pređe sa zaraženog čoveka na zdravu osobu i da li vremenom mutira da bi se prilagodio organizmu domaćina.
Prve infekcije dovedene su u vezu s jednom ribljom pijacom u Vuhanu, koja je u međuvremenu zatvorena. Moguće je da je prva zaraza bila takozvana zonoza – dakle da se desila u direktnom kontaktu životinje i čoveka, ili kao što se dešava sa mnogim klicama, da je prenesena vazduhom. Zonoze mogu da se prenose i preko prehrambenih namirnica, recimo, konzumiranjem mesa i drugih namirnica životinjskog porekla. Ako se ne obrade termički na dovoljno visokoj temperaturi ili ako su pripremani pod nepovoljnim uslovima, takvi produkti mogu da budu izvor zaraze.
Virus je dobio ime po obliku svoje strukture koji podseäa na krunu
Šta se zna o virusu?
Stručnjaci su nedavno „otključali“ genetsku sekvencu novog korona virusa 2019-nCoV koji prethodno nije bio dijagnostifikovan kod čoveka. Korona-virusi poznati su od šezdesetih godina dvadesetog veka. Ime potiče od proteinske strukture viruskog omotača koja podseća na krunu. Ti virusi nisu ništa neuobičajeno. Često su infekcije u suštini bezazlene i protiču sa simptomima koji su slični gripu: groznica, kašalj, zadihanost, a ponekad i stomačni problemi s prolivom.
Međutim, ti virusi su podmukli jer poseduju neverovatnu moć preobražavanja. Spadaju u takozvane RNK-viruse, jer poseduju ribonukleinsku kiselinu kao genetički materijal. Zato imaju veliki genetički varijabilitet. Praktično, to znači da oni lako preskaču barijere između vrsta da bi pronašli novog domaćina.
Ti virusi mogu, pri nepovoljnom razvoju bolesti, da kod čoveka, uz upalu pluća i sve teže disanje, da dovedu i do smrtnog ishoda.
Na primer, 2002. i 2003. je agresivni korona-virus SARS-CoV izazvao epidemiju. Bilo je zaraženo 8.000 ljudi, njih hiljadu je umrlo. Bolest je izbila u 30 zemalja. Godine 2012. otkriven je „Middle East Respiratory Syndrome Coronavirus“ (MERS-CoV), virus koji se proširio Arabijskim poluostrvom.
Koje su mere smislene?
Svetska zdravstvena organizacija (STO) je sazvala za danas (22.1.) krizni samit. Krizni komitet će raspravljati o tome da li će biti proglašena međunarodna zdravstvena opasnost. U takvom slučaju su moguće mere karantina, pooštravanje graničnih kontrola, osnivanje specijalnih zdravstvenih centara za lečenje kao i ograničenje međunarodnog putničkog saobraćaja.
Dodatna opasnost: u vreme Kineske nove godina povećava se broj putnika
Već sada su kontrole telesne temperature dolazećih putnika uvedene u Kini, kao i na aerodromima više azijskih zemalja, Sjedinjenih Američkih Država i Italije. Do sada ni Svetska zdravstvena organizacija, ni nemačko Ministarstvo spoljnih poslova nisu izdali zvanično upozorenje za putnike koji nameravaju da posete Vuhan.
I dalje su na snazi opšta higijenska pravila kao i pravila ponašanja – izbegavati kontakt s ljudima koji imaju akutne respiratorne teškoće, kao i sa živim i mrtvim domaćim i divljim životinjama. Redovno pranje ruku, naročito nakon kontakta sa obolelim ljudima ili njihovom okolinom.
Stručnjaci još ne smatraju da postoji opasnost svetske epidemije. Jonas Šmit-Hanazit koji radi za najveći nemački institut za tropske bolesti „Institut Bernhard Noht“ iz Hamburga, kaže da posebne mere za Nemačku trenutno nisu potrebne: „Trenutno opasnost zaista nije velika. Bitno je da se situacija stalno prati, i to ne radi samo Svetska zdravstvena organizacija, već i Institut Robert Koh kao evropski Centar za prevenciju i kontrolu bolesti“, kaže nemački virolog.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52040108' lang='srb' type='mono' source='https://www.dw.com/sr/sr/korona-virus-u-kini-opasna-infekcija/a-52040108' term='SARS'>
Patogen koji se krajem prošle i početkom ove godine pojavio u kineskom Vuanu je, sudeći prema mišljenju virusologa iz Berlina Kristijana Drostena sličan virusu SARS koji je 2002. godine izazvao pandemiju. „To je ista vrsta virusa, samo druga varijanta“, izjavio je direktor Instituta za virusologiju u berlinskom Šariteu za njemačku novinsku agenciju dpa.
Razlike su prvenstveno u proteinima kojima se virus vezuje za ljudske ćelije. U pandemiji SARS koja je krenula iz Kine, zabeleženo je 8.000 slučajeva, a 800 ljudi je umrlo.
Kineske službe su javile da je novim patogenom zaražena 41 osoba, a više pacijenata je u kritičnom stanju. Jedan već prethodno teško oboleli 61-godišnjak podlegao je infekciji. Pri tom su se pojavili sumnjivi slučajevi i na Tajlandu, u Južnoj Koreji i Singapuru. Drosten kaže da bi se prema tim slučajevima trebalo oprezno odnositi, pa čak i kada postoji laboratorijska potvrda.
Skraćenica SARS dolazi iz engleskog jezika Severe Acute Respiratory Syndrome i označava simptome bolesti, a radi se o teškoj virusnoj infekciji pluća.
Koji su simptomi SARS?
Prvi simptomi SARS su visoka temperatura, preko 38 stepeni, jaki bolovi u grlu i jak kašalj. Tu su još i klasični simptomi gripa poput glavobolje, proliva, opšteg osećaja slabosti i ukočenosti mišića. SARS se između ostalog može dijagnostikovati rentgenskim snimkom pluća.
Poreklo SARS?
Virus pripada soju Korona virusa. Sumnja se da je nastao mutacijom ili genetskom razmenom s drugim virusima. Velika je verovatnoća da se virus preneo sa životinja na ljude – prvobitno sa cibetke.
SARS se pojavio 2002. u kineskoj provinciji Guangdong, koja je u prošlosti često bila na naslovnim stranama kao mesto opasnih zaraznih bolesti. U toj provinciji živi veoma veliki broj ljudi na malom prostoru, najčešće u lošim higijenskim uslovima koji pogoduju nastanku opasnih virusa.
Korona virus pod mikroskopom
Šta je poznato o patogenu SARS?
Virus SARS potiče iz grupe Korona virusa, a oni pak pripadaju grupi RNK-virusa koji mogu da razviju veoma mnogo varijanti. Veoma brzo i veoma često kopiraju svoj nasledni materijal (RNK, ribonukleinska kiselina), a to otežava razvoj vakcina.
Patogen se može laboratorijski dokazati. Inficirana osoba razvija antitela. Ona se mogu otkriti testom za koji je potrebna mala koncentracija patogena – dovoljno je manje od hiljadu virusa u jednom mililitru. Poređenja radi, kod obolele osobe koncentracija po mililitru dostiže od deset do stotinu hiljada virusa.
Vreme inkubacije
Vreme inkubacije se računa od momenta infekcije, do izbijanja bolesti. Iskustvo je pokazalo da inkubacija virusa SARS traje od dva do sedam dana. U retkim slučajevima bolest može da izbije i nakon deset dana.
Postoji li terapija?
Moguće je ublažiti tok bolesti. Kod prvog talasa zaraze virusom SARS, pacijenti su bili strogo izolovani i lečeni u posebnim odeljenjima bolnica kako bi se sprečilo dalje širenje bolesti. Lekari i drugo medicinsko osoblje mogli su da prilaze pacijentima samo u zaštitnoj odeći i sa specijalnim maskama za disanje.
Koliko su visoke šanse da zaraženi virusom prežive?
Procenjuje se da je smrtnost zaraženih virusom između tri i pet procenata. S druge strane, konvencionalna pneumonija je smrtonosna u deset odsto svih slučajeva. Ljudi koji su se uspešno izborili sa virusom SARS, ne moraju da računaju sa posledicama.
Kako se zaštititi?
Savetuje se izbegavanje velikih skupova ljudi u pogođenim oblastima kako bi se sprečilo da dođe do moguće zaraze kapljičnom infekcijom. Zaštitna maska takođe može da pomogne u izbegavanju zaraze. No, takva zaštita ne može da zadrži sve viruse, već samo može da umanji rizik infekcije.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_51941210' lang='srb' type='mono' source='https://www.dw.com/sr/sr/misteriozna-bolest-pluća-se-širi-kinom/a-51941210' term='SARS'>
Prema izveštaju kineske državne televizije, prva ispitivanja ukazuju da su desetine ljudi u metropoli Vuhan zaražene do sada nepoznatom varijantom koronavirusa koji napada pluća. Prenosi se da je kod jednog pacijenta izolovana komplentna genska sekcija tog virusa, a prisustvo je potvrđeno kod još 15 obolelih.
Koronavirusi izazivaju kako obične prehlade, tako i opasna oboljenja pluća poput SARS-a i MERS-a.
Zdravstvene vlasti u Kini veruju da je epicentar zaraze jedna pijaca u milionskom gradu Vuhanu u centralnom delu zemlje. Na toj pijaci se, osim ribe i morskih plodova, prodaje i divljač. Prvi slučaj je navodno uočen poslednjeg dana stare godine, a neki od zarađenih su radili kao prodavci na ovoj pijaci koja je u međuvremenu zatvorena zbog dezinfekcije i ispitivanja.
Prema poslednjim podacima, infekcija je potvrđena kod 59 ljudi od kojih je osmoro izlečeno i pušteno kućama dok je sedmoro u kritičnom stanju. Za sada nije bilo smrtnih slučajeva.
Nakon što se misteriozna bolest proširila, u priču se uključila i Svetska zdravstvena organizacija koja je saopštila da je u kontaktu sa kineskim vlastima.
Hongkong je već uveo dodatne kontrole. Na aerodromima su postavljeni posebni toplomeri, dok se putnici koji stižu iz Vuhana posebno kontrolišu. U Hongongu je prijavljeno 48 sumnjivih slučajeva, a prema medijskim izveštajima, nekoliko sumnjivih slučajeva ima u Južnoj Koreji i Singapuru. Prema dostupnim informacijama, nemaju svi ti slučajevi veze sa Vuhanom.
Američka ambasada u Pekingu je već upozorila građane da, ako putuju u Vuhan, izbegavaju kontakt sa životinjskim mesom koje nije termički obrađeno, da u širem luku zaobilaze osobe koje deluju bolesno te da često peru ruke vodom i sapunom. Dodaje se da bi oni, koji su bili u Vuhanu i osećaju se bolesno, morali smesta da se jave lekaru i da izbegavaju kontakt sa drugim ljudima.
nr (dpa, afp)
Čitajte nas i preko DW-aplikacije za Android
Nemački mediji prenose da su u Srbiji zabeleženi prvi slučajevi afričke svinjske kuge. Zbog te zarazne bolesti u Evropi trenutno „niču“ ograde na državnim granicama koje bi trebalo da spreče nalete zaraženih svinja. (14.08.2019)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_47511338' lang='srb' type='mono' source='https://www.dw.com/sr/sr/balkan-rok-muzika-s-druge-strane/a-47511338' term='SARS'>
Vrhunac večeri za osamnaestogodišnju Lauru je negde oko dva, tri sata, kada iz moćnih zvučnika u zagrebačkom klubu „Močvara“ odjeknu uvodni taktovi kultne pesme Bijelog dugmeta „Đurđevdan“ iz kasnih osamdesetih.
Zajedno sa stotinama drugih mladih koji u prepunom klubu plešu uz zvuke grupa poput Azre, Prljavog kazališta, Električnog orgazma ili SARS-a, ona digne ruke u vazduh i zapeva iz sveg glasa: „Proljeće na moje rame slijeće, Đurđevak zeleni...“
To je taj zvuk...
U trenutku kada Laura i njeni vršnjaci nakratko prekinu ples kako bi svi zajedno zapevali himničnu posvetu nesrećnoj ljubavi i prolaznosti života, već odavno ne postoji ni grupa koja ju je snimila, ni produkcijska kuća koja ju je objavila, ni zemlja u kojoj je ona nastala. Za Lauru, međutim, to nije važno: „Volim ove starije pesme, jer uz njih može najbolje da se pleše, tekstovi su lepši i življa mi je muzika.“
Uz to, za nju je važna i autentičnost zvuka: „Danas se dosta pesama radi uz pomoć tehnike, koristi se ’autotjun’, a pre su se više čuli  gitara, bubnjevi, bas, klavijature... pravi instrumenti.“
Nikakva nostalgija – muzika za ovde i sada
„Balkan-rok“ naziv je „žurke/tuluma/partija/igranke“ koji se jednom mesečno održavaju u „Močvari“. Tada se u klub na livadi pored zagrebačkog Mosta slobode slije reka mladih, većinom između 17 i 25 godina, kako bi plesali i pevali uz rok-muziku rađenu na prostoru nekadašnje Jugoslavije u poslednje tri-četiri decenije.
Za sve njih, nostalgija kao žal za nečim prošlim tu ne igra nikakvu ulogu, isto kao ni to odakle dolaze izvođači. Za razliku od dominantne političke matrice, koja pre svega u Hrvatskoj stalno naglašava razlike naspram svega što je postojalo u vreme Jugoslavije, a prvenstveno svega što dolazi iz Srbije, te traži distanciranje i od jednog i od drugog, mladima koji se okupljaju oko određenog muzičkog stila to je sasvim nevažno.
„Proljeće na moje rame slijeće...“ Bijelo dugme na koncertu
„Svejedno mi je odakle ko dolazi, bitno je da nema vređanja“, kaže Lucija. „I nije mi bitno kada je muzika nastala: slušam i staro i novo“.
„Ne igra mi nikakvu ulogu odakle su izvođači“, dodaje Paulina (18). A za jednu drugu Lauru (17), važno je da razume tekst: „Najviše volim da je iz Hrvatske, ali to nije toliko bitno. Lepo je slušati nešto na svom jeziku.“
Jezik koji povezuje, a ne razdvaja
„Retro-element sastavni je deo urbane muzičke scene“, kaže Krešimir Krolo, sociolog sa zadarskog univerziteta. To je kosmopolitski tip ukusa, i ta pojava nije specifična za Hrvatsku ili region. Retro-trend je i na Zapadu veoma jak.
Što se Hrvatske i Balkana tiče, tu važnu ulogu ima jezik. „Različita istraživanja pokazuju da ćete, ako imate nešto što je jezički i kulturološki blisko, onda imati i svojevrsno grupisanje oko neke kategorije ukusa, bez obzira da li se radi o zabavnoj muzici, narodnoj muzici ili o roku“, objašnjava Krolo.
Omiljen u svim krajevima bivše zemlje: Bajaga
Razgraničenje prema tzv. „stranim“ elementima, pogotovo onome što dolazi iz Srbije, kako to pokušavaju da nametnu zagovarači moralne panike, pritom se jednostavno ignoriše. „Kultura zna da bude veoma tvrdoglava. Sva sociološka istraživanja pokazuju da, bez obzira koliko zvanični diskurs pokušava da povuče granice, postoji neka vrsta kulturne osmoze, neko pretapanje specifičnih oblika ukusa koje te granice ignoriše. Kada se prepozna zajednički ukus, onda se tu ne priznaje zvanični politički narativ.“
Zabrana kao poziv
To je posebno izraženo u Hrvatskoj, s obzirom na to da se tu i pitanje razgraničenja posebno naglašava, smatra Galeb Nikačević, producent iz Beograda i kreativni direktor onlajn-portala „Vice Srbija“. U drugim zemljama regiona to nije toliko važna tema, ali u Hrvatskoj je ono što je bilo prepoznato kao da potiče iz Srbije od strane zvaničnog mejnstrima bilo ignorisano i zabranjeno. „A čini se da je Nabokov u pravu kada kaže da je u ljudskoj prirodi da zabranu doživljava kao poziv“, kaže Nikačević.
„Turbo-folk, pa ni beogradski Novi talas, sve se to u Hrvatskoj nigde nije moglo čuti na radiju ili na televiziji. A onda čovek ode u neki klub i tamo se svi otkače na cajke.“ Zabranom se nešto samo osnažuje, naglašava Nikačević.
Za mlade u „Močvari“ jugonostalgija ne igra nikakvu ulogu
To brisanje granica na gotovo svim nivoima specifičan je fenomen sadašnje mlade generacije. Žanrovske odrednice su izbrisane, isto kao i granice između starog i novog ili između onoga što dolazi iz Srbije, Hrvatske ili Bosne.
„Kulturne matrice su se promenile, izbrisane su granice stilsko-tipoloških odrednica“, smatra Nikačević. „Mladi odrastaju uz eklekticizam žanrova – mešaju se turbo-folk, dens, rok, hip-hop, metal. Mladi se danas kao ličnosti formiraju slušajući sve to.“
Politika? Ne hvala!
Politička dimenzija je pritom izbledela. Pre dvadeset-trideset godina važnu je ulogu igralo kulturološko raslojavanje: sklonost nekoj vrsti muzike bila je povezana i sa sklonošći određenoj političkoj opciji ili ideologiji. To je bilo važno naročito za vreme ratova 1990-ih godina. „Ali ta veštačka dihotomija na ’mi’ i ’oni’, za sadašnju mladu generaciju samo je nepotrebno opterećenje. Kultura se više ne doživljava na normativan način“, naglašava Nikačević.
Ključnu ulogu pritom igraju društvene mreže i digitalizacija. Zahvaljujući njima, svakome je sve i uvek dostupno – tu i odmah. Tako nastaje ono što Nikačević naziva „medijski integrisanim društvom“.
Darko Rundek na koncertu u Beogradu
Zahvaljujući digitalnoj komunikaciji nastaju nadnacionalne i nadkulturološke tačke identiteta, razvijaju se nadpolitičke i nadjezičke matrice komunikacije – a to je tendencija koja tvrdokorne zagovarače nacionalnih podela i povlačenja što nepropusnijih granica izrazito iritira, kaže Nikačević.
I otuda za Bruna (18) nije bitno da li su izvođači stariji ili noviji – on najradije sluša Balkan rok i pop, jer može da se „poveže s tom muzikom“. Isto kao i Lucija (18), koja voli da sluša i Eks-YU-rok, ali i današnji domaći rok. „Jednostavno se pronalazim u toj muzici“, kaže. I to joj je najvažnije.
Čitajte nas i preko DW-aplikacije za Android
Na autoputu Zagreb-Beograd-Niš ili magistralom uz Jadran, sve je na prvi pogled otprilike kao i u ostatku Evrope. Ali prvi znak da je putovanje na jug ujedno i putovanje kroz vreme – stiže iz zvučnika. (24.09.2016)
Kako je Radomir Mihajlović Točak izmislio motor sa unutrašnjim sagorevanjem, zašto je organizovao trku bubašvaba i od koga je naučio da svira „Ulazak u harem“? Odgovore zna njegov nekadašnji cimer Jovan Nikolić Jof. (19.06.2015)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18001712' lang='srb' type='mono' source='https://www.dw.com/sr/sr/ima-li-ebole-u-avionu/a-18001712' term='SARS'>
„Čudan je osećaj kada vidite koliko ljudi prođe ovim aerodromom, a vi ni ne znate odakle sve dolaze“, priča jedna gospođa, dok zajedno sa suprugom čeka na svoj let. „Ebola je bliža nego što mislimo“, dodaje jedna zabrinuta majka. „Naravno da me je strah.“
Više od 150.000 ljudi dnevno sleti na aerodrom u Frankfurtu, zbog čega je opasnost od širenja infekcija izuzetno visoka. U studiji instituta Maks Plank, čiji su saradnici poslednjih meseci detaljno pratili letove u međunarodnom vazdušnom saobraćaju, jedan od zaključaka posebno ukazuje na opasnost širenja bolesti na čvorištima kao što je Frankfurtski aerodrom. Doduše, na tom spisku nije ebola, ističe Bertram Somieski, portparol naučnog instituta u Štutgartu. On tvrdi da Frankfurt ne igra tako važnu ulogu u prevozu putnika iz Afrike.
Ebola – slepi putnik?
Činjenica da se infekcija ne prenosi kapljicama umanjuje mogućnost širenja bolesti na velikim aerodromima. Smrtonosni virus se ne prenosi u prolazu, dodaje doktor Jirgen Risland, virolog Univerziteta u Homburgu (Sarland). Mogućnost prenošenja virusa mala je i u avionima. Putnik bi morao da bude izložen telesnim tečnostima obolelog (neophodan je direktan kontakt sa krvlju ili ispovraćanom masom), što se takođe retko dešava. Uz to, do prenošenja dolazi ako su simptomi bolesti jasno izraženi, tvrdi ovaj lekar.
Nadležni u upravi Frankfurtskog aerodroma nisu mnogo zabrinuti zbog pretnje koja stiže iz zemalja zapadne Afrike. Stiče se utisak da je atmosfera drugačija nego na aerodromima u Kanadi i SAD. U Njujorku su već uvedene obavezne mere dodatne kontrole putnika iz Sijera Leonea, Gvineje i Liberije. Ostale putnike iz zapadne Afrike najpre pitaju kojim su putem stigli do željene destinacije i da li su bili u kontaktu sa obolelima. Ukoliko se ustanovi da postoji rizik, meri im se temperatura.
Slabe šanse za prepoznavanje
Jedan slučaj je preko noći promenio svest o riziku od širenja infekcije. Tomas Erik Dankan je prva žrtva ebole u Sjedinjenim Državama. Virus je doneo iz Liberije i preminuo je 8. oktobra. Tako je virus ebole stigao i u zemlju, za koju bi se moglo reći da je u društvu onih sa najboljom zaštitom od infekcija u svetu. Činjenica da inkubacija još uvek neizlečive bolesti traje tri sedmice otežava njeno rano dijagnostikovanje. Drugim rečima, zaraženi možda već putuju Evropom i da ne znaju da u sebi nose smrtonosni virus.
Aerodrom "Džon F. Kenedi" u Njujorku uveo je medicinske preglede
I ministar zdravlja pokrajine Hesen Štefan Gritner uverava javnost da nema opasnosti od širenja infekcije na velikim aerodromima u Nemačkoj. Tvrdi da nema potrebe za merenjem temperature putnika. „Povišena temperatura može biti prouzrokovana raznim bolestima, od obične prehlade do onih krajnje ozbiljnih i infektivnih. U slučaju ebole važniji su razni drugi simptomi, a ne temperatura tela.“ Navodno su iskustva u borbi protiv SARS-a pokazala da kontrolisanje temperature ne može mnogo da pomogne u borbi protiv opasnih bolesti. Tako barem u svom izveštaju navode stručnjaci Evropskog centra za prevenciju i kontrolu bolesti. Portparol Instituta Maks Plank Somieski deli to mišljenje i navodi da obavezno merenje temperature sada nije neophodno. „Ne bi trebalo podizati tenziju ako opasnosti još uvek nema.“
Strah je već tu
Međutim, Francuska i Češka ne žele da rizikuju. Najavljuju opsežnije mere u kontroli putnika iz rizičnih zona. O ozbiljnosti situacije u međuvremenu se vode detaljne konsultacije. Jedna od njih upriličena je u četvrtak, 16. oktobra, a u njoj su učestvovali francuski predsednik Oland, nemačka kancelarka Merkel, britanski premijer Kameron, predsednik italijanske vlade Renzi i američki predsednik Obama. Osim ove video konferencije, nadležni u Evropskoj uniji, uključujući i ministre zdravlja zemalja članica EU, razmatraju koordinirane mere i strategiju u borbi protiv ebole. One će se, pre svega, odnositi na veću zaštitu putnika i posada.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17898463' lang='srb' type='mono' source='https://www.dw.com/sr/sr/računari-predviđaju-širenje-ebole/a-17898463' term='SARS'>
Nema sumnje u to da savremeni načini putovanja olakšavaju širenje bolesti – i to veoma brzo. Ali nema ništa novo u tome da su bolesti uvek putovale s nama, čak i u davna vremena, kad se putovalo pešaka, konjima ili kočijama. Tokom istorije, različiti oblici kuge su se širili planetom putujući s čovekom.
To se isto dešava i danas, samo mnogo brže. Avioni koji lete s jednog kraja sveta na drugi za samo 24 sata, svakodnevno nose klice.
Ebola se za sada nalazi samo u zapadnoj Africi, ali se širi od Gvineje – gde su se javili neki od prvih slučajeva koji su skrenuli pažnju međunarodne javnosti – do susednih zemalja. Od decembra 2013, virus se proširio do Sijera Leonea, Linerije, Nigerije i Senegala.
Alatka poput Guglove mape omogućava gotovo svakome da mapira slučajeve ebole i izvede hronologiju epidemije, pokazujući kako se virus širi u realnom vremenu. Ali ova tehnologija koristi se i u krugovima profesionalaca. Tim istraživača, epidemiologa i programera u Bostonskoj dečjoj bolnici kreirao je mapu zdravlja koja omogućava praćenje razvoja epidemije. Međutim, gledanje u prošlost ne mora nužno da znači da ćete videti i budućnost.
Putovati danas je lako, kako ljudima tako i virusima
Klice putuju avionom
Da bi razumeli kako se virus širi ostatkom sveta, ključno je posmatrati aerodrome i letove od jedne države do druge, kažu istraživači, jer mreža letova može pokazati koliko će brzo virus da putuje. Na primer, za virus koji kreće iz Londona, Njujork može biti najbliža i najjednostavnija destinacija, ali ne i neko selo u Škotskoj, iako je geografski manje udaljeno – jednostavno zato što do tamo ne postoji direktan let.
Dirk Brokman sa Humboldt univerziteta u Berlinu i Dirk Helbing s Federalnog tehnološkog instituta u Cirihu kreirali su kompjuterski model koji računa kako će se virus širiti i do kojih će gradova najverovatnije prvo stići. Oni su ranije napravili simulaciju širenja H1N1 svinjskog gripa, ešerihije koli i SARS-a, a sada su taj model prilagodili za širenje ebole van granica zapadne Afrike.
Brokman, koji takođe radi za Svetsku zdravstvenu organizaciju, kaže da je naše ponašanje na putovanjima ključno u određivanju obrasca kojim će se virus širiti. To je mnogo važnije nego karakteristike samog virusa. Takođe, kaže Borkman, „što je više obolelih, to se bolest brže širi“.
Kontrola putnika jedna je od metoda za sprečavanje širenja ebole
Najugroženiji Pariz i London?
Simulacija koju su istraživači kreirali pokazuje mrežu aerodroma i daje relativnu verovatnoću do kojih gradova bi ebola mogla najpre stići.
Ukoliko za primer uzmemo polaske s aerodroma u Konakriju u Gvineji, Pariz ima najveći rizik da postane ulazna tačka za ebolu: relativna verovatnoća u ovom slučaju je oko 8 odsto. Ali od letova iz Fritauna u Sijeri Leoneu, najugroženiji su londonski aerodromi Getvik i Hitrou, koji se suočavaju se s rizikom od 8,5 odsto, a odmah iza Londona je i Brisel. „U ovoj mreži, mi pokazujemo i istorijske faktore“, kaže Brokman. „To su takozvani kolonijalni otisci prstiju. Nekoliko evropskih zemalja i dalje ima mnogo letova ka svojim bivšim kolonijama – Francuska prema Gvineji, na primer.“
Sudeći prema toj mapi, Nemačka, s najvećim aerodromom u Frankfurtu, ima manji stepen rizika nego Engleska i Francuska, dok je mogućnost da će osoba zaražena ebolom stići do druge afričke zemlje, na primer Gane, mnogo veća.
Ali Brokman naglašava da su to samo relativni rizici. Ovaj model može ukazati samo na to da je relativan rizik da će ebola dospeti u Francusku veći nego da će stići do Nemačke. „U tom trenutku ne možemo sračunati kolika je apsolutna verovatnoća da će se virus pojaviti u Engelskoj u naredne tri nedelje, na primer“, objašnjava on, ali dodaje da tim radi na tome.
Guglanje simptoma
Širenje epidemije pokušali su da izračunaju i neki drugi alati, koristeći čak i vrlo nekonvencionalne metode.
Upozorenja mogu uticati na promenu ponašanja ljudi
Kopmanija Gugl je davno izjavila da bi mogla prevideti put širenja groznice. Njihova alatka Flu trends analizira reči unesene u pretragu i povezuje ih s IP adresom, koja im daje tačnu lokaciju odakle se pretraga vrši. U osnovi ove ideje stoji pretpostavka da u onom gradu u kom se virus širi ljudi više pretražuju pojmove kao što su simptomi groznice.
Guglova alatka omogućava da proverite koliki je rizik od pojave virusa u vašoj okolini, i to u gotovo realnom vremenu. Ova kompanija je sličnu alatku lansirala i za denga groznicu, ali sudeći prema časopisu Sajns, ova tehnologija ne može da napravi realne prognoze. Guglova alatka je, na primer, propustila epidemiju gripa 2009. godine, uprkos ažuriranju softvera, a ponekad i preuveličava rizik. Kako pišu naučnici ovog lista, alatka je previdela „više nego dvostruko veći broj poseta lekaru od američkog Centra za bolesti i prevenciju“. Neki to vide kao dovoljan dokaz da ova Guglova ideja tek treba da sazri.
Budući izazovi
„Naše kompjuterske simulacije su već veoma dobre“, kaže Brokman. „Ali jedna stvar nedostaje: povratna reakcija.“ Ljudi često menjaju ili prilagođavaju svoje ponašanje ukoliko osete da im život može biti ugrožen, pa tako menjaju i planove za putovanja i ostaju kod kuće zbog medijskih izveštaja o epidemiji. „Voleli bismo da uključimo i ove podatke u naš model“, kaže Brokman. Ali za to će trebati još vremena.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17896692' lang='srb' type='mono' source='https://www.dw.com/sr/sr/frankfurtski-aerodrom-se-priprema-za-ebolu/a-17896692' term='SARS'>
Ebola nastavlja da besni u Africi. Do sada, virus je odneo više od 1.500 života u zemljama zapadne Afrike – Gvineji, Sijeri Leoneu i Nigeriji. Ali smrtonosna bolest seje strah i na evropskom kontinentu, gde se iznova javljaju lažna upozorenja.
Nekoliko aviokompanija, uključujući i Britiš ervejz i Er Frans, otkazale su letove ka pogođenim zemljama. Evropski aerodromi su na oprezu već nedeljama. Kao najveći aerodrom u Evropi, Frankfurt je pod posebnom prismotrom. Kroz staklena vrata terminala na ovom aerodromu svake godine prolazi preko 58 miliona putnika.
Ne pitaj, ne govori
Taksisti koji čekaju na terminalu za međunarodne dolaske su zabrinuti da bi neko od tih putnika mogao nositi ebola virus. „Često imam loš osećaj u vezi s tim“, komentariše jedan od njih. „Svakog puta kad napuštam aerodrom s nekim od putnika, pitam mogu li da znam odakle dolazite, kako bih mogao da budem siguran da li zaista želim da rizikujem.“ On kaže da je razmišljao i da nosi masku preko usta.
Taksisti na aerodromu u Frankfurtu
Druga dvojica kažu da oni imaju dužnost da odvezu ljude gde je potrebno i ne pitaju odakle su došli. „Šta sad tu možete? Tako je kako je. Moramo da nastavimo da radimo“, priča jedan od njih i uzima dim cigarete.
Hitna medicinska pomoć
Taksisti zavise od bezbednosnih mera na aerodromu i od toga da li su se putnici koji dolaze iz pogođenih zemalja testirali na ebolu. Međutim, Abu-Bakar Jaloh, novinar iz Bona, kaže da je lako reći da putnici moraju da se testiraju, ali to nije tako jednostavno uraditi. On se nedavno vratio iz Fritauna u Sijera Leoneu, gde je tokom izveštavanja bio u bliskom kontaktu sa zaraženima. Nije se osećao dobro i očajnički je pokušavao da se testira kako bi utvrdio da li ima ebolu. Bio je šokiran odgovorom medicinskog osoblja. „Odete u hitnu pomoć i sedite tamo satima i satima i kažete im ‘Molim vas, moj slučaj bi mogao da bude veoma ozbiljan', ali čak i kad sam im objasnio da bih mogao biti zaražen, rečeno mi je da su hitni slučajevi prioritet“, priča Jaloh. „Dok god ne izgledaš kao da umireš, nisi prioritet.“
Odgovor koji je dobio u Fritaunu, po povratku u Nemačku naterao ga je da misli da „mere koje vlasti i aviokompanije u Evropi sprovode nisu dovoljne“.
Ebola krizni tim
Osoblje regionalne zdravstvene ustanove u Frankfurtu se sigurno ne bi složilo s ovim stavom. Glavni konsultant za javno zdravlje Rene Gotšalk kaže njegovi zaposleni poslednjih nedelja 30 odsto vremena troše baveći se pitanjem ebole. Svakog dana Gotšak i njegov tim se sastaju se u takozvanoj sobi za upravljanje krizom u slučaju ebole, kako bi se pripremili za evenutalnu kriznu situaciju.
U timu se nalaze i specijalisti za infektivne bolesti i eksperti za krizni menadžment, koji sarađuju s policijom i vatrogascima. Zidovi u sobi su oblepljeni mapama, zdravstvenim upozorenjima, listama kontakata za hitne slučajeve, brojevima aerodroma i letova u Africi.
Zaštitne mere prilikom kontakta sa obolelima
Naravno, veliki deo posla se trenutno sastoji iz odgovaranja na novinarska pitanja u vezi s merama predostrožnosti na frankfurtskom aerodromu. Njegov tim je bio toliko preopterećen da je odustao od pojedinačnih zahteva i prešao na organizaciju velikih konferencija za medije.
Gotšank smatra da izveštavanje o eboli ne unosi paniku namerno, ali da broj izveštaja podstiče strahove. „Ljudi čitaju, gledaju i slušaju više od dva puta dnevno o tome kako je ebola problem u Nemačkoj. A u stvari nije.“
Crvena, žuta i zelena
Gotšak objašnjava da postoji jasna procedura u slučaju da putnik za kog se sumnja da je zaražen ebolom stigne na frankfurtski aerodrom: avion sleće van područja aerodroma, a putnici se klasifikuju prema tome koliko je izvesno da nose virus, i to uz pomoć trobojnog sistema za obeležavanje, poput semafora. „Ukoliko je putnik označen crvenom bojom, transportujemo ga direktno iz aviona u univerzitetsku bolnicu. Oni označeni žutom odlaze u specijalnu zonu aerodroma, a zeleni mogu normalno da uđu na aerodrom i nastave svoje putovanje“, objašnjava Gotšak. Isti sistem koristi se i za druge virusne hemoragične bolesti, kao što je lasa groznica, koji se prenosi više putem telesnih tečnosti, nego kroz vazduh.
Bilo je sumnjivih slučajeva na letu iz Adis Abebe, glavnog grada Etiopije, 15. avgusta, ali je putnik na testu koji je uradio pre leta bio negativan, pa je nakon ispitivanja u avionu mogao da nastavi putovanje. Stariji par koji je bio na tom letu kaže za DW da smatraju da je aerodromsko osoblje obavilo dobar posao. „Osećamo se bezbedno i imamo osećaj da znaju šta rade.“
Izolacija virusa
Ako i bude slučajeva ebole na aerodromu, zaraženi putnik će biti odveden direktno u univerzitetsku bolnicu u Frankfurtu na odeljenje 68. Ovo odeljenje izolovano je od ostatka bolnice, ima dva kreveta, hermetička vrata i negativni pritisak.
Ekspert za viruse Volf: Nema razloga za strah
Pre ulaska, medicinsko osoblje oblači sterilnu zaštitnu uniformu, stavlja rukavice i masku i obuva gumene čizme. Ugrađena cev filtrira vazduh kroz masku i celo odelo, kako bi u slučaju cepanja odela, vazduh izbacio sve potencijalne bakterije napolje.
Ovo nije evropska bitka
Timo Volf, konsultant za infektivne bolesti koji vodi odeljenje, objašnjava da se lekari u bolnici obučavaju za rad u ovoj komori svaka tri meseca. Volf kaže da je rad u ovom odeljenju fizički vrlo naporan, tako da osoblje mora da vežba procedure pod punom opremom, u kojoj je, kako kaže, kao u vrlo toplim i teškim odelima za ronjenje.
Ali Volf smatra da su takve pripreme neophodne. „Mislim da je moguće, ako ne i vrlo izvesno, da se narednih nekoliko nedelja suočimo sa slučajem ebole ili barem ozbiljnom sumnjom da je osoba zaražena virusom.“ Međutim, on kaže da je frankfurtski sistem oproban i testiran i da su u odeljenju već tretirani slučajevi lasa groznice i SARS-a 2003. godine. „Mislim da nema razloga za strah u Evropi. Dugoročno gledano, na zapadnoj Africi je da dobije ovu bitku“, zaključuje on.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17864487' lang='srb' type='mono' source='https://www.dw.com/sr/sr/izolacija-i-kontrole-zbog-ebole/a-17864487' term='SARS'>
Više od 1.100 mrtvih i 2.100 sumnjivih slučajeva: vlasti mnogih afričkih zemalja su u strahu zbog ebole. Od utorka, avioni kenijske aviokompanije Kenya Airways više ne lete za Liberiju i Sijera Leone. Obala Slonovače ne dozvoljava brodovima iz zemalja pogođenih ebolom da plove njenim teritorijalnim vodama. U Nigeriji se vrše kontrole na aerodromima – u avion mogu da uđu samo oni koji imaju normalnu temperaturu.
„Mislim da je ograničenje vazdušnog saobraćaja izraz nemoći lokalnih vlasti da zaustave zarazu“, kaže Diter Hausinger, direktor instituta za tropsku medicinu „Hirš“. Korist od merenja temperature u sprečavanju širenja ebole je pod znakom pitanja, jer tako ne mogu da se razlikuju zaraženi ebolom, od onih sa letnjim gripom. Mnoga pitanja su bez odgovora, kritikuje Hausinger: „Šta se dešava sa pacijentima koji imaju temperaturu, ali nemaju ebolu? Da li su u karantinu?“
Kontrola temperature putnika na aerodromu u Abudži, Nigerija
I Tomas Jelinek, medicinski direktor berlinskog Centra za tropsku medicinu, smatra da je to što Nigerija radi – čisti akcijaštvo. Za vreme pandemija SARS, pre dvanaest godina, bilo je sličnih kontrola, koje su malo toga donele. „Ne treba se zavaravati da se to time stvara sigurnost.“
U Nigeriji je četvoro ljudi umrlo od ebole. Svi slučajevi su u vezi sa čovekom iz Liberije koji je krajem jula na aerodromu u Lagosu pao u nesvest i malo kasnije umro u karantinu. Temperatura se kontroliše čak i na domaćim letovima. Međutim, većina ljudi putuje autobusima, a tu su kontrole teško izvodljive, zbog velikog obima putnika i nedostataka infrastrukture.
Kenija se boji izolacije
Kenija izgleda ima sličnu strategiju. Jelinek smatra da je odluka da se više ne leti u Liberiju i Sijera Leone i da se ljudima iz tih zemalja ne dozvoli ulazak – mera predostrožnosti, kako i Kenija ne bi bila izolovana. Pre nekoliko dana, Svetska zdravstvena organizacija je saopštila da u Keniji postoji povećan rizik od širenja epidemije iz zapadne Afrike. Aerodrom u Najrobiju je važno čvorište u afričkom aviosaobraćaju. Južnokorejska aviokompanija Korean Air saopštila je da od danas, 20. avgusta, ukida letove ka Keniji.
„Trenutno smo svedoci preteranih reakcija u raznim zemljama“, kaže Jelinek. Kod drugih bolesti, kao što je tuberkuloza, rizik od infekcije je mnogo veći, jer virus može da se prenese vazduhom, a ne samo telesnim tečnostima. Imamo nekoliko hiljada inficiranih ebolom, naspram miliona obolelih i mrtvih od tuberkuloze.
Bekstvo iz izolacije u Liberiji
Veliko nepoverenje stanovništva
Mere izolacije koje sprovode afričke vlade, samo će još više uznemiriti stanovništvo, smatra Hausinger. „Važnije je ljudima objasniti kako da se ponašaju, tako da sarađuju sa medicinskim osobljem, posebno u regionima pogođenim ebolom. Ali to je u mnogim mestima teško. Nepoverenje u zapadnu medicinu je veliko. Na mnogim mestima cirkuliše mit da su maskirani medicinski timovi doneli virus u Zapadnu Afriku.“
U glavnom gradu Liberije, Monroviji, u ranim jutarnjim satima u nedelju (17.8.) ljudi su na silu upali ambulantu i oslobodili pacijente iz karantina. „Nema ebole u Liberiji“, vikali su – predsednica Elen Džonson Srlif je izveštajima o epidemijima samo htela da se domogne međunarodne pomoći. Situacija mora da se smiri, opominje Jelinek. „To bi takođe značilo da se ukinu besmislene mere kontrole - na primer, merenje temperature na aerodromima“.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17614585' lang='srb' type='mono' source='https://www.dw.com/sr/sr/novi-virus-i-stari-strahovi/a-17614585' term='SARS'>
Prvi simptomi oboljenja nalikuju na grip, ali infekcija MERS-om u uznapredovalom stadijumu može da dovede do zapaljenja pluća, čak i do otkazivanja bubrega. „Stopa smrtnosti je negde između 30 i 40 odsto“, objašnjava Gregori Hertl, portparol Svetske zdravstvene organizacije (SZO). „Sve dok ne saznamo kako se virus ponaša i kako možemo da ga kontrolišemo, on predstavlja opasnost.“
Reč MERS potiče od „Middle East Respiratory Syndrom Coronavirus“ i taj virus pripada istoj grupi kao i SARS, koji se pojavio pre desetak godina, a zatim se izgubio. Drugi virusi iz te grupe uglavnom izazivaju samo lakša oboljenja disajnih puteva kod ljudi. U slučaju MERS-a, stvari stoje drugačije. Za taj virus se zna već dve godine, objašnjava Udo Buhloc iz instituta „Robert Koh“. „Otkriven je jer je izazivao izuzetno teška oboljenja. Stručnjaci su pokušali da otkriju šta se krije iza toga. Razvijen je čitav niz testova da bi virus mogao da se prepozna u budućnosti.“
Higijena je važna
Kako se zaštititi?
Za taj virus ne postoji tačno određena terapija, nema lekova ni vakcina. Samo simptomi mogu da se leče. Istovremeno, stručnjaci se slažu da je higijena najvažnija preventivna mera, jer se virus prenosi kapljičasto, na primer, kroz kijanje ili kašljanje. MERS može da određeno vreme preživi i van organizma. „Ako mere zaštite od infekcije nisu tako dobre, možda će neko dodirnuti površinu na kojoj je virus, a zatim lice“, kaže Gregori Hertl. To je još jedan način da se zaraza proširi.
Da bi se ispravno procenilo koliko je virus opasan, važne su dve komponente, kaže Udo Buholc. „Koliko često se javlja i koliko često dovodi do teških bolesti? Ni jedan ni drugi faktor još uvek nisu tačno poznati“, kaže Buholc i dodaje da bi teško pogođeni pacijenti mogli biti samo vrh ledenog brega.
Gde je izvor?
Stručnjaci veruju da se uzrok oboljenja krije u organizmu kamila, iako još uvek nisu apsolutno sigurni u tu teoriju. Veliki broj jednogrbih kamila ima anitela za MERS, a kod nekih je pronađen i sam virus. Istovremeno, kamile kod kojih je pronađen virus ne pokazuju nikakve simptome. Još uvek se ne zna zašto je to tako. Takođe se ne zna ni da li se virusi prenose samo sa životinje na čoveka ili preko određenih proizvoda. U svakom slučaju, vlasti u Saudijskoj Arabiji su krajem aprila preporučile da se izbegavaju proizvodi koji sadrže meso jednogrbih kamila ili mleko tih životinja.
Smatra se da su jednogrbe kamile izvori bolesti
Virus MERS najteže je pogodio upravo Saudijsku Arabiju, ali pacijenata zaraženi tim virusom ima i u Jordanu, Kataru, Ujedinjenim Arapskim Emiratima, Omanu i Kuvajtu. Posebno su pogođeni ljudi koji su u kontaktu sa kamilama, objašnjava Buhloc. „Valja napomenuti da tamo postoje uzgajivači koji drže određeni broj životinja na relativno malom prostoru. Kamile tamo imaju gotovo kultni status. Na primer, koriste ih za trke.“
Prenos sa čoveka na čoveka
Virus se sve češće beleži kod medicinskog osoblja, odnosno kod lekara i medicinskih sestara. Po podacima SZO, kada se radi takozvanim sekundarnim slučajevima odnosno prenosu sa čoveka na čoveka, 60 od 100 takvih pacijenata su lekari i medicinsko osoblje, kao i članovi porodica pogođenih.
I u Evropi su primećeni oboleli od MERS-a, iako je njihov broj veoma mali. To su takozvani uvozni slučajevi, kaže Buholc. Radi se o ljudima koji su se zarazili na Arapskom poluostrvu i zatim dospeli u Evropu. „U Engleskoj je postojao je slučaj da je jedan primarni inficirani zarazio nekoliko osoba. Ali sve je ostalo na tome.“
Saudijska Arabija pogoäena virusom MERS
Rizik od zaraze raste kada se ljudi okupljaju u velikom broju. „Vladao je veliki strah prošle godine da će doći do masovnog širenja virusa zbog hodočašća u Meku. Po svim našim informacijama, to se nije desilo. Rađene su različite studije, koje su ispitivale ljude koji su se vraćali sa hadžiluka, i svi rezultati su bili negativni.“
Trenutno nema povoda za paniku, kaže Buholc. „Ovaj relativno visok porast broja infekcija tokom proteklih nedelja je donekle uznemirujući, naravno, ali takođe je činjenica da trenutno nema dužih lanaca infekcije.“ Naime, za epidemiologe je veoma važno pitanje da li jedan zaraženi čovek može da zarazi drugog, i da li taj drugi može da prenese virus nekom trećem. „Veoma se retko dešava da sekundarni oboleli predaju virus nekom trećem. To je umirujuće. Naravno da situacija mora pažljivo da se prati. Ako virus razvije tu osobinu, onda bi to bio svojevrsni signal na uzbunu.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_15021891' lang='srb' type='mono' source='https://www.dw.com/sr/sr/holandija-hamas-hamas-jevreje-u-gas/a-15021891' term='SARS'>
Desničar Gerd Vilders pred sudom zbog svojih izjava o muslimanima
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_5928543' lang='srb' type='mono' source='https://www.dw.com/sr/sr/nemački-naučnici-u-srcu-afrike/a-5928543' term='SARS'>
Najveći univerzitet grada Kumasija – Univerzitet za nauku i tehnologiju „Kvame Nkrumah“. Univerzitetski kampus proteže se na 12 kvadratnih kilometara – reč je o vrlo lepo uređenom parku koji stanovnici Kumasija preko vikenda koriste za šetnje.
Augustina Anan u laboratoriji
Tu se nalazi i Centar za istraživanje tropskih bolesti (KCCR). Od 1997. godine ovde zajedno rade istraživači iz Gane i Nemačke. U glavnoj zgradi su kancelarije i laboratorije, između ostalih i nova laboratorija – biološke bezbednosti trećeg stepena.
Mere opreza
„Otvorili smo ovu laboratoriju za istraživanje opasnih organizama – organizama klase 3 i 4, kao što je na primer virus Sars. Ti se organizmi ne mogu istraživati u laboratorijama bezbednosti drugog stepena. Potrebna je i posebna oprema za rad sa njima“, kaže Augustina Anan, naučnica koja je nadležna za laboratorije u centru. Čak i čistačice moraju da prođu posebnu obuku, pošto je svaki dodir sa otpadom opasan.
Pa ipak, trudnica Deniz Deker (33) iz Baden Badena, koja radi na doktorskoj disertaciji, ne plaši se opasnih organizama. „Za mene je Afrika posebno interesantna zato što ima tako mnogo bolesti. Ima mnoštvo interesantnih bakterija. U Evropi se tako nešto retko može videti. Osim toga, za mene je inspiracija raditi u sredini koja se toliko razlikuje od naše kulture“, kaže Deniz Deker.
Dobri kontakti sa Nemačkom
Nemački i naučnici iz Gane rade zajedno od 1997.
U centru prosečno radi 25 naučnika. Njihov broj, međutim, ponekad iznosi i 40 pa čak i 50. Naučnici koji ovde gostuju smešteni su u komfornom hotelu. Mnogi dolaze iz Hamburga, zato što je hamburški Institut za tropske bolesti „Bernard Noht“ partner ganskog univerziteta. Ali, i sa drugim univerzitetima u Nemačkoj postoje dobri kontakti.
Parazitolog Aleks Debrah koji je doktorirao u Bonu, od 2006. radi kao istraživač u centru. Njegovo polje istraživanja su onhoceroza (ili rečno slepilo) i elefantiazis. Te bolesti predstavljaju veliki problem za Ganu i Afriku uopšte.
Autori: Matijas fon Hajn / Mirjana Kine-Veljković
Odgovorni urednik: Ivan Đerković
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_5074778' lang='srb' type='mono' source='https://www.dw.com/sr/sr/godine-za-nama-pamtićemo-po-nasilju/a-5074778' term='SARS'>
Bila je to najveća silvester žurka u istoriji. Organizatori tvrde da se masa od svega nekoliko desetina hiljada ljudi na početku, vrlo brzo pretvorila u masu od gotovo milion građana. „Bilo je veoma mirno“, saopštila je policija u Berlinu koja je sa 600 pripadnika garantovala bezbednost građana na dočeku. Uz njih su bile i brojne ekipe Hitne pomoći, sa sve 1.200 zaposlenih.
Intervencija je bilo, ali uglavnom zbog onih koji su „izgubili kontrolu u alkoholu“, prenosi Špigel atmosferu sa sinoćnjeg dočeka u Berlinu i ističe kako su u Evropi, jedino Grci bili u lepoj poziciji da pod vedrim nebom i temperaturom od 17 stepeni dočekaju Novu godinu.
Dekada nasilja
Frankfurter algemajne cajtung se osvrće na kompletnu proteklu deceniju, odnosno na period od 2000. do 2009. godine. „Dekada nasilja“ naslovio je FAZ, tekst kojeg prati mnoštvo upečatljivih fotografija. List podseća na 9.11.2001. datum kojeg će ceo svet zasigurno pamtiti. Teroristički napad pripadnika Al Kaide na Svetski trgovinski centar, odneo je 3.000 života, a vođa terorista Osama bin Laden do današnjeg dana nije uhapšen.
Napad na Kule bliznakinje
Godina 2003. prošla je u znaku američke vojne intervencije u Iraku. Sedam godina kasnije, a gotovo da ne prođe dana a da u toj zemlji u nekom napadu ne pogine nekoliko civila ili vojnika. Te godine, svet je bio zabrinut i zbog epidemije SARS-a od kojeg je umrlo gotovo 800 ljudi.
Napadi u Bagdadu svakodnevica
Najgori teroristički napad u istoriji Španije
U „dekadi nasilja“, u nizu terorističkih napada, odigrao se i onaj 11. marta 2004. u Madridu. U napadu na jednu železničku liniju poginulo je 191 ljudi. Iste godine u septembru, čečenski pobunjenici upali su u jednu školu u Beslanu. U akciji oslobađanja 1.110 otetih, ruskih bezbednosnih snaga, nastradalo je preko 330 dece i odraslih.
Godina 2006. počela je novim talasom nasilje na Bliskom istoku. Novi sukobi i nove žrtve, zbog izgradnje naselja u Zapadnom Jordanu. Godinu dana kasnije, u Pakistanu je ubijena premijerka Benazir Buto i sa njom još 100 ljudi.
Benazir Buto ubijena u Pakistanu
A onda je u oktobru 2008. nenajavljeno stigla privredna kriza. Sve je počelo u Njujorku, a onda su se berze širom sveta, kao u nekoj igri dominama, našle u istoj poziciji, a sa njima i privreda mnogih zemalja. U novembru iste godine u Mumbaju se odigrala „teroristička drama“ u kojoj je poginulo 170 ljudi, podseća Frankfurter algemajne cajtung.
Mumbaj bio poprište velikog napada
Godina za nama 2009. ulila je malo i nade, novi američki predsednik Baraka Obama stupio je na dužnost, a razni programi pomoći su svetsku privredu spasili od najgoreg scenarija. Doduše, u nekim privrednim granama se prave posledice krize očekuju polovinom 2010. a kada je o borbi protiv terorizma reč, jedan je upravo u 2009. na katolički Božić sprečen. Šta nam donosi nova dekada, ostaje da se vidi.
priredio: Jakov Leon
odg. urednik: Nemanja Rujević
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Bliže se parlamentarni izbori u Srbiji, a opozicija je podeljena po pitanju učešća.
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_4224460' lang='srb' type='mono' source='https://www.dw.com/sr/sr/opasno-je-ne-plašiti-se/a-4224460' term='SARS'>
Stručnjak za istraživanje straha iz Getingena, Borvin Bandelov, tvrdi da će strah od svinjskog gripa za nekoliko nedelja jenjati. Ovaj profesor psihijatrije i šef ambulante za strah u Getingenu proučavao je reakcije ljudi na ptičji grip, sars i terorističke napade od 11. septembra 2001.
On prenosi da se najveći broj ljudi plaši svinjskog gripa zato što se ta bolest pojavila praktično ni iz čega i što zbog toga izgleda kao da se ne može kontrolisati.
Očekujemo loš razvo, a nadamo se boljem...
Nakon što je registrovani prvi slučaj da je čovek zarazio svinju novom vrstom gripa, Svetska zdravstvena organizacija je saopštila da verovatno nećemo morati dugo da čekamo dok se stepen pripravnosti ne povisi: „Trenutno izgleda kao da nam predstoji pandemija jer se virus širi na razne zemlje.
Znači možemo očekivati i da se proglasi šesti stepen uzbune, mada moramo da se nadamo da se to neće desiti" – rekao je Majkl Rajan, predstavnik Svetske zdravstvene organizacije. Za samo nedelju dana, stepen uzbune je povišen tri puta, sa svakim saopštenjem strah raste.
HIV je bio veliki bauk
„Sve što je novo predstavlja pretnju". Pretnja od novih opasnosti se precenjuje, poznate opasnosti – potcenjuju. Iako u Nemačkoj najviše ljudi umire od kardiovaskularnih bolesti, tih bolesti se gotovo niko ne plaši. „Čak i ljudi prekomerne težine ili visokim krvnim pritiskom ne slabe ili se premalo kreću, ili zaboravljaju da uzmu lekove. To je nepažnja", kaže Bandelov, i dodaje: „ali, kada zapreti pandemija, sve je drukčije. Onda odmah vlada stanje pripravnosti".
Ta pojava se posebno dobro može posmatrati na primeru HIV-virusa. Kada se taj virus početkom 80-ih godina pojavio u Nemačkoj, ljudi su bili veoma uzbuđeni i zabrinuti.
Severnjaci načelno - plašljiviji
Ali, interesovanje je ubrzo drastično opalo i do danas je ostalo relativno malo – situaciju privremeno menja jedino neka medijska priča, na primer, kada oboli neka opoznata ličnost. Strah od gripa je posebno prisutan u Nemačkoj i drugim zemljama severa.
Taj strah opada sa približavanjem jugu. Borvin Bandelov prenosi da su ljudi na severu načelno plašljiviji od stanovnika južnih oblasti. On to objašnjava genetskim uzrocima.
Većina ljudskih strahova - genetski uslovljena?
„U vreme seoba naroda ljudi na severu su morali da prežive žestoke zime – u strahu od njih, pravili su zalihe usoljene ribe, dvopeka, i ogreva za hladne mesece.
Oni koji se nisu plašili, umirali su od gladi, dok su se plašljivi – razmnožavali", kaže profesor Bandelov, i dodaje da je oko 50 odsto ljudskih strahova - genetski uslovljeno.
autor: S. Bojić
odg. urednik: N. Jakovljević
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_4222490' lang='srb' type='mono' source='https://www.dw.com/sr/sr/ko-su-profiteri-straha-od-epidemije/a-4222490' term='SARS'>
Međutim, strah od zaraze se širi svetom i postavlja se pitanje – ko od toga profitira?
Najpre je na konferenciji za štampu povodom prvih slučajeva obolelih u Bavarskoj, ministar zdravlja te pokrajine pomenuo Tamiflu kao lek koji uspešno suzbija grip. A zatim je i savezna ministarka zdravlja na drugoj konferenciji za štamu rekla:
„Druga stvar koja umiruje jeste da se u svim slučajevima do kojih je došlo, i u Sjedinjenim Američkim Državama, pokazuje da antivirusna sredstva kojima raspolažemo deluju kao lekovi, poznajete to pod imenom Tamiflu. Na primer, prilikom upotrebe leka u prvih 48 sati po izbijanju simptoma postignuto je dobro dejstvo i svi slučajevi i van Meksika, prema mojim saznanjima, nemaju smrtan ishod, nego mogu da se leče i većina obolelih je već na putu ozdravljenja“.
Tamiflu ponovo u igri
Tamiflu
Iz reči ministarke ne može da se razabere koliko ljudi je od kojih lekova ozdravilo, niti koliko takvih lekova ima, nego samo da „lekove poznajemo pod imenom Tamiflu“. Teško je zamisliti bolju reklamu za lek koji već godinama proizvodi farmaceutski megakoncern „Roš“. Ovaj koncern je svojevremeno ostvario veliku dobit prodajom Tamiflua kao leka za ptičji grip. Samo sa lekovima za rak, „Roš“ ostvaruje obrt veći od milijardu dolara godišnje. Sada je Tamiflu ponovo u igri, a samo tokom prva tri dana epidemije meksiökog gripa akcije „Roša“ su skočile za četiri odsto. Uz ovu švajcarsku kompaniju ističu se i takođe švajcarski „Novartis“, kao i francuski „Sanofi-Avantis“, te britanski koncern „Glakso-smit klajn“.
No, na gripu ne zarađuje samo moćna farmaceutska industrija. List „Fajnenšl tajms dojčland“ objavio je o tome zanimljiv tekst u kome se ističe i „Top glav“ – najveći svetski proizvođač gumenih rukavica. Na gripu dobro zarađuju i proizvođači medicinske opreme, „Simens“ i „Filips“.
U najveće gubitnike spadaju aviokompanije, čije akcije na bezi padaju gotovo već i pri samom pomenu mogućnosti da izbije neka zaraza. Grip A je počeo da se širi u trenutku kada su te akcije ionako slabo stajale zbog ekonomske krize. Avioprevoznici su stradali i u vreme epidemije SARS-a 2002. godine.
U neposrednoj vezi sa aviokompanijama su i turističke organizacije, jer u kriznim vremenima, pogotovo kada vlada neka epidemija, ljudi jednostavno ne putuju daleko na odmor. Ali turistička branša je poznata i po tome što se relativno brzo oporavlja posle kriza – kada se malo zaboravi na strah i turisti ponovo počnu da uplaćuju paket-aranžmane na morima.
Dobrosusedski odnosi
Ksonakatlan u Meksiku. Ovde je sve počelo. 26.4. 2009. Nedelju dana posle smrti možda prve žrtve gripa, ostali članovi porodice nisu dobili nikave lekove
Sam Meksiko je u SAD izvezao robu u vrednosti od 218 milijardi dolara. Meksiko je najvažniji trgovinski partner jedine preostale supersile. Meksički kamioni, međutim, ne smeju na američko tlo zbog američkih mera bezbednosti: robu na granici preuzimaju američki kamioni, što je mera na koju je Meksiko odgovorio uvođenjem visokih kaznenih carina. Početkom aprila, američki predsednik Obama je obećao da će dozvoliti meksičkim kamionima ulazak u okviru zone slobodne trgovine NAFTA. Otkako je izbio svinjski grip, tu dozvolu više niko ne spominje. Ima i posmatrača koji slute pooštravanje imigracione politike Vašingtona prema južnom susedu.
U velike gubitnike zbog gripa spadaju i proizvođači računarskih igara u kojima se takmiče „umreženi“ timovi, jer se takvi timovi uglavnom okupljaju po igračnicama koje su sada opustele – iz straha od prenošenja virusa. Smatra se da će sada uzeti maha igranje igre „Vorld of vorkraft“ koja se igra od kuće. Stručnjaci kao dobitnike u ovoj krizi pominju i firme za mobilnu telefoniju, kao što je to i najavio menadžer koncerna „Amerika movil“, Rogelio Galjegos, rečima: „Ljudi će ostajati kod kuće i telefonirati više nego proteklih meseci“.
Autor: Saša Bojić
Odgovorni urednik: Dijana Roščić
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_3792971' lang='srb' type='mono' source='https://www.dw.com/sr/sr/opasni-eksperimenti-sa-smrtonosnim-virusima/a-3792971' term='SARS'>
Ovih dana, na jednom malom ostrvu pored obale Teksasa u mestu Galveston biće otvorena biološka laboratorija u kojoj naučnici treba da tragaju za odbrambenim strategijama protiv biološkog terorizma. Laboratorija u Galvestonu biće jedna od dve takozvane nacionalne laboratorije SAD gde će se vršiti eksperimenti sa izuzetono opasnim uzročnicima bolesti poput Ebole i Marburga.
Mesto za laboratoriju nije baš najsrećniji izbor
Upravo u Galvestonu je u septembru je besneo orkan "Ike" (Ajk) koji je opustošio ostrvo.
13.09.2008. Galveston posle uragana Ajk
Pomisao da će se na mestu gde su ogromni talasi zasipali zgrade upravo otvoriti laboratorija u kojoj će se istraživati biološko oružje, kod domaćeg stanovništva je izazvala veliki strah.
"Ja to vidim kao potpuno ludilo", kaže za Njujork Tajms Džim Blekborn, advokat iz Hjustona čija je specijalnost zaštita prirodne sredine. Ken Kramer, član ekološkog pokreta "Sijera club" kaže da orkan poput Ajka može predstavlja veliku opasnost, i da bi se moglo dogoditi da se opasni virusi otmu kontroli.
Laboratorija pripada teksaškom univerzitetu, izgrađena je tako da je drže stubovi nosači ukopani 40 metara u zemlju. Sedmospratnica je tako projektovana da može da izdrži udare oluje do 225 kilometara na sat. "Ajk" je duvao snagom od 160 km na sat. Troškovi izgradnje objekta iznosili su 174 miliona dolara. Deo sume stigao je iz Vašingtona.
23.09. 2005. Galveston posle uragana Rita
Nacionalna Galveston laboratorija treba da se bavi primenom i otkrivanjem novih terepija, vakcina, instrumenata za dijagnostiku bolesti kao što je sars, encefalitis i ptičji grip, navodi se u publikaciji povodom otvaranja laboratorije u kojoj cće se raditi i sa mikrobima koji bi mogli da budu upotrebljeni od strane terorista.
Laboratorija je čvrsto ukopana
Rona Hiršberg iz Nacionalnog instituta za alergije i infektivne bolesti je izjavila da ne postoje politički razlozi zašto je laboratorija izgrađena baš u Galvestonu. Njujork Tajms je međutim pisao da su se američki predsednik Buš i drugi političari iz Teksasa zauzeli za to. Rona Hiršberg kaže da je odlučujuće bilo mišljenje nekih od najboljih virusologa zemlje, što otklanja sumnje.
"Celo ostrvo može biti izbrisano sa lica zemlje, ali laboratorija će ostati da stoji rekao je Dzems Leduk, zamenik direktora ustanove. Orkan "Ajk" nije naneo ni najmanja oštećenja zdanju. Isključena je svaka mogućnost da bi izazivači bolesti mogli da "pobegnu" iz laboratorije.
Više o Galvestonu, orkanu, antraksu, sarsu, bioteroru
Slično mišljenje ima i Bernhard Flajšer sa Hamburškog instituta Bernhard Noht za tropsku medicinu. "Zgrade u kojima su takve laboratorije su jako robustne". U Hamburgu će iduće godine biti otvorena jedna takva laboratorija. Ona se nalazi u okviru jednog drugog zdanja, i zaštićena je čeličnom košuljicom.
Flajšer smatra da bi zemljotres mogao predstavljati daleko veću opasnost od orkana.
8.09.1900. Galveston posle uragana
Američka laboratorija, kako navode, namerava da odloži sve eksperimente 24 sata pre mogućeg dolaska ciklona. Pre toga prostorije treba da se dekontaminiraju, a virusi koji su zamrznuti treba da budu sklonjeni u trezore.
Virusi koji se drže u plastičnim cevčicama biće zašrafljeni, objašnjava Flajšer. Čestice se po pravilu zamrzavaju u tečnom azotu na temperaturi od minus 180 stepeni celzijusa. Najgore što bi se moglo desiti, smatra Flajšer, je da se virusi odmrznu zbog nestanka struje. "Onda bi drazoceni uzorci bili izgubljeni." Ukoliko se odmrznu, virusi su posle nekoliko sati uništeni. Oni, ne mogu dugo da izdrže. Izuzetak su samo bakterija antraksa i Q (Kju) groznice.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2784061' lang='srb' type='mono' source='https://www.dw.com/sr/sr/kongres-virologa-u-nirnbergu/a-2784061' term='SARS'>
170 miliona ljudi u svetu pati od hroničnog hepatitisa C. Oko dve trećine inficiranih razvije hronično oboljenje jetre koje se, ne retko, završava smrću. Ovo oboljenje jetre je i najčešći razlog za transplantaciju ovog organa.
Za Hepatits A i heptitis B odavno postoje vakcine.Virus koji izaziva Hepatis C otkriven je tek pre 20 godina I o njemu se malo zna – osim da se prenosi slično kao virus izazivač SIDE. Za sada nema delotvorne vakcine.
Lečenje hepatitisa C se vrši Interferonom- alfa i Ribavirinom, medjutim samo polovina lečenih reaguje pozitvno.
Frank Kiršhof, profesor na univerzitetu u Ulmu vodi jednu radnu grupu koja se osim virusom SIDE bavi i virusom heptitisa C:
„Problem je u tome što virusi moraju dobro da se istraže - i mada se virus hepatisa C dobro razmnožava u jetri – mnogo godina je bilo nemoguće razmnožavati ga u laboratoriji.Zbog toga se samo mali broj naučnika usudjivao u ovu oblast…To što sada možemo da proizvodimo virus…pionirski je psoao na ćemu treba zahvaliti gospodnu Bartnešlageru.“
Profesor Ralf Bartenšlager , upravnik odeljenja za molekularnu virologiju na univerzitetu u Hajdelbergu uspeo je delimično da istraži virus hepatitisa C uz pomoć jednog novog sistema ćelija. Njegove kolege virolozi kažu da se radi o prekretnici u potrazi za lekom od ove bolesti.
„Sada je moguće pratiti razmnožavanje virusa, pa to i kako odredjene susptance mogu da blokiraju razmnožavanje. Ispitivanja se vrše i sa supstancama koje sprečavaju ulazak virusa u ćeliju.Trenutno se tu stvai odvijaju veoma brzo, tako da ćemo moći brže da nepredujemo nego kod virusa SIDE.“
Za obolele to znači da će se razviti efektivniji lekovi koji imaju manje neželjenih sporednih dejstava – klinički testovi su već u toku.
Takav napredak voleo bi i Kiršhof za svoju užu specijalnost – istraživanja SIDE.
HI virus je toliko sklon promenama – i naučnicima ne da mira.
SIDA doduše odavno više ne znači sigurnu smrt pacijenta - ali je lečenje neophodno do kraja života.
U siromašnim zemljama u razvoju, u kojima živi 90 odsto obolelih od SIDE nema uočljive strategije protiv ove bolesti – prvenstveno iz finasijskih razloga.
„To je ukupno gledano frustrijarjuće , jer ,od vakcine smo još daleko. U medjuvremenu mnogo bolje razumemo ovu bolest, znamo koje strategije virus koristi kako bi se uvukao u imuni sistem čoveka. Ljudski organizam ima svoje strategije odbrane, ali je virus za sada brži.“
Jedna od tema u Nirnbergu je i vakcina protiv raka grlića materice.U Nemačkoj se ova vrsta tumora dijagnostifikuje kod 6000 žena. 1800 žena godišinje umire od posledica te bolesti.
Profesor Oto Haler,direktor odeljenja za virologiju na univerzitetskoj klinici u Frajburgu zajedno sa kolegama iz Erlangena - uveren je u napredak u lečenju ove bolesti.
„Ima virusa koji su direktno uključeni u nastank raka. Prevashodno su to virusi bradavica - danas znamo da su ti virusi glavni uzrok nastanka raka grlića materice. Pokazalo se da vakcina štiti od infekcije virusom bradavica i time sprečava nastanak raka.”
Iza ovog otkrića se krije Harald cur Hauzen, osnivač instituta za virologiju na Univerzitetu Erlangen Nirnberg i upravnik nemačkog centra za istraživanje raka u Hajdlebergu.
Medjutim njegova vakcina je delotvorna samo kada se virusi bradavica – takozvani papilom-virusi još nisu nastanili u materici ,dakle vakcina deluje samo kod mladih žena.
Naučnici kažu da vakcina I kod odraslih , starijih žena ipak može da smanji rizik od oboljenja.
Kritičari ukazuju da još uvek nema studija koje govore o dugorčnom dejstvu ove vakcine ,da farmaceutski koncerni preteruju u hvalospevu, da postoji bar 60 vrsta papiloma- virusa, I da vakcina ne deluje sve.
A da ne pominjemmo da vakcina košta 500 evra po pacijentkinji. Imajući u vidu da proizvodjači vakcine reklamirju svoj proizvod za devojčice od 10 godina – tržište je veliko.A zna se ko od toga najviše profitira.
I još jedna oblast je tema u Nirnbergu – biljna virologija. Profesor Haller kaže:
„Biljna virologija je važna oblast.Često se zaboravlja da virusi napadaju i industrjske biljke i da dolazi do velikih gubitaka u žetvi.Ovde se okupljaju veliki stručnjaci i u ovoj oblasti.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2749388' lang='srb' type='mono' source='https://www.dw.com/sr/sr/brže-širenje-zaraznih-bolesti/a-2749388' term='SARS'>

</doc>
<doc docid='dw_2661914' lang='srb' type='mono' source='https://www.dw.com/sr/sr/malo-manje-nano/a-2661914' term='SARS'>
Dešava se tiha revolucija. Njeno je ime je Nanotehnologija koja bez velike pompe donosi veliki broj tehničkih novina, a neke od njih graniče se sa čudom, kao što je novi materijal proizveden na Teksaškom Univerzitetu u Dalasu. Radi se o otkriću iz 2004. godine , profesora Rej Baughmana, i njegovog istraživačkog tima. Ovaj materijal je jači od čelika, providan i neverovatno lak. 10 000 kvadratnih metara, dakle 1 hektar ove materije težio bi samo 280 grama. Ima i drugih novorazvijenih materijala koji su manje spektakularni ali praktičniji, kao na primer tkanine na kojima ne ostaju fleke. Novootkriveni pronalasci su pantalone koje ne primaju fleke ili na primer čarape u kojima se ne znoje noge, prozori koji se ne prljaju, toaleti koji sami sebe čiste, teniske lopte koje ne gube elastičnost, lopte za golf koje u letu koriguju svoju putanju; za ova dostignuća možemo zahtvaliti izletu istraživača u sićušni svet materije nanu.
Prefiks "nano" potiče od grčke reči "nannos" što označava nešto sićušno, a pod "nanotehnologijom" se podrazumeva istraživanje i manipulacija materijom u sferi ispod 100 nanometra (nn) što znači da se radi o redu veličine molekula i virusa. Deset spojenih atoma vodinika imaju dužinu jednog nanometra, a jedan milion nanometra čini jedan milimetar. U nano svetu ne važe stara pravila. Male stvari se ponašaju drugačije. Time se može objasniti razvoj mnogih novih proizvoda kao što je toaletna školjka koja je obložena super glatkom glazurom sa rupicama mikroskopske veličine prečnika manjeg od 30 nanometra. Pošto su rupice manje od bakterija ili budji, na poroznoj površini ne postoje uslovi za stvaranje naslaga i razvoj bakterija. U Kanadi već postoje takvi toaleti.
Istraživači krejirauju majušne tvari sa zapanjujućim svojstvima. Na primer "Carbon nanotubes" nano cevi od ugljenika, je paradni konj nanotehnologije, navodi Kris Papadopulos šef katedre za istraživanje nanotehnologije na Univerzitetu Viktorija u kanadskoj provinciji Britanska Kolumbija.
Ugljenik koji se u formi grafita koristi u olovkama je mek i lomljiv, dok je nano cev od ugljenika koja se sastoji iz veoma tankog grafitnog sloja u formi cevi prečnika manjeg od pola nanometra čvršća je od čelika sto puta, a pri tom je šest puta lakša. Nano cev je najtvdji i materijal najstabilnije forme koju poznajemo, pritom i jedan od najboljih provodnika toplote i struje na svetu. Nano cev može da transporutuje sto puta više struje od bakarne žice. Svi žele nano cevi kaže Benoit Simart, vodeći naučnik na Nacionalnom istraživačkom Konsilu Kanade u Otavi, skraćeno NRC.
Nano cevi su skupe i nema ih dovoljno. Godišnja svetska proizvodnja iznosi samo 300 kilograma, a cena je 1000 dolara po gramu, što je pedeset puta skuplje od zlata. NRC je zajedno sa partnerskim univerzitetom Cherbrook patentirala postupak kojim je moguća proizvodnja velike količina ugljenikovih nano cevciča, prečinika 1,4 nanometra. Simard objašnjava: "Mi danas možemo da proizvedemo jedan kilogram dnevno, što je dvostuko više od aktuelne svetske produkcije, tako da će cena moći znatno da se snizi. Za nano ceni od ugljenika postoje velike upotrebne mogućnosti. NRC upravo pokušava da njihovu ogromnu snagu iskoristi ugradjujući ih u druge materijale. Prema vidjenju koncerna Boing nano cevčice ugljenika mogu se ubuduće koristiti za bolji učinak u avio industriji. Jedna od najfascinantnijih mogućnosti korišćenja nano materijala je ideja nastala u kovačnici Rej Baughmana. Reč je o novoj metodi kojom se nano cevi mogu uplitati u vlakna koja su četiri puta jača nego paukove niti, inače najčvršće strune koje se mogu naći u prirodi. Zbog dobre provodljivosti struje, od nano niti bi ubuduće mogla da se pravi inteligentna odeća koja zadržava toplotu, potencijalno štiti od vatrenog oružja, a preko ugradjenih senzora reguliše sopstvenu temperaturu. Od nano vlakna bi mogla da se izrade noseće sajle za mostove i dužnom prevazidju sve što je do sada vidjeno. Postoje i Baugmanove ultračvrste i super lake folije koje su izuzetno podesne za solarne uredjaje. Kris Papadopulos objašnjava da se ove folije mogu koristiti i na svemirskim putovanjima.
Nano tehnologija može da se koristi i u borbi protiv bakterija ili virusa. Firma Nucryst Pharmaceuticals u kanadskoj provinciji Alberta proizvela je medicinski uredjaj koji povezuje naraodnu medicinu iz prošlih vremena i stvoreno novo znanje. Još su stari Grci upotrebljavali srebrni prah u lečenju rana tako što su na opekotine stavljali srebrni puder usitnjen do veličine nana, što je imalo bolje dejstvo nego kada se koriste krupniji granulati. Farmaceutska firma Nucryst je otkrila staru metodu lečenja i dalje je usavršila. Delići nano prodiru u kožu i deluju kontinuirano što omogućuje da se zavoji kod opekotina menjaju samo jednom nedeljno, ranije se to moralo raditi više puta dnevno i za pacijente je bilo jako mučno i bolno. Profesor doktor Gari Sibald sa Univerziteta u Torontu, koji je i načelnik jedne klinike za kožne bolesti kaže: Korišćenje ovih metoda donelo je veliko poboljšanjue u lečenju i previjanju 70 posto pacijenata sa teško zalečivim hroničnim ranama. Mast za lečenje ekcema proizvedena po metodama nanotehnologije već se klinički ispituje u Kanadi.
Linda Pilavski profesorka Onkologije na Univerzitetu u Alberti, koja je i vodeća naučnica na Kanadskoj istraživačkoj katedri za Bio - medicinu nano tehnologije naročito je zainteresovana za pacijente koji boluju od multiple Myelom, vrste raka koštane srži, bolesti koja se po pravilu završava smrću. Pacijenti oboleli od ove vrste raka mogu maksimalno da požive od 3 do 5 godina. Profesorku posebno zanima pitanje: Zašto uvek dolazi od povratka bolesti? Tako je ona zajedno sa kolegom Krisom Bakhousom razvila "Lab -on-a- chip" laboratoriju na čip karti nadajući se da će rešiti zagonetku problema povratka bolesti. Njena mini laboratorija treba lekarima da dostavlja rezultate testova bolesti raka, tako da lekari mogu da dobiju informacije pomoću analiza genetskog materijala pojedinih ćeija. Zahvaljujući napretku u selekciji gena danas je tako nešto izvodljivo i uz veoma mali uzorak krvi koštane srži i tkiva ćelija tumora. Uzroci bolesti su i dalje otvoreno pitanje, ali se mini laboratorija uspešno koristi za dobijanje podataka o anomaliji hromozoma kod bolesti raka kao što je multiplen Myelom. Takvi podatci mogu da daju objašnjenje o tome da li pacijenta treba podvrgnuti konvencionalnoj hemo terapiji i transplataciji matičnih ćelija, ili mu je potrebna novija biološka terapija. I kod dece sa akutnom limpatičnom leukemijom ovi testovi lekaru olakšavaju izbor najbolje terapije. Lab-on-a- chip kliničkim lekarima daje mogućnost da odrede terapiju koja tačno odgovara odredjenom pacijentu kaže profesorka Linda Pilarski. Time je pacijent poštedjen terapije koja mu ne pomaže. Pilarski kaže da se sa čip tehnologijom može ustanoviti od koje vrste gripa neko boluje, i da li u sebi nosi virus SARS ili EJDS.
Zahvaljujući tehnici koja omogućuje uvid u strukturu prirode do poslednjeg atoma, nano tehnologija je povećala mogućnosti oponašanja prirode. Baret Bushan, profesor mašinstva na državnom Univerzitetu Ohajo u Americi u potrazi za super glatkom površinom imitirao je listove lotosa, biljke čiji listovi imaju naročito izraženu sposobnost da odbacuju vodu. Površina lista izgleda kao da je impregnirana voskom, ona je prekrivena velikim brojem sićušnih ćelija mirkoskopske veličine koje odbacuju kapi vode. Profesoru Bushanu je uspelo da razvije polimernu foliju iste takve glatkoće.
Stavljanjem folija na stakla za prozore mogli bi se dobiti prozori koje više nikada ne treba prati, kaže Bushan. I profesor hemije na Univerzitetu Alberta Hicham Feniri i vodeći naučnik na kanadskom Univerzitetu za nano tehnologiju sledi sličan kurs. On je želeo da postigne da funkcije veštačkog zgloba budu kao prirodne. Organizam može prema veštačkom kuku ili zglobu od titana da se odnosi kao prema stranom telu i može da ga odbaci. Feniri je uspeo da razvije perfektnu imitaciju prirodnog proteina kolagena - kojim se uz pomoć nano tehike oblaže titan, a na tom sloju se lageruju ćelije kostiju. To je jako važno jer se razvojem kostiju veštački zglob bolje integriše u tkivo. Zahvaljujući ovom procesu, oporavak teče mnogo brže nego kod titana koji nije obložen kolagenom.
U nano svetu čak i najminimalnije razlike mogu da dovedu do razlika u funkciji. Prema profesoru Tedu Sargentu koji predaje na univerzitetu u Torontu, po merilima nano materija se može podešavati slično strunama na gitari, čiji ton zavisi od dužine i zategnutosti žice. Ako se promene kvantne tačke materije, onda dolazi i do promena njene boje. Tako se može iz jednog jedinog materijala proizvesti dobiti citava paleta boja.
Sarget je izradio napravio,nanometarsku skalu od tri tacke, ako sija plava boja ona oznacava 3 nanometarske tacke ,crvena boja 4 nanometarske tačke ,a ako daje infra crveno svetlo ili zrači toplotu ,onda se označava kao nanometarska tačka 5 .Podesavanje materije moze da bude kljuc za proizvodnju jednog jeftinog i fleksibilnog solarnog uredaja ,koji sunčanu energiju uspešno pretvara u elektricnu struju .Dosadasnje solarne ćelije mogle su da akumuliraju suncanu energiju samo dok je vidljva, tokom dana.
U januaru 2005 Sargent je u časopisu Nature Materials objavio da sa njegovom kvantnom tackom 5 moze da se proizvede jedan fleksibilan material koji bi apsorbovao energiju infra crvenog zracenja i pretvarao je u elektricitet.On kaze da se ovaj materijal sada mora kombinovati sa već postojecim kolektorima za vidljivo zračenje i onda bi smo mi mogli da konstruisemo Portabl sa solarnim ćelijama ili mobilni solarni tepih ,koji bi posle mogli da postavimo na krovove kuća ili na automobile.Prema proceni profesora Sargenta, korišćenje sunčeve energije za 20 godina biće ostvarvo i jeftino, tako da ćemo sopstvenu energiju proizvoditi, a mogli bismo da koristimo i automobil koji se sam napaja gorivom.Nano tehnologija uticaće na sve i promeniće svet.
Claudia Cornwall
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2662733' lang='srb' type='mono' source='https://www.dw.com/sr/sr/čistoća-je-pola-zdravlja/a-2662733' term='SARS'>
Ko na Nemačkoj izložbi o zaštiti na radu, DASA, želi nešto više da sazna o higijeni mora prvo lično malo da vežba čistotu – na ulazu je postavljen lavabo i od posetilaca se očekuje da operu ruke.
Medjutim, umivanje nije uvek bilo uobičajeno u Evropi, a i kada se vodilo računa o čistoći u tu svrhu se nije obavezno koristila voda.Izmedju 16 i 18.tog veka telo se čistilo krpom.Ljudi su tada verovali da topla voda otvara pore na koži kroz koje onda ulaze zarazne bolesti kao što su sifilis, kuga ili kolera.I protiv smrada koristila su se druga sredstva, kaže Gizela Hope iz DASA:
«Ljudi su se parfimisali i puderisali.Temeljito pranje vodom nije bio uobičajeno.Bilo je važno da je odeća čista i uredna – ali, šta je ispod nje nije bilo od preteranog značaja.Neprijatan miris prikrivan je mirišljavim vodicama».
Medjutim krajem 19.tog veka novim naučnim saznanjima suzbijene su predrasude – lekari su shvatili da je higijena pretpostavka zdravlja.Ubrzo su otkriveni i uzročnici najčešćih zaraznih bolesti tog vremena.1882.ge godine Robert Koh je otkrio bacil tuberkuloze.Dve godine kasnije prvi put je ispod mikroskopa video i izazivača kolere.Holger Unland iz DASA kaže:
«Tehnički napredak u medicinskoj dijagnostici omogućio je da se otkriju putevi prenošenja bolesti.Na primer, ranije se mislilo da su pacovi, golubovi ili kokoške štetni.Ali, oni su samo domaćini pojedinih izazivača bolesti».
Zahvaljujući usavršenom mikroskopu naučnici su krajem 19.tog veka prvi put u laboratoriji videli neprijatelja.Ali, medicina nije mogla sama da pobedi u borbi protiv visoke smrtnosti, o čemu Holger Unland kaže:
«Prosečan životni vek produžen je od sredine 19.tog veka do danas za nekih trideset godina.Stručnjaci smatraju da je pet godina dobijeno zahvaljujući boljem lečenju, a 25 godina zahvaljujući većoj higijeni, javnoj brizi o zdravlju i preventivi».
Izazivače bolesti trebalo je lišiti hranljive podloge.To je podrazumevalo poboljšanje katastrofalnih higijenskih prilika u gradovima.Kako je to učinjeno prikazano je na dortmuntskoj izložbi na primeru Rurske oblasti.Tokom industrijalizacije rečica Emšer pretvorena je u kloaku – fekalije su se izlivale na sve strane i širio se nepodnošljiv smrad.Unland kaže:
«Prikazan je razvoj kanalizacije koja je početkom 20.tog veka postala preko potrebna, jer se Emšer izlivao i stalno su izbijale nove zaraze.Na primer, ovde – usred Rurske oblasti – malarija je bila uobičajena bolest», kaže Unland.
Ali, ne samo malarija.U gusto naseljenim centrima teške industrije ljudi su decenijama bolovali od dizenterije, tifusa i kolere – svaki drugi radnik obolevao je od neke od tih bolesti. Onda se umešala država – 1899.te betonirano je korito Emšera, to je jedini otvoreni kanal u Nemačkoj, i zaraze su nestale iz Rurske oblasti.
Medjutim, samo kanalizacija i tekuća voda nisu bili dovoljni.Krajem 19.tog veka država je osnovala zdravstvene urede čiji zadatak je bio da obezbede više higijene u stanovima i na radnim mestima.Podjednako važna bila je i lična higijena, koja je pre vek i po još bila tabu, kaže Gizela Hope:
«Telo je bilo tu, ali zapravo uopšte nije trebalo tu da bude.Sve je trebalo prikrivati i sakrivati.Bilo je krajnje nepristojno da se govori o ličnoj higijeni, odlasku u klozet.To se nije činilo, bar ne u višim slojevima».
Plakate sa početka 20tog veka propagiraju ono što je danas standard lepote: čisto telo, opranu kosu i sportski izgled.
Higijena je oduvek imala veze sa socijalnim položajem. Skučeni stanovi i loša ishrana pogodovali su bolestima kakva je, na primer, tuberkuloza.Osim toga, pre jednog veka mnogi rudari su na okućnicama držali živinu i svinje o čemu Unland kaže:
« To stvara higijenske probleme koji su nam danas poznati sa druge strane sveta.Epidemija sars-a u južnoj Kini verovatno se može objasniti time što na malom prostoru zajedno žive ljudi i životinje i, s vremenom, virusi sa jednih mogu da predju na druge i stvore do tog trenutka nepoznate zdravstvene probleme».
Izložba o higijeni ukazuje i na izazove budućnosti – bolesti kao što su sida ili sars, ali i na ono što su higijeničari zahtevali još pre dva i po veka – jedan od preduslova zdravlja svakako je čista voda koja bi morala biti dostupna svima na svetu.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2662767' lang='srb' type='mono' source='https://www.dw.com/sr/sr/opasni-eksperimenti/a-2662767' term='SARS'>
I dan-danas naučnici nagadjaju zbog čega je španski grip bio tako smrtonosan.Tokom epidemije 1918.te godine u svetu je umrlo više od 20 miliona ljudi.Kako bi se otkrila tajna bolesti do sada je dešifrovano pet od osam gena ovog supervirusa i ukršteno sa virusima današnjeg gripa.Viruse španskog gripa naučnici su uzeli iz posmrtnih ostataka njegovih žrtava.
Medjutim, svi ti eksperimenti ne odvijaju se uz dovoljne mere bezbednosti.”Svi virolozi sa kojima sam do sada razgovarala krajnje su uznemireni”, kaže Ingegerd Kalings sa Instituta za kontrolu zaraznih bolesti u Stokholmu.”Ukoliko bi se neko od onih koji učestvuju u eksperimentima zarazio virusom i on na taj način bio iznesen iz laboratorije, posledice bi bile katatsrofalne”, upozorava i Donald Henderson sa univerziteta u Pitsburgu, jedan od najpoznatijih stručnjaka za bezbednost u bioistraživanjima. Epidemija koju bi izazvao u laboratoriji veštački oživljen virus mogla bi biti još pogibeljnija od one iz 1918.te.
”Krajnje je vreme da virolozi usvoje pravila o postupanju sa izazivačima bolesti”, izjavila je Kalingova naučnom časopisu ”Nju sajentist”.Stručnjak za SARS sa australijskog univerziteta Kvinslend Džon Mekenzi smatra da bi u tom cilju trebalo sazvati medjunarodnu konferenciju.
Naučnici su zabrinuti zbog toga što se eksperimenti sa genima španskog gripa odvijaju uz različite stepene bezbednosti.Joširo Kavaoka sa univerziteta Viskonsin-Medison nedavno je ubacio gen španskog gipa u bezopasan virus gripa A i tako ga pretvorio u ubicu.Miševi koji su bili zaraženi tim ukrštenim virusom imali su iste simptome kao i žrtve koje su umrle od španskog gripa: infekciju pluća, upale i teška unutrašnja krvarenja.
Kavaokin tim počeo je eksperimente uz najveći stepen bezbednosti u laboratorijama BSL 4.Onda su istraživači zaključili da se eksperimenti bez većeg rizika mogu izvoditi i uz manji sterpen bezbednosti i promenili su laboratoriju.Niži uslovi bezbednosti znače da istraživači ne moraju više imati zaštitu celog tela.
Kavaoka je izjavio "Nju sajentistu" da miševi, nakon što su dobili jedan antivirusni preparat, više nisu mogli da se zaraze.Taj preparat onda su dobili i saradnici na projektu i prešli u laboratoriju u kojoj su blaži propisi o bezbednosti.
Medjutim, naučnici u jednoj drugoj američkoj laboratoriji ustanovili su da miševi, nakon što dobiju Kavaokin preparat, ipak mogu da se zaraze i da čak svaki deseti umire od bolesti.
Ali, to nije kraj – Majkl Kace sa univerziteta u Sijetlu planira da eksperimentiše sa virusom španskog gripa u još manje bezbednoj laboratoriji od Kavaokine.Predvidjeno je jedino da poprska majmune rastvorom koji ubija viruse.
Britanski virolog Džon Vud, medjutim, zahteva da se sa španskim gripom eksperimentiše isključivo u laboratorijama u kojima je na snazi najviši stepen bezbednosti.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2662599' lang='srb' type='mono' source='https://www.dw.com/sr/sr/nemački-stručnjaci-na-radu-u-inostranstvu/a-2662599' term='SARS'>
Gradjevinarska branša u Nemačkoj je već godinama u krizi, dok se u Norveškoj, Švajcarskoj i Austriji grozničavo traži stručna radna snaga u toj oblasti. Turizam u Nemačkoj zbog epidemije SARS-a i terorističkih napada konjunkturno loše stoji, dok su u Španiji, Grčkoj i Turskoj zahvalni za svakog stručnjaka u turističkoj branši. Dakle, šta je unosnije nego posredovati u nalaženju posla za nemačke stručnjake u inostranstvu. A upravo to je zadatak Centrale za posredovanje u zapošljavanju, koja u Bonu postoji već 50 godina. Direktor te centrale Monika Farnhagen ovako definiše svoj posao:
”Mi smo medjunarodna agencija za posredovanje u zapošljavanju u sastavu Savezne agencije za rad. Mi se bavimo specijalnom klijentelom i specijalnim tržištima. Mi posredujemo da stručnjaci u odredjenim oblastima nalaze poslove širom sveta. A u Nemačkoj i u Evropskoj uniji posredujemo pri zapošljavanju rukovodećih kadrova u mendžmentu”.
Naravno, bonska Centrala za posredovanje u zapošljavanju ne može svake godine da svede pozitivan bilans. Njen uspeh prilično tačno odražava konjunkturu u Evropi i Sjedinjenim američkim državama. Zato nije nikakvo čudo što je bilans za prošlu godinu prilično mršav, jer broj slobodnih radnih mesta koji su prijavljeni ovoj Centrali je gotovo upola manji nego prethodne godine.
Centrala je posredovala u zapošljavanju preko tri i po hiljade nemačkih stručnjaka koji su našli posao u u emljama Zapadne Evrope – uglavnom u Austriji, Švajcarskoj, Norveškoj, Španiji i Holandiji. Uta Beher, koja je u Centrali odgovorona za posredovanje u zapošljavanju unutar Evropske unije, kaže da se time što se odredjen broj Nemaca zapošljava izvan granica Nemačke ni u kom slučaju ne rešava problem domaćeg tržišta rada, ali ističe:
”Naravno da mi našim posredovanjem u nalaženju posla u Zapadnoj Evropi dajemo odredjeni doprinos smanjenju nezaposlenosti u Nemačkoj, a time i smanjenju nezaposlenosti u okviru Evropske unije”.
Centrala za posredovanje u zapošljavanju je prošle godine uspela da nadje posao za ukupno šest i po hiljada Nemaca u inostranstvu, a istovremeno i za 12.000 ljudi iz inostranstva koji su se zaposlili u Nemačkoj. Ove godine raste nada da dolaze bolja vremena. Jer pre svega se čini da su Kina i zemlje istočne Evrope otkrile kvalitet nemačkih inženjera, koji u Nemačkoj zbog svoje starosti gotovo da nemaju nikakvu šansu da nadju posao.
”Kinesko tržište rada je trenutno interesantno za nemačke firme, ali i Kina ima velikog interesa da zaposleni stručne i rukovodeće kadrove iz Nemačke. Trenutno postoji projekt sa Kinom prema kome u toj zemlji nalazimo posao za nezaposlene nemačke inženjere, koji su stariji od 50 godina”, kaže direktorka bonskog Centra za posredovanje u zapošljavanju Monika Farnhagen.
</doc>
<doc docid='dw_2662601' lang='srb' type='mono' source='https://www.dw.com/sr/sr/sajam-vazduhoplovstva-u-berlinu/a-2662601' term='SARS'>
Evropski koncern avioindustrije EADS je na medjunarodnom sajmu vazduhoplovstva i vasionskog istraživanja u Berlinu, skraćeno ILA, napravio milijardski vredan posao. Ta firma će preduzeću koje se bavi istraživanjem vasione “Arijanespejs” isporučiti 30 raketa tipa “Arijane 5”. Sporazum je potpisan u prisustvu nemačkog kaneclara Gerharda Šredera. Tako će nemačko-francusko-španski koncern, čiji je većinski vlasnik Dajmler-Krajsler, zaraditi ciglo tri milijarde evra.
A i inače na ovom sajmu nije vladalo loše raspoloženje. Predsedenik udruženja nemačke industrije vazduhoplovstva i vasionskog istraživanja Rajner Hertrih optimistički gleda u budućnost:
“ILA 2004 se nalazi na početku jednog zamaha, koji mi očekujemo u evropskoj industriji vazduhoplovstva i vasionskog istraživanja, a koji bi trebalo da započne u drugoj polovini ove godine i da se nastavi narednih godina. Druga glavna tema ovog sajma se više može sagledati u istorijskim dimenzijama. Naime ILA 2004 je potpuno pod utiskom proširenja NATO-a i Evropske unije. Ja se posebno radujem što su ovde, svega nekoliko nedelja posle proširenja NATO-a i desetak dana posle priširenja Evropske unije, zastupljene mnoge nove partnerske države”.
Na sajmu u Berlinu je prisutno oko hiljadu izlagača iz 43 zemlje. Pored zapadnih Evropljana i Sjedinjenih američkih država, svoje letelice tu pre svega prezentiraju Rusija i Ukrajina. Medju njima su najduži putnički avion na svetu Erbas A340-600, koji je dugačak preko 75 metara i ukrajinski Antonov 124-100, dosad najveći avion serijske proizvodnje, koji može da ponese 150 tona tereta. Za nabavku tih aviona trenutno je zainteresovan i NATO.
Industrija vazduhoplovstva ima iza sebe tri godine krize izazvane slabom konjunkturom u svetu, terorističkim napadima od 11. septembra 2001. i epidemijom SARS-a. Medjutim, kao najvažniji indikator ozdravljenja ove branše važi ponovno povećanje broja putnika na avionskim letovima, o čemu izveštavaju aviokompanije. Nemačka preduzeća vazduhoplovne industrije su prošle godine, uprkos opštem lošem trendu u Evropi i ukupno uzev nepovoljnom trendu nemačke privrede, uspela da povećaju obrt za 2,3 odsto u odnosu prema prethodnoj godini. I to pre svega zahvaljujući prodaji opreme i izgradnji borbenih aviona Evrofajtera, kaže Hertrih.
"Uz to, Erbus je uspeo da konstantno održava visok nivo prozvodnje. Mi smo prošle godine prvi put uspeli da potisnemo Boinga na drugo mesto po broju isporučenih aviona”, navodi predsedenik udruženja nemačke industrije vazduhoplovstva i vasionskog istraživanja Rajner Hertrih.
Erbas, koji je filijala evropskog koncerna EADS, prošle godine je isporučio 300 aviona, a Boing 281. Šef Erbasa Noel Forže je rekao da je njegova firma na putu da dostigne nivo od pre 11. septembra 2001. I što se tiče budućnosti Erbas ternutno ima bolje izglede od Boinga, jer već sada ima dogovorenih 129 isporuka i 50 opcija kupovine aviona tipa A380 sa 555 mesta, koji će uskoro biti najveći putnički avion na svetu. Taj avion doduše još ne može da se vidi na ovogodišnjem sajmu, kao ni njegov konkurent Boing 7E7. Naime, najveći proizvodjač aviona na svetu Boing ni ove godine nije zastupljen na sajmu ILA, iako je taj koncern u medjuvremenu otvorio svoje predstavništvo u Berlinu.
Proizvodjači vojnih aviona su imali razloga za zadovoljstvo kada je nemački ministar odbrane Peter Štruk saopštio da Bundesver ne odustaje od svog ambicioznog programa nabavke novih letelica. Tako će nemačka armija, kao što je i planirano, za nove helikoptere tipa Tigar i NH 90, kao i za borbene avione Evrofajtere izdvojiti predvidjenih 27 milijardi evra. Inače, novi helikopter NH 90, proizvod Evrokopter-konzorcijuma, su naručile i armije Holandije, Francuske, Portugala, Grčke, kao i skandinavskih zemalja. Dugoročno Evrokopter-konzorcijum predvidja da će NH 90 istisnuti sa tržišta američke konkurente Boinga i Silkorskog, jer za taj tip helikoptera već pokazuju interesovanje, Japan, Singapur, Saudijska Arabija i druge arapske zemlje.
Medjutim, opšte optističko raspoloženje, koje vlada na berlinskom sajmu vazduhoplovstva i vasionskog istraživanja, pomućeno je na konferenciji za novinare predstavnika vodećeg proizvodjača kerozina u Nemačkoj MTU. Oni su saopštili da će od oko 8.000 radnih mesta, koliko trenutno postoji u toj firmi, do 2006. godine gotovo hiljadu morati da se ukine. Kao razloge za to predstavnici MTU su naveli visoke cene eneregenata, kao i nepovoljan kurs dolara.
</doc>
<doc docid='dw_2662810' lang='srb' type='mono' source='https://www.dw.com/sr/sr/pretnja-nove-pandemije/a-2662810' term='SARS'>
Ptičji grip više se ne pominje u udarnim vestima, ali razlog nije u tome što je opasnost od njega postala manja.Opasnost od toga da virus ptičjeg gripa ili kokošje kuge mutira i postane zarazan i za ljude velika je koliko i ranije i u tom slučaju mogli bi biti ugroženi veliki delovi čovečanstva.
Sve vlade trebalo bi da pripreme planove za borbu protiv pandemije ptičjeg gripa i preduzmu preventivne mere kako bi ublažile posledice eventualne nove, smrtonosne vrste gripa.
Do danas, različite vrste virusa ptičjeg gripa pojavile su se i u zemljama koji imaju razvijen sistem obaveštavanja o bolestima životinja – u Japanu, Kanadi i SAD, ali vlasti nisu uspele da zaustave širenje zaraze.Početkom meseca u Kanadi je saopšteno da je bolest prenesena van karantina i da su obolela dvojica radnika, sumnja se da ih je deset zaraženo.
Ranije, bolest se pojavila u Kambodži, Kini, Indoneziji, Japanu, Laosu, Tajlandu i Vijetnamu i nikada do sada nije bilo zahvaćeno tako široko područje.Ranije epidemije – u Pensilvaniji 1883.će i Italiji 1999.te/2000.te bile su na daleko manjem području, pa ipak je bilo potrebno nekoliko godina stroge kontrole da bi bile iskorenjene.
Doktor Klaus Šter iz Svetske zdravstvene organizacije kaže da bi – imajući u vidu dosadašnji tempo širenja bolesti, pandemija mogla da se očekuje za godinu do dve.
Virusi životinja predstavljali su opasnost za ljude odkako su pripitomili prve domaće životinje pre deset do 13 hiljada godina.Život u blizini životinja izlaže ljude opasnosti od virusa protiv kojih nemaju ni antitela, ni genetski imunitet.Često, dovoljna je neznatna mutacija da virus postane zarazan i za ljude.Usled toga neke od najvećih pošasti u istoriji bile su bolesti koje su potekle od životinja.
Rizik od pandemije ptičjeg gripa pojavljuje se ako osoba bude istovremeno zaražena i tim virusom i virusom ljudskog gripa.U tom slučaju dva virusa mogu da izmene gene i stvore rekombinovani virus ptičkeg i ljudskog gripa koji se lako prenosi sa čoveka na čoveka.
Do sada, u Aziji su virusom ptičjeg gripa zaražene stotine ljudi, a stopa smrtnosti kod dokumentovanih slučajeva iznosi čak 70 do 80 procenata.Medjutim svi oboleli virusom su se zarazili od životinja.Do sada nema dokaza da je bolest prenesena sa čoveka na čoveka.
Postoji više faza u pojavljivanju pandemije – epidemije koja zahvata velike delove sveta:
Prvo, živtinjski virus postaje endemski kod domaćina, zatim prelazi granicu ka ljudima i, na kraju, lako se prenosi sa čoveka na čoveka.Analize pokazuju da je SARS sa životinja, kao domaćina, na ljude prešao sredinom novembra 2002.ge.Početkom 2003.će virus je razvio efikasan mehanizam širenja medju ljudima.Posle toga proširio se svetom u roku od nekoliko nedelja.
Virusi gripa koji se prenose vazdušnim putem mnogo se lakše šire nego SARS, delom i zbog toga što oni koji još ne pokazuju simptome bolesti oko sebe seju velike količine virusa.Zato ono što je bilo tako efikasno u slučaju SARSa - izolacija i karantin – ne obećava mnogo uspeha kada je reč o ptičjem gripu.
Stručnjaci su saglasni u proceni da kada jedanput virus stvori mehanizam za prenošenje sa čoveka na čoveka neizbežno je da se bolest prvo proširi u nacionalnim granicama, a zatim svetom.Zato su vlade dužne da preduzmu sve neophodne mere kako bi se sprečilo da ptičji grip mutira u ljudski.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2662619' lang='srb' type='mono' source='https://www.dw.com/sr/sr/nemaèke-turistièke-agencije-oèekuju-uspešnu-sezonu/a-2662619' term='SARS'>

</doc>
<doc docid='dw_52320557' lang='srb' type='mono' source='https://www.dw.com/sr/sr/lutrija-za-život/a-52320557' term='MERS'>
Mohamed ima problema sa disanjem. I ne može da trči. Mišići mu se deformišu. Dečak pati od spinalne mišićne atrofije, smrtonosne bolesti.
Farmaceutski div Novartis je razvio lek „Zolgensma“ koji bi trebalo da izleči ovu opaku bolest – jednom jedinom injekcijom. Problem je što ta doza košta dva miliona dolara.
Terapija je zvanično odobrena samo za američko tržište, pa koncern želi da ga pokloni za stotinu dece u drugim delovima sveta. Ali kome tačno? O tome ne bi odlučivali lekari nego lutrija koja počinje u ponedeljak (10. februar). Udruženja pacijenata i profesori etike kritikuju takav postupak.
Povela se živa debata o tome koliko vredi život jedne bebe? Koliko sme da košta terapija za tešku i retku bolest – i koliko od toga treba da preuzme zdravstveno osiguranje?
„Svakako se vidi da oni žele da omoguće deci taj lek“, kaže Norbert Paul, profesor etike medicine na Univerzitetu u Majncu. „Takođe se pomalo vidi da računaju na enormnu galamu koja se oko toga diže. Naravno da će roditelji obolele dece posegnuti za svakom slamkom, to bih i ja uradio kao otac.“
„Ali treće, može se primetiti da se ovako vrši pritisak na institucije koje odobravaju da se lek nađe na tržištu“, dodaje Paul.
Novartis pak brani odluku da se ide na lutriju jer su navodni kapaciteti za proizvodnju ograničeni.
Druge terapije su mučne
Postoji i drugi način za lečenje spinalne mišićne atrofije – lek Spinraza – ali on ne pomaže svoj deci i mora da se ubrizgava u kičmenu moždinu na svaka četiri meseca. Logično je da bi lekari radije prepisali jednokratno lečenje Novartisovom novom injekcijom.
„Značajan razlog je naravno način terapije koji je daleko lakši. Nema nikakvih osnova da se veruje da novi lek deluje lošije od Spinraze“, kaže nam Arped fon Mers, načelnik pedijatrije klinike DKR u Berlinu.
Na kraju su čak i dva miliona dolara koliko košta doza Zolgensme relativna stvar. Jer doživotno lečenje starim lekom ukupno košta još više.
Čitajte nas i preko DW-aplikacije za Android
Anketni odbor grčkog parlamenta trebalo bi da ispita optužbe za korupciju protiv švajcarskog farmaceutskog koncerna Novartis. Kritičari kažu da vlada u Atini samo želi da skrene pažnju sa istinskih problema. (21.02.2018)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_42614076' lang='srb' type='mono' source='https://www.dw.com/sr/sr/deset-mišljenja-o-deset-godina-kosova/a-42614076' term='MERS'>
Johana Dajmel nemačko Društvo za jugoistočnu Evropu
„Ima mnogo problema – to pokazuje i ubistvo Olivera Ivanovića. Postoje sektori koji nisu pod kontrolom. Imamo političku elitu koja je nažalost još uvek okrenuta u prošlost. Ogromni su izazovi, poput demarkacije granice sa Crnom Gorom zbog čega nema vizne liberalizacije. Mnogo je domaćih zadataka koji su mogli biti rešeni. Deset godina nezavisnosti je moglo biti proslavljeno u drugačijoj atmosferi.“
Mihael Šmunk šef nemačkog diplomatskog predstavništva u Prištini 2000-2002.
„Iz ekstremno teške pozicije – ona nije mogla biti teža – je ova mala zemlja sa svim svojim balastima prilično dobro izašla. Ali to još nije kraj puta. Poručio bih svojim kosovskim prijateljima da moraju dalje naporno da rade kako bi pre svega u pitanjima vladavine prava i demokratije stvari stajale bolje. Moraju pre svega nešto da urade za svoj imidž u Evropi jer tamo jednog dana treba da glasaju za pristup Kosova EU.“
- pročitajte još: Jedan po jedan ili zajedno u EU?
Tobijas Flesenkemper šef Balkanskog projekta Međunarodnog centra za evropske studije u Nici
„Deset godina je kratak period, a nije bio jednostavan – to je bilo vreme svetske finansijske krize. Ali kada poredim 2008. i 2018. vidi se razlika, recimo da se Kosovo dobro uklopilo u razne vidove evropske i regionalne saradnje. To nažalost nije dovoljno. Mnogo treba uraditi za ekonomiju i mlade ljude. Ti mladi ljudi su ono što čini Kosovo posebnim u Evropi.“
Josip Juratović savezni poslanik nemačke SPD
„Najveća tragedija celog regiona pa i Kosova je egzodus ljudi koji su postepeno gubili veru da će Kosovo ikada, kao i ceo region, ući u Evropsku uniju. Odgovornima bih poručio da se orijentišu na političke teme poput zapošljavanja i socijalne sigurnosti a to se može samo uz dobrosusedske odnose. Zato je za sve države, a posebno za Kosovo, veoma važno da stave po strani male granične prepirke od kojih su načinili temu broj jedan, da se koncentrišu na teme koje zanimaju ljude.“
- pročitajte još: Kosovo – mračne perspektive?
Gudrun Štajnaker bivša ambasadorka Nemačke u Makedoniji i Crnoj Gori
„Moramo preduzeti drugačije napore kako bismo pomogli Kosovu da potpuno stane na noge, da se promeni veoma nezadovoljavajuće stanje na Kosovu. Verujem u civilno društvo – ono to može, ono u svim državama Zapadnog Balkana treba da se mobiliše.“
Manuel Zaracin savezni poslanik Zelenih
„Odlučujuće je da EU ne zapostavi Kosovo i BiH u politici proširenja na Zapadni Balkan. Istovremeno, da kosovska politika uradi ono što je obećala i ono što su obaveze u procesu evrointegracija – na polju korupcije, vladavine prava, ali i procesuiranja ratnih zločina.“
Florijan Biber Centar za studije jugoistočne Evrope Univerziteta u Gracu
„Bilans je mešovit – s jedne strane se interno konsolidovala državnost, može se govoriti makar o poboljšanju odnosa sa Srbijom. Ali sa druge strane manjka ekonomske perspektive zbog čega mnogi napuštaju Kosovo. Tu je i odnos prema korupciji i vladavini prava, a vidimo da vladajuće partije ne žele da se suoče sa tim pitanjima, plaše se da će time potkopati temelje sopstvene moći.“
Peter Bajer savezni poslanik CDU
„Kada pogledamo unazad, svašta je urađeno, ali ostaju veliki zadaci koje treba savladati na putu ka EU. Na prvom mestu je dijalog sa Srbijom, ali i reforme u zemlji: vladavina prava, borba protiv korupcije i organizovanog kriminala. Tu su potrebni opipljivi rezultati, to će biti dobro za samu zemlju.“
- pročitajte još: Gabrijelova poseta Balkanu - cena prava sitnica
Vim van Mers profesor evropske političke istorije na Univerzitetu u Nijmegenu
„Sada je važno delovati na nivou društva, na različite društvene grupe. Poznato je u celom regionu da politika ima probleme. Jedan od načina da političari prave kompromise je da društvene grupe stvore taj prostor za kompromis.“
Albert Rohan austrijski diplomata, specijalni izaslanik UN na Kosovu 2005.
„Pozitivno je što je ova država postala nezavisna. To je ranije bio nerešiv problem, Gordijev čvor Balkana koji je presečen. Biće naravno potrebno vreme dok to ne prihvate svi Srbi. Ali Kosovo je nepovratna realnost, konsolidovalo se, priznato je od velikog broja država. Na negativnoj strani su stari problemi – siromaštvo, nezaposlenost, nepotizam, korupcija, koji postoje i u drugim državama Balkana. To su veliki izazovi koji traže veliki angažman, između ostalih i Evropske unije.“
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_3335118' lang='srb' type='mono' source='https://www.dw.com/sr/sr/umro-robert-raušenberg-začetnik-pop-arta/a-3335118' term='MERS'>
Robert Raušenberg je predvodnik i preteča američkog pop arta u svim vidovima. Za omot koji je uradio za "Speaking in Tongues" pop grupe Toking Heds (Talking Heads) dobio je nagradu Gremi. Tako je osamdesetih postao poznat i široj publici. Raušenberg je smatrao da ne bi trebalo odvajati umetnost i svakodnevicu i ceo život je pokušavao da ih kombinuje. Pri tome je vrlo često dolazio do iznenađujućih i neobičnih dela.
„Preparirao sam i životinje. Bilo mi je žao što su uginule pa sam im na taj način produžavao život.“
Indijansko poreklo iz Berlina
Raušenberg je eksperimentisao sa otiscima na aluminijumu, pleksiglasu, odeći i drugim površinama. Najpoznatija su mu dela u kojima je kombinovao preparirane koze, automobilske gume i teniske loptice.
Robert Raušenberg : « Monogram » 1955-1959, Muzej Moderne Stokholm
Rođen je 1925. godine kao sin teksaškog radnika na bušotini nafte. Njegov deda je poticao iz Berlina i oženio sa čiroki indijankom. Indijansko poreklo je ostavilo traga na umetnikovom stvaranju.
„Pokušavam da u svoju umetnost unesem nešto iz svakodnevice. Nešto što me iznenađuje. Ljudi često žive sa osećajem da im za sreću nešto nedostaje ili da nešto važno propuštaju. A svet je tako bogat, potrebno je samo sakupiti to bogatstvo. „
Komunikacija i posmatranje
Raušenbergova dela su dostizala vrhunske cene. Pre nekoliko dana je aukcijska kuća Sotbi najavila aukciju njegove slike koja je procenjena na 10 do 15 miliona dolara.
Raušenbergova osnovna tema bila je komunikacija i posmatranje. Stalno je postavljao pitanja: Kako je neko nešto video? Šta su sećanje i vreme? Šta je slika ili objekat.
Robert Raušenberg balerina i koreograf Mers Kaningem (Merce Cunningham)
Sa Nikolasom Kejdžom i baletskom koreografkinjom Mers Kaningem pravio je eksperimentalne koreografije.
Osamdesetih je osnovao organizaciju ar-o-si-aj (ROCI) - „Rauschenberg Oversiz Kalčer Interčendž" za unapređivanje savremene umetnosti u svetu.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_2977325' lang='srb' type='mono' source='https://www.dw.com/sr/sr/pregovori-nisu-doveli-do-kompromisa-šta-dalje/a-2977325' term='MERS'>
Ako Rusija blokira rešenje u Savetu bezbednosti i rezolucija 1244 ostane na snazi? Da li će tada Evropska unija poslati misiju na Kosovo kao što je planirano?
Da, kaže britanski stručnjak za Balkan Tim Džuda koji je izložio sledeći scenario:
"Generalni sekretar Ujedinjenih nacija Ban Ki Mun saopštiće da je okončana misija UN.Istovremeno, odobriće misiju EU koju će pozvati kosovska vlada.I to uprkos tome što će rezolucija 1244 ostati na snazi.Ali, ima toliko rezolucija svetske organizacije o različitim pitanjima koje su na snazi. 1244 tada će im se pridružiti kao jedna od rezolucija iz prošlosti”, smatra Tim Džuda.
Stručnjaci smatraju da će misija EU na Kosovu ostati neograničeno vreme.Polazi se od toga da nova država neće biti primljena u UN, jer bi u tom slučaju Savet bezbednosti morao da ukine rezoluciju 1244, a to neće dozvoliti Rusija i Kina.Zbog toga će, prema mišljenju Vim van Mersa iz minhenskoh Centra za primenjenu politiku, medjunarodni položaj Kosova biti isti kao i položaj Tajvana:
“Tajvan već pola veka sasvim dobro živi s tim što je nezavisna država koja nije gotovo ni od koga priznata…Ta situacija do kraja nerazjašnjene nezavisnosti nije ništa novo u svetskoj istoriji”, kaže van Mers.
Mnogo se govori i o tome da će nezavisnost Kosova uticati na druge države u kojima su odnosi sa manjinama zategnuti – pominju se posebno Srbi u Bosni i Albanci u Makedoniji.O tome ekonomski analitičar Vladimir Gligorov iz Beča kaže:
"To jeste problem za Makedoniju koja ima veliku albansku manjinu, ali ne verujem da će doći do otcepljenja. Nezavisnost Kosova neće biti popularna ni u Republici Srpskoj, ali ne verujem da će se ona otcepiti.Medjutim, saradnja (u BiH) biće teža i komplikovanija”, kaže Gligorov.
Što se postupaka Srbije tiče, u opticaju je više zastrašujućih scenarija: zatvaranje granice, ulazak u severni deo pokrajine, prekid diplomatskih odnosa sa zemljama koje priznaju nezavisnost.Profesorka Alina Mungiu-Pipidi iz berlinske Herti skul of gavernens smatra da se ništa od toga neće dogoditi:
"Ne verujem da će Srbija učiniti bilo šta dramatično.Za srpske političare je važno da pokažu da sve skupa prevazilazi njihove snage i da su učinili sve što su mogli da spreče nezavisnost”, kaže Mungiu-Pipidi.
Medjutim, nije isključeno da će na severu Kosova posle proglašenja nezavisnosti doći do čarki paravojnih grupacija, ali u tom slučaju zadatak je KFORa da smiri situaciju kako tu ne bi nastalo žarište nove krize.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52700485' lang='srb' type='mono' source='https://www.dw.com/sr/sr/korona-aids-i-kuga-bolest-teorija-zavere/a-52700485' term='ebola'>
Odmah na početku: ne, nema dokaza da je korona-virus potekao iz američkih ili kineskih vojnih laboratorija. Isto tako, Albanci nisu, kako to neki mediji tvrde, genetski otporni na korona-virus. I kolikogod to vidovnjaci tvrdili u raznim TV-emisijama, bugarski premijer Bojko Borisov nema tu sposobnost da korona-virus drži dalje od Bugarske.
Lista korona-gluposti koje kruže internetom je poduža. Neke od njih su naprosto smešne, neke su zastrašujuće. Internet-aktivistkinja Dejn Ešli je recimo svojim stotinama hiljada pratilaca na Fejsbuku i Jutjubu „objasnila“ da je „pravi izvor“ korona-virusa 5G-mreža mobilne telefonije u kineskom gradu Vuhanu.
-pročitaje još: DW-dosije: Virus i strah
Duga istorija teorija zavera i zaraza
S obzirom na poplavu takvih dezinformacija o korona-virusu više ne čudi to što vlasti sada objavljuju otprilike isti broj zvaničnih upozorenja na lažne vesti kao i upozorenja o samoj bolesti. Svetska zdravstvena organizacija (SZO) u međuvremenu je otvorila i posebnu stranicu na kojoj se bori protiv lažnih vesti vezanih za korona-virus, a posebno onih opasnih u kojima se dele saveti kako se „lečiti“ od tog plućnog oboljenja. SZO i zdravstvene ustanove tako pokazuju da su naučili iz grešaka u prošlosti.
Globalne pandemije uvek prate glasine i teorije zavere. I to s fatalnim posledicama. Pritom tu posebno mesto zauzimaju – kako u prošlosti tako i u sadašnjosti – vesti o izvoru i putevima širenja bolesti. „Teorije zavere po pravilu opisuju kako razne grupe, koje deluju u tajnosti, pokušavaju da kontrolišu ili unište neku instituciju, državu ili čitav svet“, kaže profesor Mihael Buter sa Univerziteta u Tibingenu.
Crna smrt
Kada je tako kuga poharala Evropu sredinom 14. veka, niko nije znao odakle je zaraza krenula. Ubrzo su počele da kolaju priče o trovačima bunara. I isto tako brzo su pronađeni krivci: Jevreji sa svojim paklenim planovima o upravljanju svetom. Jedna neobjašnjiva zaraza dobila je političku pozadinu i eksplodirala kroz pogrome i proterivanje Jevreja. Ali takve teorije zavera nisu specijalnost nekih davnih vremena natovarenih bremenom praznoverja i neznanja.
Španski grip: Kanzas, SAD, 1918.
„Nemački otrov“
Između 1918. i 1920. tzv. „španski grip“ izazvao je između 25 i 50 miliona smrtnih slučajeva, više nego Prvi svetski rat. Izvor bolesti otkriven je tek tridesetih godina, a do tada je bilo uvreženo mišljenje da je „španski gripa plod nemačkih vojnih laboratorija“.
Insekti protiv DDR
Iako se ne radi o bolesti, najezda krompirovih zlatica u DDR-u pedesetih godina prošlog veka takođe je bila izvor najluđih teorija zavere. Ta štetočina je 1950. gotovo uništila kompletni prinos krompira u Istočnoj Nemačkoj, a socijalistička propaganda ubrzo je optužila Amerikance da su, kako bi sabotirali DDR, u opticaj pustili opasne štetočine. Vlasti su time naravno htele da skrenu pažnju sa sopstvenog nemara.
Operacija „Detrik“
Ali neslavni rekorder po broju dezinformacionih kampanja svakako je bolest imunološkog sistema AIDS. Sovjetska tajna služba KGB 1983. je lansirala glasinu da AIDS kao biološko oružje potiče iz Fort Detrika, gde su Amerikanci eksperimentisali na zarobljenicima, manjinama i homoseksualcima, pa da su kasnije tvrdili da je izvor zaraze u Africi. Godine 1985. nemačko-sovjetski biolog Jakob Segal objavio je pseudonaučnu studiju koja je trebalo da posluži kao dokaz za tu teoriju zavere. Iako su naučnici iz ostatka sveta tu tezu ocenili kao glupost, ta teorija zavere do dan danas tvrdokorno opstaje.
Ono što je funkcionisalo kod AIDS-a, potvrdilo se i kod mnogih drugih bolesti. Devedesetih je AIDS pomalo nestao iz novina, a Sovjetski Savez je bio stvar prošlosti, ali uprkos tome isti teoretičari zavera optužili istu onu američku laboratoriju u Fort Detriku za izbijanje epidemije ebole u Africi. Na listi bolesti koje navodno poreklo vuku iz Pentagona je borelioza, koju prenose krpelji.
Krpelji kao biološko oružje
Navodno biološko oružje i demencija
Španski grip, AIDS, ebola i sad korona: spisak globalnih bolesti koje su navodno potekle iz američkih vojnih laboratorija sve je duži i duži. Ovde bi trebalo dodati i da u međuvremenu kruže glasine da je korona-visur zapravo kinesko biološko oružje.
Argumenti pritom uvek liče jedni na druge – ali dokaza nema. Takve teorije zavere nastaju u ranoj fazi pandemija, onda kada poreklo i širenje bolesti još uvek nisu dovoljno razjašnjeni. Digitalni svet stvari samo dodatno zakompliklovao. Glasine i lažne vesti se preko društvenih medija šire mnogo brže nego što naučnici i ustanove kao protivtežu mogu građanima pouzdane informacije da stave na raspolaganje. Digitalni svet deluje poput turbo punjača za lažne vesti o bolestima.
Korona-virus se pritom može obuzdati samo ozbiljnom naukom, širenjem higijene i medicinskom negom. I prilikom konzumiranja informacija pomažu slične metode: obrazovanje, medijska kompetencija i mentalna higijena. Kod nekih možda pomaže flaša ili dve Korona-piva. Jer poznato je kakav uticaj pivce ima na živce.
Čitajte nas i preko DW-aplikacije za Android
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18499725' lang='srb' type='mono' source='https://www.dw.com/sr/sr/merkel-domaćica-samita-g7/a-18499725' term='ebola'>
DW: Gospođo kancelarko, narednih dana oči sveta će biti uprte u Nemačku, od samita G7 se puno očekuje. Kada se čita dnevni red, zvuči kao "Kako spasiti svet za 24 sata". Šta realno može da se očekuje od ovog samita G7?
Angela Merkel: Za mene je pre svega važno to što sedam šefova država i vlada razgovaraju i to o važnim temama. Ta razmena mišljenja je prosto vrlo, vrlo važna, kako bi se onda cele godine znalo kako se razmišlja o suštinskim pitanjima, gde postoje razlike, a gde zajednički stavovi.
Ja mislim bi bilo dobro kada bismo nešto konkretnije odgovore dobili upravo na pitanje: Kako ubuduće reagovati na epidemije i pandemije? Kada je izbila ebola, međunarodna zajednica nije dobro reagovala, aktivirala se prekasno i delovala nejedinstveno. To ne bi smelo da se ponovi. Mislim da će nam upravo prisustvo afričkih čelnika, poput predsednice Liberije, još jednom pokazati koliko je zdravlje važno kao tema. Ono će igrati važnu ulogu i kod drugih tema, na primer rezistencije od antibiotika. Mi ćemo za to napraviti nacionalne planove i sarađivati sa Svetskom zdravstvenom organizacijom. Nadam se da ćemo postići napredak, mada se nijedan problem ne može rešiti za 24 sata.
Da li je G7 još uvek u skladu s vremenom? Trebalo bi da okuplja ekonomski najjače nacije, međutim, ako pogledamo Italiju, Francusku i Kanadu, to više nije tačno.
G7 okuplja demokratske države koje dele iste vrednosti. I to su države koje su uprkos svemu i ekonomski još uvek vrlo važne. Ali potreban nam je komplementarno i format G20. Tu su zemlje s potpuno različitim društvenim sistemima, ali zaista velike ekonomske sile. Međutim, G7 je slobodnija, intenzivnija razmena mišljenja, osim toga određena državnim porecima koji su demokratski.
Ako se toliko važnosti pridaje zajedničkim vrednostima, onda je u stvari bespredmetna rasprava o tome da li bi Rusija trebalo da učestvuje ili ne. Dakle, nezavisno od krize u Ukrajini, šta mislite: da li Rusija pripada toj zajednici vrednosti?
Rusija se proteklih godina sigurno nije približila predstavama koje su zajedničke nama u G7. Kada je Rusija primljena, mislilo se da možda ipak ima više toga zajedničkog, upravo s obzirom na njen trud u oblasti odbrane, mislim pritom na partnerstvo NATO i Rusije.
Ipak, Rusija ostaje važan partner u drugim formatima razgovora: Imamo format Normandija (razgovori predstavnika Nemačke, Francuske, Ukrajine i Rusije) za rešenje krize u Ukrajini, imamo P5 plus 1 - razgovore o iranskom nuklearnom programu. I kod traženja rešenja za sirijski građanski rat hoćemo i moramo uključiti Rusiju. Rusija nam je potrebna. Želim samo da podsetim: uklanjanje hemijskog oružja iz Sirije uspelo je samo uz pomoć Rusije. Dakle, mi ćemo takođe razgovarati o tome u šta ćemo uključiti i Rusiju.
G7 je počeo kao svetski ekonomski samit. I sada se radi o ekonomskim temama, slobodnoj trgovini, privrednom rastu, ali pre svega o tome kako trajno ostvarivati privredni rast. Da li tretnutno Grčka baca u drugi plan sve druge velike ekonomske probleme?
Ne, ne verujem. Naravno da ćemo u kontekstu svetske ekonomije razgovarati i o situaciji u evrozoni. I sigurno ćemo razgovarati o tome koje smo probleme rešili. Moći ćemo da kažemo da je Irska, koja je isto imala program štednje, danas zemlja s najvećim rastom, da ekonomije u Portugalu i Španiji rastu. A onda ćemo razgovarati i o Grčkoj. Ali to zaista nije glavna tema.
Pre osam godina je samit takođe bio u Nemačkoj, tada je još bio G8. To je bilo pre krize evra, pre arapskog proleća, pre rata u Siriji, pre terora „Islamske države“, pre krize u Ukrajini. Svet se dramatično promenio. Imajući u vidu predstojeći samit: Kako se promenila Vaša uloga i uloga Nemačke u svetu?
Mora se reći da se između tih samita dogodila velika međunarodna finansijska i ekonomska kriza koja je, naravno, puno toga promenila. Globalna ekonomska situacija je danas obeležena politikom vrlo niskih kamata. Time je delimično sigurno podstaknut i privredni rast, ali mi ćemo se takođe naći pred zadatkom kako da opet izađemo iz toga. U međuvremenu imamo puno bolje regulisanje banaka.
I ako pitate za ulogu Nemačke, onda se mogu prisetiti da smo još u Hajligendamu imali teme kao što su klimatske promene na kojima još uvek radimo. Postoji određeni kontinuitet tema kojima se bavimo na G7 ili smo se bavili na G8. Nemačkoj je pitanje zaštite klime uvek bilo važno, i još uvek je važno. A tu su i nove teme, na primer zdravlje. I zato se radujem da opet možemo biti domaćini, ali mi smo takođe deo zajednice i svako ima svoja tematska težišta.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18412510' lang='srb' type='mono' source='https://www.dw.com/sr/sr/odvratiti-mlade-od-iseljavanja/a-18412510' term='ebola'>
„Gotovo da sam uspeo da stignem do Španije“, priča Ernest Levej u video-poruci koja bi mlade ljude iz Gane trebalo da odvrati od upuštanja u avanturu ilegalnog ulaska u Evropsku uniju. Ernest je, uprkos činjenici što nije uspeo u svojoj nameri, srećan što je preživeo.
Otrežnjenje na putu
Iako je Gana jedna od stabilnijih afričkih zemalja sa relativno stabilnom privredom i solidnom bezbednosnom situacijom, hiljade mladih ljudi svakodnevno odlazi iz te zemlje u potrazi za boljim životom. Najomiljeniji ciljevi su Velika Britanija, Italija i Nemačka. Međutim, mnogi ne stignu do odredišta. „U početku sam bio oduševljen idejom o odlasku u Evropu“, priča za Dojče vele Erik Opoku Vare (35). Roditelji nekih njegovih školskih drugova živeli su u inostranstvu i uvek kada se dolazili kući donosili su „mnogo lepih stvari“. To je poželeo i Erik. Prvo je pokušao da legalnim putem dođe do vize, ali nakon što je više puta odbijen, odlučio je da se, uz pomoć porodice, upusti u avanturu ilegalnog odlaska u obećanu Evropu.
Erik Opoku Vare (levo) upozorava svoje vršnjake da na putu ka Evropi mogu da nastradaju
„Opasna opasnost“
Danas tu odluku smatra pogrešnom. Mnogi su umrli već prilikom mukotrpnog prelaska Sahare. „Pili smo sopstvenu mokraću da ne bi umrli od žeđi“, priča Erik. Slično svedoči i Ernest Levej. Na putu ka Libiji morali su više puta da krijumčarima plaćaju prevoz po etapama. Danas, nakon povratka, smatra da je sve to bila jedna velika i skupa greška. „I u Gani može dobro da se živi“, kaže Ernest.
Zato su i Erik i Ernest, nakon povratka, zajedno sa ostalim povratnicima i uz pomoć Migracionog ureda Gane, snimili kratkometražni film „Opasna opasnost“, koji bi, kroz svedočanstva preživelih i povratnika, trebalo da pokaže da se ilegalni put ne isplati. Inicijatori projekta nadaju se da će tim filmom promeniti i spasiti mnoge mlade živote.
Poput ebole ili malarije
Država Gana, u to je uveren i Džon Kvakje sa Instituta za ekonomska istraživanja u glavnom gradu Gane Akri, ne čini dovoljno da mlade odvrati od opasnog i skupog ilegalnog puta u Evropu. Vlada se brani tako što iznosi podatke prema kojima ona već godinama, kroz razne kampanje, pokušava da osvesti potencijalne mlade iseljenike.
Ali Erik Opoku Vare smatra da to nije dovoljno. „Za mene je ilegalno iseljavanje isto tako opasno i smrtonosno kao malarija ili ebola“, kaže Erik i dodaje da ljudima jednostavno nije jasno u šta se upuštaju kada kreću na ilegalni put ka Evropi. Ipak, njihov film sigurno neće biti dovoljan – a da bi se čovek u to uverio dovoljno je da ode na jedan od informativnih štandova vladine kampanje protiv ilegalnog iseljavanja. „Ja ću u svakom slučaju da se iselim na Zapad. Tamo je trava zelenija“, kaže jedan mladić iz Akre. Njegov prijatelj dodaje: „Znam mnoge koji su otišli i sada grade kuće svojim porodicama. Ja sam tu i nemam ništa. Kada mi se bude pružila prilika i ja ću u Evropu“. Erik će nastaviti da se bori protiv iluzija svojih vršnjaka, iako je volja za boljim životom jača od jednog kratkog filma.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18164740' lang='srb' type='mono' source='https://www.dw.com/sr/sr/ovo-je-bila-godina-lomova/a-18164740' term='ebola'>
Svet je tokom 2014. zapao u haos. Ebola je izbila u Africi, rat u Ukrajini. Beleži se uspon ubilačke Islamske države. U Pakistanu masakr nad nedužnim đacima. Rat u Gazi. Izborni uspesi radikalne desnice u državama EU. Neobjavljeni rat bandi u Meksiku. Gde god da se pogleda, na svim kontinentima je politička i društvena situacija postala teža i nepreglednija.
I u Evropi besni jedan rat. U Ukrajini, zemlji na granici između Rusije i Srednje Evrope. Države Zapada i Rusija našle su se u mučnom diplomatskom ratu, u novom spoljnopolitičkom ledenom dobu, u novom Hladnom ratu.
Kako se postaviti prema Putinu?
Ruski predsednik Vladimir Putin je pred veliki izazov stavio i Zapad i vladu u Kijevu time što je izvršio aneksiju Krima i umešao se u konflikt na istoku Ukrajine. Nakon sankcija se i sama Rusija našla u privrednim problemima. Neoimperijalista Putin je na kraju godine i sam postao svedok drastičnog pada vrednosti rublje. A Zapad, pre svih Evropa, pogotovo Nemačka, pitaju se: Moramo li Putinu izaći u susret? Gde je izlaz iz ove pat-pozicije? Kako ponovo uspostaviti mir u Evropi? Pomalo zaboravljena je pri tome sudbina samih Ukrajinaca i jedno jednostavno pitanje: Šta bi Putin mogao da učini?
Predsednik SAD Barak Obama pokazao se u odnosu prema Rusiji odlučnijim nego većina Evropljana. On igra na kartu u politiku oštrine. Međutim, Obama je zatočenik američke unutrašnje politike. On u SAD više nema većinu u Kongresu uz čiju pomoć bi mogao da nametne neku odluku. Dve godine uoči isteka svog mandata on je paralisan. Zbog političke slabosti i nedostatak opcija, Obama predstavlja super-silu u povlačenju. Silu koja sve manje želi da se upliće u bilo šta. Državu koja se sve više diskredituje u inostranstvu zbog očito sistematskog zlostavljanja uhapšenih islamista u Gvantanamu i na drugim mestima.
Aleksander Kudašef je glavni urednik DW
SAD nemaju uticaja na Bliski istok
Opadanje uticaja SAD, ali i nestanak želje da se odlučno kreira politika posebno je vidljivo na Bliskom istoku. U ratu u Gazi SAD nisu igrale nikakvu ulogu. Obama nije mogao da utiče ni na Izrael ni na Palestince. A po završetku rata je političko stanje bezizlazno kao i ranije. Ipak, SAD se bore protiv Islamske države – iz vazduha. Zapad, uključujući i Nemačku, obučava kurdske borce, Pešmerge, i pušta ih da se na tlu bore protiv ubilački nastrojenih islamista. Trenutno se čini da ovakav način delovanja ima uspeha.
Međutim, Islamska država je razorila kulturnu, religioznu i političku raznovrsnost na Bliskom istoku. Svuda su u begu Jezidi, hrišćani ali i muslimani. Sirija i Irak više nisu mesta društvenog reda i mira. Duhovni izazov, delo fundamentalističkog pokreta koji zagovara povratak istinskom islamu, ostavlja traga kako na Bliskom i Srednjem istoku, tako i u Africi. Kako je to delovanje prožeto odlučnom brutalnošću i terorizmom, brojne države tonu u građanske ratove. Milioni ljudi moraju da beže iz svojih domova. Prava noćna mora.
Ovo je bila godina brojnih prelomnih trenutaka i brojnih potresa. Političkih potresa. Godina nepregledne situacije i godina nereda. Godina u kojoj diplomatija nije uspela da zaustavi proboj nacionalističkog i religioznog ludila. Godina beznađa.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18154377' lang='srb' type='mono' source='https://www.dw.com/sr/sr/uloga-nemačke-u-kriznim-vremenima/a-18154377' term='ebola'>
Nova vlada Nemačke, sastavljena od velike koalicije demohrišćana i socijaldemokrata, stupila je na dužnost još 17. decembra 2013. Već nekoliko sedmica kasnije, ta vlada je krenula novim putem po pitanju spoljne politike. Ministar spoljnih poslova Frank-Valter Štajnmajer (SPD), koji je obavljao istu funkciju i od 2005. do 2009. godine, zatražio je da se Nemačka više angažuje na međunarodnoj sceni. Ta zemlja je "prevelika da bi mogla samo da komentariše svetsku politiku", kazao je on. Vojne misije su, doduše, samo "ultima ratio" (na latinskom: poslednje sredstvo), ali – kako ističe šef diplomatije - i o njima se mora razmišljati.
Merkel, Štajnmajer i Gabriel
Nešto jasnije se izrazila nemačka ministarka odbrane Ursula fon der Lajen. Ona se založila za više angažmana Bundesvera u okviru stranih misija, i ponudila pomoć francuskim partnerima u Maliju i Centralnoafričkoj Republici. Kasnije je glasno razmišljala o scenarijima vojnih misija na strani Francuske u istočnoj Ukrajini i o angažovanju u Iraku tokom koga bi se obučavali tamošnji vojnici.
Konačno, nemački predsednik Joahim Gauk takođe se izjasnio za više angažmana na međunarodnoj sceni, na Konferenciji o bezbednosti u Minhenu krajem januara. Savezna republika Nemačka morala bi da se uključi "ranije, odlučnije i konkretnije", izjavio je Gauk. To je izazvalo glasne kritike, ali predsednik je dobio i dosta pohvala. Sa jedne strane su mu prebacili da svojom izjavom pomaže militarizaciju nemačke spoljne politike, dok su drugi pozdravili njegovo upozorenje da Nemačka mora da deluje u skladu sa svojom sve većom odgovornošću.
Savezna nemačka vlada je 2014. godine zaista bila ključni igrač na mnogim međunarodnim terenima, a nemačka kancelarka i ministar spoljnih poslova bili su traženi partneri za razgovore u mnogim svetskim prestonicama.
Evropski izbori s posledicama
Na primer, stav Berlina igrao je važnu ulogu u debati o novom predsedniku Evropske komisije. Pobednik izbora za Evropski parlament u maju bila je Evropska narodna partija sa svojim glavnim kandidatom Žan-Klodom Junkerom. Za većinu posmatrača to je značilo da upravo Junker ima pravo na najvažniju funkciju u Briselu. Ali nemačka kancelarka Angela Merkel se usprotivila tom automatizmu. Ona je insistirala na pravu šefova vlada i država da predlože osobu za tu funkciju. Tek pod ogromnim pritiskom koalicionih partnera i medija, nemačka kancelarka je popustila i stala iza Junkera koji je zatim 15. jula znatnom većinom glasova u Evropskom parlamentu izabran za novog predsednika Evropske komisije. Ipak, kriza Evropske unije time nije uklonjena. Velika Britanija, koja je zajedno s Mađarskom glasala protiv Junkera, sada je u priličnoj meri izolovana i razmatra izlazak iz Unije. Sam Junker je na meti kritika zbog poteza koje je povukao kao premijer Luksemburga i ministar finansija. A ni politika EU-a po pitanju krize u Ukrajini nije dovela do popuštanja napetosti.
Preti li Evropi novi rat?
Joahim Gauk
Za nemačke političare, kriza u Ukrajini i oko nje bila je ključna tema godine na izmaku. I Merkelova i Štajnmajer su se trudili da smire situaciju - ali bezuspešno. Odnosi prema Moskvi su se pogoršali uprkos brojnim telefonskim razgovorima između Angele Merkel i Vladimira Putina, i uprkos diplomatskim potezima nemačkog ministra spoljnih poslova. U novembru, ruske vlasti su naložile jednoj visoko rangiranoj nemačkoj diplomatkinji da napusti Moskvu, nakon što je jedan ruski diplomat u Berlinu pozvan da napusti Nemačku zbog optužbi za špijunažu.
U samoj Nemačkoj se vodi izuzetno intenzivna debata o politici prema Rusiji. Nemačkoj vladi i medijima se zamera da su jednostrani, odnosno da staju na stranu Ukrajine i neguju negativne stavove prema Rusiji. Ali, postojala je i obrnuta optužba - da nemačka vlada prema Rusiji vodi politiku popuštanja. Frank-Valter Štajnmajer branio se od tih optužbi. "Ne želimo Hladni rat, ne želimo ni vrući rat, već želimo da sačuvamo evropski mir", kazao je Štajnmajer u parlamentu. On je najavio da će se i dalje zalagati za razgovor s Moskvom, i poručio da je potrebno smirivanje situacije što se tiče sukoba u Ukrajini, da bi se konačno rešila blokada u Savetu bezbednosti UN.
Eskalacija na Bliskom istoku
Delom zbog baš tog neslaganja u Savetu bezbednosti, koje traje već godinama, sukobi na Bliskom Istoku 2014. godine takođe su bili praktično van kontrole. Teroristička organizacija Islamska država je osvajala teritorije u Siriji i Iraku, ubijajući, pljačkajući, i šireći strah. U julu su IS-ovi borci napali religijsku manjinu jezida u severnom Iraku, ubili stotine muškaraca, a žene i devojčice odveli u ropstvo. Oko 200.000 ljudi je je navodno pobeglo od terora pripadnika IS-a. U Nemačkoj je napredovanje IS-a izazvalo brigu. Očajni kurdski pozivi upomoć u opkoljenom gradu Kobane, na granici s Turskom, doveli su do toga da nemačka vlada posegne za neobičnim sredstvom: odlučila je da isporuči oružje Pešmergama koje se na severu Iraka bore protiv terorista IS-a. "IS je pretnja za Nemačku", kazala je kancelarka Merkel početkom septembra. Njena tvrdnja da bi nestabilni Irak mogao da ugrozi i bezbednost Nemačke, naišla je na odobravanje kod većine poslanika u parlamentu. Protiv isporuke oružja Kurdima su se jedino izjasnili poslanici Levice i deo predstavnika Zelenih.
Premalo, prekasno: Nemačka reaguje na ebolu
Angela Merkel i Vladimir Putin
Nemačka vlada morala je da istrpi mnoge kritike po pitanju odnosa prema drugoj velikoj krizi 2014. godine: epidemiji ebole. Sudeći po natpisima u medijima, Berlin je prekasno reagovao na tu smrtonosnu zarazu. Za to su ga makar optuživale mnoge humanitarne organizacije. Smrtonosni virus otpočeo je svoj pohod još pre godinu dana Gvineji, na zapadu Afrike, odakle se zaraza veoma brzo proširila na susedne zemlje Sijera Leone i Liberiju. Na početku, u Nemačkoj na to gotovo da i nije bilo reakcija. Čak su i pozivi upomoć organizacije "Lekari bez granica" u Berlinu ostali bez odjeka. U septembru je predsednica Liberije Elen Džonson-Sirlif uputila poziv upomoć nemačkoj kancelarki i zamolila za podršku. "Bez veće direktne pomoći Vaše vlade izgubićemo ovu borbu protiv ebole", napisala je predsednica. Potrajalo je još nekoliko sedmica pre nego što je Štajnmajer imenovao Valtera Lindnera za predstavnika nemačke vlade za ebolu. Lindner je odmah zatim otputovao u krizni region, ali je ujedno i priznao da je Nemačka prekasno reagovala na ovu dramatičnu zarazu.
Zaključak
Godina 2014. bila je godina kriza na svetskoj političkoj sceni, kao i godina kome je novo usmerenje nemačke spoljne politke moralo da prođe kroz mnoga iskušenja. Iako su nemačke diplomate svuda bile tražene, i gotovo uvek se bavile problemima, diplomatija nije uspela da zabeleži stvarne uspehe.
Čak je i nemačka spremnost da se više vojno angažuje dovedena pod znak pitanja tokom 2014. godine, s obzirom da su na svetlost dana izašli nedostaci kod opreme i strukture Bundesvera. S druge strane, Nemačka u svetu uživa visok ugled, kancelarka i šef diplomatije su cenjeni partneri, a i sama država kao ekonomska i politički snažna zemlja snosi odgovornost od koje političari ne mogu i ne žele da pobegnu.
Da bi se nemačka spoljna politika kritički prespitala, i eventualno preusmerila, Frank-Valter Štajnmajer pokrenuo je jedinstven projekat - "Review 2014". Na Internetu i javnim tribinama, sa političarima, naučnicima i zainteresovanim građanima raspravljalo se o pitanju: "Šta je pogrešno kod nemačke spoljne politike?". Mnoge kontroverzne izjave i ideje, koje su tom prilikom zabeležene, mogle bi da zažive i da utiču na formiranje budućih nemačkih stavova na međunarodnoj sceni.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18153603' lang='srb' type='mono' source='https://www.dw.com/sr/sr/godina-ebole/a-18153603' term='ebola'>
Počelo je 2. decembra 2013. Dvogodišnji Emil iz sela Meliandou u Gvineji dobio je bolove u stomaku, groznicu i povraćao je. Četiri dana kasnije je umro. U vrlo kratkom roku potom umiru i njegova majka, sestra, baka i jedna medicinska sestra. Naučnici tvrde da je Emil "nulti pacijent" - pacijent od kojeg je krenula epidemija. Na osnovu njegove priče oni su rekonstruisali početak najteže do danas zabiležene epidemije ebole u Zapadnoj Africi. Rezultate svog istraživanja objavili su u #link:http://www.nejm.org/doi/pdf/10.1056/NEJMoa1404505:"New England Journal of Medicine"#.
Krajem marta 2014. mediji već izveštavaju o 60 smrtnih slučajeva. Oko stotinu ljudi je zaraženo virusom. Ministarstvo zdravlja Gvineje prijavljuje epidemiju ebole Svetskoj zdravstvenoj organizaciji. U toku narednih sedmica i meseci virus se širi na susedne zemlje Sijera Leone, Liberiju i Nigeriju. U tom trenutku niko i ne sluti da će epidemija odneti skoro 6000 života, a da će se razboleti oko 18.000 ljudi.
"Neverovatan angažman medicinara"
Sijera Leone je najviše pogođen epdemijom
Oko šest meseci nakon izbijanja ove bolesti, lekari upozoravaju da je epidemija izmakla kontroli. Radi se o najgoroj epidemiji otkako je pre 40 godina otkriven virus ebole. Organizacija Lekari bez granica registrovala je više od 60 mesta na kojima se virus širi. Ministri zdravlja zapadnoafričkih država pokušavaju da se bore protiv širenja bolesti velikom informativnom kampanjom.
Istovremeno SZO šalje molbu Klinici za tropske bolesti u Hamburgu da primi na lečenje Šeika Umara Kana, jednog od najvažinijih eksperata za borbu protiv ebole u Sijera Leoneu, koji se inficirao tokom rada. Do toga nije došlo i ugledni lekar postaje prvi medicinar koji postaje žrtva ove bolesti. Nešto kasnije se saznaje da se virusom inficiralo oko 240 medicinara i osoblja koje se stara za njegu bolesnika. 120 ih je umrlo. Uzroci za njihovu infekciju su preopterećenost radom i nedostatak sredstava za održavanje higijene, poput specijalnih odela i rukavica. "Ebola je praktično dovela do kraha zdravstvenog sistema u pogođenim zemljama", zaključuje Florian Vestfal iz organizacije Lekari bez granica.
"Mora se odati priznanje ogromnom angažmanu koji su pokazali medicinari i vlasti pojedinih zemalja", kaže Vestfal i dodaje: "Tražimo da se humanitarne organizacije angažuju i u običnim bolnicama u tom regionu kako ne bi došlo do potpunog kolapsa zdravstva."
Nema više opasnosti?
Krematorijum u Monroviji, Liberija
7. avgusta 2014. zabiežen je i prvi slučaj ebole u Evropi. Sveštenika Miguela Pajaresa vlada Španije je prebacila u Madrid, ali on ubrzo umire. Još neki inficirani humanitarni radnici prebačeni su u države Zapadne Evrope, ali nisu svi preživeli. Bez obzira na nekoliko smrtnih slučajeva, činilo se da su stacionari u izolaciji, koji postoje na klinikama na Zapadu, dobro opremljeni i da je virus tamo pod kontrolom. A onda je došlo razočarenje. Prvi put su se inficirale i medicinske sestre koje uopšte nisu bile u Africi. Obe su preživele.
Naučnici još uvek ne mogu da otkriju zašto neki pacijenti prežive, a neki umru. Lekar iz SAD Kent Brantli i medicinska sestra Nensi Vritebol dali su saglasnost da budu tretirani novim, eksperimentalnim lekom ZMapp. ZMapp je prethodno testiran samo na životinjama. Još uvek ne postoji lek koji je odobren za upotrebu. SZO je kratko nakon pomenuta dva slučaja izdao spornu preporuku da se u borbi protiv ebole koriste i lekovi koji još nisu dobili sve dozvole.
Pomoć na licu mesta
SZO je 8. avgusta 2014. zbog ebole proglasio vanredno epidemiološko stanje na međunarodnom nivou. Organizacija izveštava o 1000 mrtvih. Širom sveta se pojačavaju mere zdravstvene zaštite, na licu mesta se prave prihvatni centri, organizuju vazdušni mostovi i prebacuju medicinska oprema i medicinski radnici. "Pomoć je stigla prekasno. Nedostajalo je kvalifikovanog osoblja koje je prvo moralo biti obučeno za taj posao", opisuje Florian Vestfal akcije međunarodne zajednice. "Sada se mora raditi na tome da svaka zemlja bude u stanju da reaguje fleksibilno na svaki novi slučaj zaraze, kako bi se u korenu ugušila epidemija", navodi on.
Zaštitna odela su neophodna
Svetska banka je u tu svrhu izdvojila 150 miliona evra. UN je u Njujorku uspostavio Krizni centar za ebolu i za to odvojio oko 460 miliona evra. Osim toga, UN traži da zemlje donatori oproste dugove državama koje su najteže pogođene epidemijom. EU i SAD su povećale pomoć za te države. Ipak, socijalna i privredna situacija u zemljama regiona se pogoršava. Mere uvođenja karantina, ograničenje putovanja ljudi i transporta roba dovodi do nereda, panične kupovine, rasta cena i nestašice namirnica.
"Prvi zadatak u 2015. je da se uspostavi kontrola nad epidemijom", smatra Vestfal. U Liberiji ima razloga za umereni optimizam, ali stanje je i tamo i dalje napeto. Iz Sijera Leonea stalno stižu informacije o novim infekcijama. Zato je potrebno da međunarodna zajednica pruži pomoć i tokom 2015. i 2016. godine. "Nadamo se da epidemija ebole neće biti zaboravljena samo zato što se ređe spominje u medijima", kaže Vestfal.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18073557' lang='srb' type='mono' source='https://www.dw.com/sr/sr/pomoć-danas-jer-sutra-je-kasno/a-18073557' term='ebola'>
Briselske diplomate poslednjih dana vežbaju samokritiku – odgovor Evropske unije na epidemiju ebole u tri države Zapadne Afrike bio je stidljiv i došao je prekasno. Nadovezuje se i ekonomska dimenzija problema, na koju je ukazao šef Svetske banke Džim Jong Kim. „Da smo se energično borili protiv ebole prošlog decembra, danas ne bismo morali da dajemo milijarde dolara na suzbijanje epidemije“, rekao je Kim za Handelsblat. Svetska banka procenjuje da ebola – osim hiljada ljudskih života – u pogođenim zemljama stvara ekonomsku štetu od preko 30 milijardi dolara. Razlog je kolaps zdravstvenog sistema, turizma, prekograničnog saobraćaja i poljoprivrede. Te posledice pogađaju i države u okruženju Gvineje, Sijera Leonea i Liberije.
Koordinator na putu
Izolacija obolelih
Evropska unija je tek u oktobru zadužila Hristosa Stilijanidesa za koordinaciju tokom epidemije. Posle štedljivog početka, Brisel je obezbedio više od milijardu evra kojima se finansira transport humanitarne pomoći, evakuacija međunarodnih pomagača i obuka medicinskog osoblja. Taj novac takođe treba da pomogne afričkim komšijskim zemljama da spreče širenje epidemije na njihove teritorije. Posle putovanja u zonu zaraze, Stilijanides je rekao da je zadivljen radom medicinskog osoblja koje neumorno pomaže u teškim uslovima. „To su heroji u borbi protiv ebole. Pozivam članice EU i naše međunarodne partnere da hitno pošalju medicinski personal i stručnjake za zarazne bolesti. To mora da se desi danas, a ne sutra – to je odlučujuće“, rekao je Stilijanides, kiparski političar koji je u novoj Evropskoj komisiji ujedno i komesar za humanitarnu pomoć.
Švedska je najavila da će na zapad Afrike poslati još 42 lekara i medicinske sestre. Nemačka ministarka odbrane Ursula fon der Lajen prenosi da će još 25 dobrovoljaca iz sanitetske službe armije krenuti u medicinski centar u Monroviji, koji vode Bundesver i nemački Crveni krst. Na raspolaganju će biti i nemački avioni za evakuaciju pomoćnog osoblja. Pomoć vojnih medicinara najavljuje i Velika Britanija. Ali to sve nije dovoljno. „Treba nam više mobilnih laboratorija, više ljudi koji će razjasniti sa kime su oboleli bili u kontaktu, ljudi koji će sarađivati sa lokalnim zajednicama. Molim za više stručnjaka i medicinskih timova“, rekao je Stilianides. „Kod mojih kolega iz Komisije ću se založiti i za konferenciju na visokom nivou sa predstavnicima pogođenih afričkih zemalja.“
Nehigijena kao prepreka
Pozdrav evropskih i afičkih partnera: desno Vitenis Adriukaitis, komesar za zdravstvo EU
Stilijanidesov kolega Vitenis Adriukaitis, komesar za zdravstvo, prenosi da je situacija na licu mesta i dalje kritična. Litvanac govori o očajnim higijenskim uslovima kao velikoj prepreci za borbu protiv bolesti. Kaže da čitava higijenska kultura mora da se promeni, da je neophodna sanitarna oprema, hiljade mobilnih toaleta i sistema za snabdevanje čistom vodom. Evropljani bi trebalo da posebno podrže žene koje su u ovim afričkim državama tradicionalno zadužene za negu bolesnih i pripremu mrtvih za pogreb, te su posebno izložene opasnosti. Adriukaitis podseća na društvenu stigmu koju donosi ebola – deca čiji su roditelji umrli najčešće ostaju na ulici, oni koji su preživeli bolest bivaju izopšteni iz zajednice.
EU podržava i drugi način borbe protiv smrtonosne zaraze. U pitanju su međunarodni projekti koji pokušavaju da pronađu delotvornu vakcinu. Prvi rezultati testova očekuju se u decembru. Stručnjaci veruju da konačnu pobedu nad ebolom može da donese samo masovno cepljenje.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18021944' lang='srb' type='mono' source='https://www.dw.com/sr/sr/u-afriku-niko-ne-šalje-toliko-lekara-kao-kuba/a-18021944' term='ebola'>
Kuba kapitalističkom svetu pokazuje kako funkcioniše pomoć kriznim područjima. Samo od kraja oktobra je ova komunistička zemlja u zapadnu Afriku poslala više od 250 lekara i negovatelja. Prema podacima Svetske zdravstvene organizacije (WHO), uslediće slanje još 50 njih. Kuba je za ovaj zadatak pripremila ukupno više od 450 osoba. Od izbijanja epidemije u martu, oko 4.500 ljudi umrlo je od infekcije ebolom, koja je najrasprostranjenija u afričkim zemljama poput Liberije, Siera Leonea i Gvineje.
Na međunarodnom nivou spremnost Kastrovog režima za pomoć doživela je veliku popularnost. Generalna sekretarka Svetske zdravstvene organizacije i specijalni izaslanik UN za ebolu, David Nabaro, lično su se zahvalili predsedniku Raulu Kastru i kubanskom ministru zdravstva Robertu Moralesu za podršku. Čak su se i SAD, kao iskonski i klasni neprijatelj Kube, preko Džona Kerija, zahvalile i pohvalile angažman Kube.
Kuba ima najveću stranu delegaciju
Kubanski lekari na putu ka Africi
I zaista, Kuba je sa svojim kontingentom pomoćnika zasenila mnoge nacije. To se nije dogodilo prvi put. Kubanski lekari i medicinari su još 2005. godine, posle jakog zemljotresa koji je zahvatio pakistanski deo Kašmira, priskočili u pomoć. Bili su čak i brojniji od pakistanskih lekara i medicinara. I 2010. bili su među prvima, koji su pomogli Haitiju nakon zastrašujućeg zemljotresa.
I druge zemlje, slanjem stručnjaka i pomoćnika, kao i druge pomoći, pomažu krizne regione. Međutim, koliko to dugo može da potraje pokazuje epidemija ebole u zapadnoj Africi. "Kuba je nešto posebno", kaže Hoze Luis Di Fabio, koji je na čelu WHO u Havani. "Zemlja je sposobna veoma brzo da reaguje, ima iskusne lekare i političku volju", kaže on.
Kuba zarađuje milijarde zahvaljujući svojim lekarima
Upravo je to ono što, iz potpuno drugog razloga, osuđuje Antonio Guedes. On je Kubanac, lekar i predsednik Kubanske liberalne stranke, koja deluje u egzilu. Guedes ne veruje da je reč o iskrenoj nameri da se pomogne. Režim u Havani mnogo više teži reakcijama javnosti, koje su se upravo sada pokazale: "Kuba to u prvom redu radi kako bi ispolirala svoj politički imidž, a potom i zbog ekonomskih razloga, kako bi pridobila naklonost UN i Komisije za ljudska prava, ali i zemalja kojima pomaže, a koje će glasati u korist Kube."
Margaret Chan, Roberto Morales Ojeda
Naime, 50.000 saradnika kubanskih zdravstvenih institucija, prema podacima tamošnjeg ministarstva zdravstva, angažovano je u misijama u 66 zemalja. Oko 30.000 njih je stacionirano u Venecueli. Skoro jedna trećina lekara kojima raspolaže Kuba radi u inostranstvu: 12.000 ih je u Brazilu, 2.000 u Angoli, a ostalih 2.000 u drugim delovima Afrike.
Režim u Havani, zahvaljujući njima, zarađuje više od šest milijardi evra godišnje. Tek mali deo onoga što doktori zarade u inostranstvu biće im isplaćeno u vidu plata. Brazil Kubi za svakog medicinara plaća 3.100 evra mesečno. Tek pod pritiskom brazilske vlade došlo je do toga da se doktorima isplaćuje najmanje 900 evra. Prema podacima predstavnika WHO, Di Fabia, Kuba u formi dnevnih paušala po pomoćniku dobija 190 evra. Kubanski ambasador u Berlinu nije želeo da odgovori na pitanje redakcije DW o plaćanju lekara u područjima zahvaćenim ebolom.
Teški uslovi za kubanske lekare
Svetska zdravstvena organizacija podstiče traganje za vakcinom protiv ebole. Dva seruma su već u završnoj fazi ispitivanja – doduše, testiranja su sprovedena po skraćenom postupku koji mnogi smatraju spornim. (25.10.2014)
Kada je reč o kubanskim pomoćnicima, tu se radi o uigranim stručnjacima sa međunarodnim iskustvom. Oni bi tamo trebalo da rade šest meseci. S druge strane, stručnjaci međunarodne organizacije Lekari bez granica u područjima u kojima vlada epidemija ebole ostaju svega šest sedmica, jer je njihov posao i zbog zaštitne odeće veoma iscrpljujuć.
To je nužno i zbog njihove zaštite od veoma zaraznog virusa. Kako bi pravilno koristili zaštitnu odeću, postojeće medicinsko osoblje sa Kube apsolviralo je tronedeljnu obuku u tropskom Medicinskom institutu Pedro Kourí blizu Havane. U slučaju da se neko od njih zarazi, kako kaže prvi čovek Instituta Hoorge Pérez, njemu će, sve dok ne ozdravi ili ne umre, biti pružena pomoć u specijalnoj ustanovi za zaražene međunarodne humanitarce.
Koliko dobrovoljno mogu da volontiraju Kubanci?
Opozicioni mediji su u tome su videli zvaničnu potvrdu stava kubanske vlasti da se pomoćnici koji se zaraze ebolom ne smeju vratiti kući, a i svi učesnici misije pre odlaska na zadatke moraju da potpišu saglasnost.
Dobrovoljci iz redova organizacije Lekari bez granica u slučaju infekcije ebolom odmah se prebacuju u svoju zemlju, gde se leče i gde su blizu svoje porodice. S obzirom na slabe mogućnosti medicinskog snabdevanja na Kubi to je razumljivo, smatra Guedes, a to svedoči i o neljudskosti režima u Havani.
Ipak, na ovom karipskom ostvu bi se oko 15.000 dobrovoljaca trebalo prijaviti za učešće u misijama u područjima pogođenim ebolom. Moguće je, smatra Guedes, ali malo verovatno. Konačno, kod dobrovoljaca na Kubi se, kaže on, radi o sledećem: "Onaj ko ne sarađuje rizikuje da izgubi svoje radno mesto i poziciju ili mu sin neće dobiti mesto na fakultetu."
Sve to, naglašava Guedes, koji je na čelu Zdravstvenog centra u Madridu, ne može da šteti rezultatu: "Naravno da je uvek dobro kada ljudi - svejedno gde na svetu - dobijaju pomoć koja im je nužna." Ono o čemu se ovde radi, kako smatra ovaj Kubanac u egzilu, zapravo je nešto drugo. Važno je da se ne zaboravi kako je sa Kube stigla odlučna pomoć.
Svetska zdravstvena organizacija podstiče traganje za vakcinom protiv ebole. Dva seruma su već u završnoj fazi ispitivanja – doduše, testiranja su sprovedena po skraćenom postupku koji mnogi smatraju spornim. (25.10.2014)
Svetska zdravstvena organizacija podstiče traganje za vakcinom protiv ebole. Dva seruma su već u završnoj fazi ispitivanja – doduše, testiranja su sprovedena po skraćenom postupku koji mnogi smatraju spornim. (25.10.2014)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18020735' lang='srb' type='mono' source='https://www.dw.com/sr/sr/svađa-petlova-umesto-ekonomske-politike/a-18020735' term='ebola'>
Mnoge države EU mogle bi da se ugledaju na baltičku Estoniju. Ta zemlja ima senzacionalno nizak nivo duga, skoro da ne mora da plaća visoke kamate za pozajmice. Istovremeno, Estonija je usmerena na digitalnu privredu i beleži jednu od najvećih stopi investicija u EU. Čudo? Ne. Estonci su uspeli da se iščupaju iz krize tek uz konsekventnu štednju i nekoliko teških godina za građane. Naravno da ova država kao bivša sovjetska republika i mlada članica EU ima potpuno drugačije uslove nego prezadužene zemlje poput Francuske i Italije, ali možda Pariz i Rim mogu da prepišu makar deo recepta iz Talina. To je recimo mogao da bude dobar način da se otpočne samit u Briselu. Nažalost, taj samit je prošao u atmosferi zapenjene svađe.
Dva velika tabora u EU skinula su bele plišane rukavice. Južne krizne zemlje traže više državnih investicija, više vremena za otplatu novih dugova i strukturne deficite. Severne države okupljene oko Nemačke pozivaju na savesno pridržavanje budžetskih pravila, istrajavaju na izjednačenim budžetima i odbijaju državnu intervenciju u privredu kroz investicije. Ovom svađom nikako se neće podići poverenje potencijalnih investitora koji sada ne znaju kakvu privrednu politiku u evrozoni da očekuju.
Pomalo nesrećno se po liniji fronta, između dva rova, kretao predsednik Evropske centralne banke Mario Dragi koji očajnički pokušava da kupi vreme plasmanom jeftinog novca, što je maltene u sivoj zoni njegove nadležnosti. Dragi, međutim, i sam vidi da ni najniže kamate i najavljeni otkup bezvrednih obveznica nisu podstakli banke da daju više kredita – čak ni u zemljama gde je nezaposlenost ogromna. Dragi je upozorio šefove država i vlada da je krajnje vreme za nekakvu zajedničku ekonomsku politiku i reforme koje će umiriti finansijska tržišta. Nakon finansijske i dužničke krize, evrozona sada beleži krizu konjukture. Postoji opasnost da se dugogodišnja stagnacija produbi kolapsom cena.
Ništa konkretno
Predsednik Centralne banke upozorio je da je njegova institucija odigrala gotovo sve adute – i da je sada politika na potezu. Dragi je tražio i jedno i drugo – i više investicija i konsolidaciju državnih budžeta. Pogledajte Estoniju. Ali lideri država nisu uspeli da iskristališu konkretne mere. Savezna kancelarka Angela Merkel ostaje pri svome: nema novih dugova. Italijanski kolega Mateo Renci insistira na više trošenja i investicija, koje bi, da je po njegovom, došle iz zajedničkog novčanika poput kišobrana za spas evra. Na kraju su, nemajući kuda, okupljeni zadužili novog predsednika Evropske komisije Žan-Kloda Junkera da predloži paket investicija od 300 milijardi evra. On je ionako to još ranije najavio. Odakle će doći te pare i u šta će biti uložene – o tome još niko nema pojma.
Bernd Rigert iz briselskog studija DW
Jadni učinci samita dodatno su uniženi mangupskim ponašanjem dvojice premijera. Renci je galamio kako njega nije briga šta Evropska komisija misli o italijanskom budžetu koji će on, bez obzira na pridike, sprovesti. Britanski premijer Dejvid Kameron je, sav crven od besa, rekao da neće plaćati cehove Evropske unije. To je, naravno, pravna nebuloza, međutim Kameronu je važnije da svojim pokroviteljskim istupima sakupi još koji poen kod evroskeptičnih Britanaca. Renci i Kameron grade svoj imidž na uštrb EU – kancelarki Merkel se na to oteo jedan ironični osmeh. Pravi problemi su za sada gurnuti pod tepih. Ništa od verodostojne privredne politike evrozone.
Jedino što valja i što je dogovoreno je da pomoć u borbi protiv ebole bude podignuta za 400 miliona evra – sada će iznositi jednu milijardu. Ali ni tu nismo saznali odakle će doći novac. Makar kod ove teme je kancelarka bila odlučna da treba trošiti: Ebola je prioritet, a Nemačka je spremna da plati i više ako bude neophodno, rekla je Merkelova. Malo je kasno to shvatila, ali barem je sada odlučna.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18020684' lang='srb' type='mono' source='https://www.dw.com/sr/sr/ubrzano-do-vakcine-protiv-ebole/a-18020684' term='ebola'>
Da bi se proizveo neki lek ili serum, potrebno je vreme. Tačnije rečeno – deset godina. To je jedno od osnovnih pravila farmaceutske industrije. Toliko traje period od osnovnih eksperimenata u reagens-bocama, preko eksperimenata na životinjama, pa do kliničkih studija posle kojih se daje odobrenje za proizvodnju seruma. Sada, u slučaju ebole, traganje za serumom verovatno neće tako dugo trajati. Jer, naučnici neće poći od nule. Neki već godinama tragaju za pravom formulom tako da već postoji više mogućnosti za spravljanje seruma. Neki su već testirani na miševima, neki i na majmunima. Nedostaju samo kliničke studije sa ljudima. A njihova izrada upravo počinje.
Bezbednost pre svega
Svetska zdravstvena organizacija (SZO) će u januaru početi sa testiranjem dva seruma na zdravstvenom osoblju u Zapadnoj Africi. Polazi se od 20.000 vakcinacija u januaru i sličnih brojki u mesecima koji budu usledili. Pre početka kliničkih studija, mora se utvrditi da su serumi bezbedni. To znači da ne smeju da imaju opasna neželjena dejstva. Osim toga, studije moraju pokazati da serumi u čoveku zaista izazivaju odgovor imunog sistema – u organizmu testiranih osoba posle vakcinisanja mora doći do stvaranja antitela koja se bore protiv virusa.
Zato će dejstvo seruma najpre biti provereno na zdravim dobrovoljcima u Africi, SAD i Evropi, uključujući i Nemačku. SZO se nada da će već u decembru imati podatke o bezbednosti seruma, na osnovu kojih će moći da se odobri druga faza – vakcinisanje u Africi od početka sledeće godine. Zatim bi trebalo da počne ispitivanje delovanja seruma i na osobama koje bi mogle da dođu u dodir sa virusom. Tek kada se i to završi, može se početi sa trećom fazom, koja bi značila vakcinisanje više hiljada osoba. U ovom slučaju SZO planira da već drugu fazu ispitivanja proširi na toliko broj ljudi (20.000) što bi značilo da će treća faza zapravo postala suvišna – a to bi dovelo do značajnih ušteda.
Dva ozbiljna kandidata
Dva seruma u koja se trenutno polažu najveće nade, imaju nazive Okairos AG i VSV-EBOV. Okairos AG su zajedno proizveli Nacionalni institut za zdravlje SAD i farmaceutska kompanija GlaksoSmitKlajn. On se sastoji od jednog virusa koji izaziva prehladu dobijenog od šimpanzi kao i od gena virusa ebole. „Razvoj ovog seruma napreduje još neviđenom brzinom“, piše GlaksoSmitKlajn na svom internet-portalu: „Prva faza studija o bezbednosti seruma već je u punom jeku u SAD, Velikoj Britaniji i Maliju, a nove studije će početi narednih nedelja.“ Firma prenosi da je serum, u saradnji sa biotehnološkim koncernom Okairos, proizveden u Rimu.
Drugi serum, VSV-EBOV, proizvela je kanadska Agencija za javno zdravlje. Ona ga je poslala u SAD gde je testiran na dobrovoljcima. Serum se sastoji od oslabljenog virusa bolesti stomatitis vertikularis koja napada životinje, u kome je jedan gen zamenjen genom virusa ebole. Testiranje je počelo 13. oktobra. Zamenica generalne sekretarke SZO Mari-Pol Kini najavila je da još uvek ima i mnogo rezervi, to jest, da postoji mogućnost da serum „zakaže“. Uspeh u tretmanu životinja ne znači automatski i da će serum moći da zaštiti ljude. Stručnjaci naglašavaju da serum nije dovoljan da se zaustavi širenje bolesti, jer verovatno neće moći da se proizvede dovoljna količina seruma. S druge strane, jedna portparolka GlaksoSmitKlajna rekla je da će taj koncern pokušati da proizvodnju vakcine „podigne na industrijski nivo“.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18018444' lang='srb' type='mono' source='https://www.dw.com/sr/sr/evropska-unija-predvodnik-u-zaštiti-klime/a-18018444' term='ebola'>
Na kraju je, kao što je to čest slučaj kada je reč o samitima Evropske unije u Briselu, presudio umor šefova država i vlada zemalja-članica. Nakon deset sati zasedanja, Savet Evropske unije na kraju je ipak odlučilo da zakopa ratne sekire i javnosti predstavi novi program mera zaštite klime po kojem bi do 2030. emisija gasova koji izazivaju efekat staklene bašte trebalo da se smanji za 40 odsto u odnosu na situaciju koja je vladala 1990. godine. Isto tako, procenat potrošnje energije iz obnovljivih izvora trebalo bi da poraste na 27 odsto ukupne potrošnje, a poboljšanje energetske efikasnosti takođe za 27 procenata u odnosu na trenutno stanje.
„Nije bilo jednostavno“
Predsednik Saveta EU Herman Van Rompej priznao je da su pregovori koji su prethodili kompromisu, bili mukotrpni. „Nije bilo jednostavno ali sada imamo ambiciozan, pošten i finansijski prihvatljivi rezultat“, rekao je Van Rompej.
Da ciljevi ipak nisu na kraju toliko ambiciozni kako što se prvobitno očekivalo, pobrinuli su se predstavnici Poljske i Velike Britanije. Nova poljska premijerka Eva Kopač zapretila je tokom pregovora da će njena zemlja staviti veto ukoliko joj se ne iziđe u susret. Pritom Poljskoj i nije problematično smanjenje emisije gasova (s obzirom na to da se za dobijanje energije koriste isključivo fosilni izvori, poput uglja), već povećanje procenta obnovljivih izvora energije.
Angela Merkel: Nemačka neće imati problema sa zacrtanim ciljevima
Evropska unija će tako i dalje u Poljsku zavisnost od drvenog i kamenog uglja pomagati sumama koje se mere milijardama. Ipak, nemačka kancelarka Angela Merkel i francuski predsednik Fransoa Oland su istočnim članicama EU obećali pomoć na putu ka modernijoj energetskoj politici.
Otpor i s ostrva
Nije samo istok skeptičan po pitanju klimatskih ciljeva Brisela. Velika Britanija i dalje istrajava na gradnji nuklearnih elektrana, subvencionisanih novcem iz budžeta Evropske unije. Britanski premijer Dejvid Kameron izborio se i za to da jedan deo dogovorenih ciljeva ne bude zakonski regulisan, drugim rečima da nepridržavanje zacrtanih ciljeva ne bude sankcionisano. „Svaka zemlja bi sama za sebe trebalo da odluči koliko zaštite klime može biti ostvareno kroz štednju energije“, poručili su Britanci.
Zemlje koje su se zalagale za strožije ciljeve u pogledu zaštite klime, poput Švedske, na kraju su morale da se povuku.
Uprkos tome što ekološki aktivisti smatraju da zacrtani ciljevi nisu dovoljno ambiciozni, čelnici država i vlada iskazali su zadovoljstvo. Francuski predsednik Oland istakao je ulogu Evropske unije kao vodeće svetske regije kada je u pitanju zaštita okoline i smatra da ona predstavlja uzor ostatku sveta. „Moramo da Kineze i Amerikance uveriti sopstvenim primerom“, rekao je Oland. To je neophodno zato što su Kina i SAD najveći proizvođači gasova koji izazivaju efekat staklene bašte. Evropska unija je već sada sa deset odsto udela u globalnoj emisiji štetnih gasova gotovo zanemarujući faktor.
Promene temperature mora i zemlje od 1881. do 2014. u °C
Treba saslušati i zahteve industrije
I dok Evropski parlament traži da se države članice EU zakonima obvežu na pridržavanje klimatskih ciljeva, konzervativci u Evropi nastoje da napokon smanje tenzije između predstavnika industrije i zaštitnika okoline. Evropska udruženja industrijalaca, pogotovo onih grana koje intenzivno troše energiju, strahuju da bi ambiciozni klimatski ciljevi Unije mogli da ugroze njihovu konkurentnost na svetskom tržištu. Neki čak prete i da će preseliti proizvodnju u one delove sveta u kojima je energija jeftinija. „Mi u Evropskoj uniji moramo da budemo ambiciozni kada je u pitanju zaštita klime. Istovremeno, potrebna nam je intenzivnija rasprava o tome kako da klimatske ciljeve uskladimo s ciljevima na polju privrede“, rekao je šef poslaničkog kluba narodnih stranaka u Evropskom parlamentu Manfred Veber.
Na marginama samita i u senci rasprave oko klimatskih ciljeva, govorilo se i o nekim kadrovskim rešenjima, ali i borbi protiv ebole. Kristos Stilijanides, novi evropski komesar za humanitarnu pomoć izabran je za novog koordinatora Evropske unije u borbi protiv epidemije te smrtonosne bolesti. Britanski premijer Kameron pozvao je članice Unije da se snažnije priključe finansiranju borbe protiv ebole. Istovremeno, stručnjaci su poručili da problem trenutno nije novac, već nedostatak stručnog osoblja.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18009478' lang='srb' type='mono' source='https://www.dw.com/sr/sr/beli-šlemovi-evropske-unije/a-18009478' term='ebola'>
Najkasnije u martu, kada je održan prvi koordinacioni sastanak u Briselu, Evropskoj uniji je moralo da bude jasno kakva opasnost preti pogođenim regionima od ebole. Akcije za suzbijanje epidemije u dalekoj Africi su se međutim razvlačile: obećana su prva sredstva za pomoć, pokrenuti prvi projekti na terenu… Tokom leta, odgovornima i generalnoj direkciji u humanitarnoj organizaciji EU – ECHO postalo je jasno da će biti potrebna dodatna pomoć. Finansijska pomoć je obećana, ali se još u avgustu pokazalo da postoje problemi sa regrutovanjem medicinskog osoblja.
To što je u Briselu znao svako, sada je očigledno stiglo i do ministara spoljnih poslova, koji su, između krize u Ukrajini i borbe protiv terorizma u Siriji, našli vremena i za ebolu. Oni su samokritički priznali da su potcenili razmere krize u zapadnoj Africi. Moglo bi se reći da je politička vrhuška Unije predugo spavala, jer činjenice su bile dostupne – isporučila ih je organizacija ECHO.
Ministri su se aktivirali tek sada, jer je u Evropskoj uniji došlo do prve infekcije. Isto se ponašaju i u Sjedinjenim Državama. Nešto se pokreće tek kada se sami osećaju ugroženim. Do sada je Afrika bila daleko, a sada mora brzo i efikasno da se pomogne Liberiji, Sijera Leoneu i Gvineji. Evropska unija mora brzo da popuni prazninu koju ne mogu da popune ni vlade, ni zdravstveni sistemi tih zemalja.
Bernd Rigert, DW
Mnogo toga su pogrešno uradile i vlade u Zapadnoj Africi. Ali od kukanja nema ništa, sada mora zajednički da se potegne. Novca ima dovoljno, nedostaje obučenih dobrovoljaca koji bi iz Evrope otišli u Afriku. Tek sada se počelo sa masovnijim regrutovanjem i obukom tih hrabrih ljudi. To je veoma kasno jer važan je svaki dan. Te zadatke moraju da vode velike države EU – Nemačka, Francuska, Velika Britanija, Italija i Španija. Oslanjanje na strukturu i preglomaznu koordinaciju u EU i drugim nadnacionalnim organizacijama – trajalo bi suviše dugo.
Evropska unija će sada samo da odredi „poverenika“ i razmisli o formiranju Civilne misije EU. Vremena više nema, mora se delati već danas. Unija već ima jednu angažovanu koordinatorku – nadležnu komesarku Georgijevu, koja na opasnosti od ebole ukazuje još od marta. Pitanje je kome i zašto treba još jedan nivo koordinacije...
Dobra ideja jeste da se oforme „Beli šlemovi“ – evropski tim za suzbijanje zaraza – koji može brzo da se aktivira. Ali to u aktuelnoj situaciji ne pomaže. „Beli šlemovi“ su ideja koja bi trebalo da se ostvari kada naiđe sledeća epidemija. Ili ona posle nje…
Da bi se sprečilo dalje širenje ebole, u pogođenim državama moraju biti izgrađeni i opremljeni zdravstveni sistemi. Pored toga, mora se pojačati edukacija stanovništva u zapadnoj Africi. Za to će biti potrebne godine i to mora biti važan zadatak politike razvojne pomoći Evropske unije. Ignorisanje problema ne pomaže i sveti se – pre ili kasnije.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18006692' lang='srb' type='mono' source='https://www.dw.com/sr/sr/protiv-ebole-nema-kasko-osiguranja/a-18006692' term='ebola'>
Ebola je poput klimatskih promena. One se dešavaju drugima - u Bangladešu ili Australiji, vidljiva je zahvaljujući poplavama i sušama, koje su odnele hiljade života. Zbog ebole u Nemačkoj vlada panika. Ono što se dešava u dalekim zemljama, budi bojazan i kod nas.
Katastrofe u Africi ili Aziji pogađaju i nas. Postoji strah za sopstvenu egzistenciju, ono što bi se moglo nazvati "the german angst" (kombinacija engleskog i nemačkog: nemački strah). Duboko žalimo zbog sudbine drugih, ali se preterano brinemo za sopstvenu sudbinu. Mi želimo sve da imamo pod kontrolom. Činimo sve da to bude tako, zaista sve. Imamo previše sklopljenih osiguranja, naše društvo postaje sve starije, a sve ranije odlazimo u penziju i tako "oblikujemo" sopstvene živote. Naš zaštitni znak je mentalitet kasko-osiguranja. Najradije bi se već sada osigurali za slučaj smrti od ebole. Paranoidno, zar ne?
Ahilova peta SAD: sprečavanje epidemije
Opasnost su otkrile i velike Sjedinjene Američke Države. One nemaju rešenje za ebolu. U "zemlji neograničenih mogućnosti" u svakoj provincijskoj radnji na Aljasci možete da kupite serum protiv ujeda zvečarke.
Protiv epidemija je američka birokratija bespomoćna, odnosno - u najmanju ruku nerazumna. Bez obzira na jasna upozorenja Ureda za zdravstvo (CDC), jedna klinika u Dalasu je poslala kući bolesnika sa visokom temperaturom, koji je stigao iz Liberije. On je ebolom inficirao jednu medicinsku sestru.
U drugom slučaju se jedan bolesnik našao na istom letu u avionu sa još 132 putnika. Profesionalni odnos prema jednoj smrtonosnoj bolesti izgleda drugačije. Nije ni čudo što više od četvrtine Amerikanaca strahuje od virusa ebole. Na društvenoj mreži Tviter vlada "pravi pakao" od silnih komentara. "Ebola je među nama!", piše jedan korisnik. Zvuči kao da je rekao da je Osama bin Laden ponovo živ.
Zaraza u doba masovnog korišćenja aviona
Naravno da ovaj strah u razvijenim državama ima racionalnu pozadinu. Diletantski odnos prema zaraženom putniku u avionu, u najgorem slučaju u SAD, može za posledicu da ima katastrofu koja je vidljiva na zapadu Afrike: eksponencijalno širenje smrtonosnog virusa poznatog još od 1976. godine. Svih 132 putnika bi sada mogli da budu zaraženi. Ukoliko su zaražene samo tri ili pet osoba, sve one bi u narednih dve-tri nedelje mogle da prenesu virus ebole ljudima koje sreću u birou ili u kupovini. I sve to dešava se u jednom mobilnom društvu poput SAD. To bi zaista bila katastrofa.
Gubitak kontrole kao izvor straha
Ipak, ne mora da bude tako. Najvažnije oružje u borbi protiv ebole je znanje o higijeni i infekcionim bolestima, zaštitna odela i pre svega zdrav razum - tvrde lekari. Sve ovo postoji na Zapadu! Ukratko: stručno i organizaciono je Zapad spreman za ovaj izazov, ali to malo vredi kad su strahovi iracionalne prirode. To izaziva i paradoksalne okolnosti.
Godinu za godinom u bogatoj Nemačkoj, hiljade ljudi strada od banalnog gripa, jer se nisu vakcinisali. Odrasli umiru od dečijih bolesti kao što su rubeola, male boginje ili zauške, i to zato što su zaboravili, ili što je još gore, što su odbili da se vakcinišu. "Narodne bolesti" - srčani infarkt, moždani udar ili alkoholizam izazivaju mnogo manji strah, a one su posledica našeg načina života, kojeg se vrlo teško odričemo.
Ali ebola, to je nešto što izaziva šok. I to zato što dolazi iz Afrike, sa kontinenta koji se u razvijenim zemljama povezuje samo sa ratovima, bolestima i katastrofama. Jedva da ikome pada na pamet da se pomogne Africi u borbi protiv ebole, na primer dobrovoljnim prilozima humanitarnim organizacijama, koje su aktivne na licu mesta. Mnogo lakše je "negovati " sopstvene strahove i širiti paniku. A to je beskrajno cinično, s obzirom na ono kroz šta trenutno prolaze ljudi u zapadnoj Africi.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_18006461' lang='srb' type='mono' source='https://www.dw.com/sr/sr/ebola-veliko-interesovanje-pomoći-malo/a-18006461' term='ebola'>
Danijel Peter stoji u vrtu na jugu Kelna i oblači prvo jedno plavo, a preko njega žuto zaštitno odelo. Potom stavlja kacigu i zaštitne naočare i na kraju zaštitne čizme. Ovog mladog lekara okružilo je oko trideset novinara i reportera sa mnoštvom kamera i foto-aparata.
Peter je novinarima demonstrirao kako se zapravo zaštiti od ebole. Sve je više onih koje zanima kako taj proces funkcioniše, a posebno od utorka ove sedmice, kada je prvi pacijent zaražen smrtonosnim virusom preminuo u Nemačkoj. Na demonstraciju zaštite od ebole savez "Nemačka pomaže" pozvao je različite humanitarne organizacije, a među njima su i predstavnici "Saveza samarićana". Sa njihovim "Timovima za brze intervencije"
Mladi lekar je već bio angažovan u Iraku, a potom na Filipinima, nakon katastrofe koju je izazvao tajfuna Hajan. Pitamo ga da li namerava da otputuje u oblasti pogođene epidemijom ebole, kako bi u plavo-žutom odelu pomagao zaraženim pacijentima. "Ne. Ne verujem da ću ići. Pogotovo zato što imam dve male ćerke", kaže Peter i dodaje da "veruje u zaštitno odelo isto koliko i u ljudske greške". "A nisam čovek koji ne greši." I upravo taj preostali rizik, kaže, ne može da eliminiše i to bi bilo previše zbog dece.
Još uvek malo donacija
Edith Wallmeier
Do sada je više od 400 lekara i drugog medicinskog osoblja inficirano virusom ebole. Čak i u Sjedinjenim Državama i u Španiji, gde postoje mnogo bolji uslovi i zaštitna odela nego u zapadnoj Africi, zaražene su dve medicinske sestre. U Nemačkoj su, kaže Peter, uslovi za nijansu bolji. "I ovde je mnogo manja verovatnoća da ćete se zaraziti nego na primer u Liberiji."
Pri tome, čak i kada bi preuzeo rizik i rešio da otputuje i pomogne, u ovom trenutku organizacija "Nemačka pomaže" nema nijednog lekara, koji pomaže u borbi protiv ebole. A donacije? Kase se pune veoma sporo. Mnoge nemačke humanitarne organizacije do sada beleže veoma male šestocifrene sume. A kada se dogode zemljotresi, oluje ili druge katastrofe nemačka pomoć je značajno veća. Ali i same organizacije zadužene za pružanje pomoći su potcenile razmere epidemije i nisu se dovoljno zalagale za dobijanjem donacija. Ni "Savez samarićana" nije angažovao nijedan svoj tim za pomoć u borbi protiv epidemije, kaže Edit Valmajer iz ove organizacije za pomoć u inostranstvu.
Nedovoljna stručnost?
"Naši saradnici za sada nisu dovoljno edukovani, kako bi na primer izgradili izolovane stacionarne stanice ili negovali pacijente obolele od ebole", objašnjava Valmajer. Obuka mora biti obavljena u celosti i sa treningom. "Jer, infektivne bolesti su posebno komplikovane i osoblje mora biti veoma dobro obučeno."
Demonstracija mera zaštite
Ipak, članovi "Saveza samarićana" i drugih organizacija iz saveza "Nemačka pomaže" na neki način su angažovani u borbi protiv ebole. Timovi u pogođenim oblastima objašnjavaju koje higijenske mere je neophodno preduzeti da bi se sačuvali od zaraze opasnim virusom. A osim toga pripremamo se i na to da će se ebola proširiti i na druge zemlje, dodaje Valmajer. U jednoj klinici "Saveza samarićana" u Gambiji, osoblje se obučava kako da koriste plavo-žuta zaštitna odijela.
Strah od širenja epidemije
"Opravdan strah je svuda prisutan", kaže Valmajer. I u susednom Senegalu zabeležen je jedan slučaj, a u klinici "Saveza Samarićana" svaki drugi pacijent je iz neke druge afričke zemlje. Na pitanje šta ako se dogodi da se čovek zarazi i u Nemačkoj, Valmajer odgovara da je Savez na to spreman kao i druge humanitarne organizacije. Jer, ne možete to u potpunosti isključiti, kaže ona. Ostaje nam da se pribojavamo da će demonstracija upotrebe plavo-žutih zaštitnih odela biti demonstrirana i u drugim nemačkim gradovima.
Frankfurtski aerodrom – važno evropsko čvorište za mnoge putnike, koji pristižu iz svih krajeva sveta. Mnogi se zbog toga pribojavaju smrtonosne bolesti. Ali da li je strah od ebole i epidemije u Evropi opravdan? (17.10.2014)
Sirotište Sveti Martin u Port Loku je poznato u Sijera Leoneu. Od kako je izbila epidemija ebole, nalazi se pod karantinom. Već dve nedelje je ovde 61 dete – kao u zatvoru. Kruže glasine da imaju ebolu. (15.10.2014)
Amerikanka Nensi Vrajtbol je kao misionarka boravila u Liberiji gde je obolela od ebole. Preživela je, ali jedva. Zna kako se osećaju pacijenti kada ni porodice ne žele da im budu u blizini, kaže u razgovoru za DW. (11.10.2014)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17996961' lang='srb' type='mono' source='https://www.dw.com/sr/sr/priča-se-da-imaju-ebolu/a-17996961' term='ebola'>
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17995472' lang='srb' type='mono' source='https://www.dw.com/sr/sr/protiv-ebole-se-ne-može-volonterski/a-17995472' term='ebola'>
DW: Nakon što ste se uverili kakva je situacija na terenu, da li smatrate da će Misija uspeti da ispuni cilj i izleči 70 odsto inficiranih u roku od 60 dana?
Entoni Benbari: To je ključ za suzbijanje krize, ali takođe i vrlo ambiciozan cilj. Pripremamo sve što je neophodno kako bismo to i postigli uz pomoć resursa za koje verujemo da će biti dostupni, ne samo od strane UNMEER-a, već i svih ostalih partnera koji učestvuju u borbi protiv ebole.
DW: Ali nakon što ste posetili Liberiju, Gvineju i Sijera Leone, koliko ste ubeđeni da je to zaista i moguće postići?
Benbari: Ono što me je najviše potreslo je zastrašujuća situacija u kojoj se nalaze ljudi u ovim državama pogođenim ebolom. To je jako tužno i predstavlja veliku pretnju i za ljude i za ekonomiju. Međunarodna zajednica, uključujući i UNMEER, mora da pronađe način kako da okonča ovu krizu i zaustavi stradanje ljudi od ebole u ovim zemljama.
Benbari: Pomoć je potrebna odmah!
DW: Da li dobijate sve resurse koji su neophodni?
Benbari: Počeli su da pristižu. Ali ne radi se dovoljno. Potrebno nam je više zemalja koje bi učestvovale s više ljudskih resursa, jedinica za lečenje i laboratorija za testiranje. Potrebno nam je više zdravstvenih radnika, helikoptera i finansijskih sredstava za agencije za humanitarnu pomoć. I sve to nam je potrebno već danas.
DW: Sve više ljudi je pogođeno i van Afrike. Poslednji je slučaj zdravstvenog radnika u SAD. Hoće li to naterati zapadne države da odvoje više resursa za borbu protiv ebole?
Benbari: Mislim da svet već prepoznaje ebolu u zapadnoj Africi kao pretnju po živote, i to ne samo ljudi koji žive u tim zemljama, već i za region, ali i šire. Najbolji način da se zaštite sve zemlje i svi ljudi sveta jeste da se ebola zaustavi upravo tamo odakle dolazi.
DW: Zdravstveni radnici prete štrajkom u Liberiji. Kakve će to efekte imati na borbu protiv ebole?
Benbari: Potencijalni štrajk zdravstvenih radnika bi naravno mogao biti poguban po borbu protiv ebole. Ali svet mora da reaguje kako bi zaštitio i sopstvene interese. Moramo da osiguramo da oni koji rade na prvim linijama fronta budu i plaćeni za to. To je najmanje što možemo da učinimo. UNMEER će raditi veoma naporno kako bi, ne samo zdravstveni radnici, već svi oni koji rade i na sahranjivanju ili u drugim sektorima, budu plaćeni adekvatno. Misija će sarađivati s partnerima kao što su Svetska banka, vlade država i Program Ujedinjenih nacija za razvoj, kako bi osigurala da se to i desi.
U ovim oblastima su registrovani novi slupčajevi zaraze u poslednje tri sedmice
*Entoni Benbari je šef Misije Ujedinjenih nacija za brzo reagovanje protiv ebole sa sedištem u Gani. Benbari je bio angažovan u brojnim misijama UN (Tajland, Kambodža, BiH, Hrvatska) i kao asistent generalnog sekretara Bana Ki Muna. Takođe je bio savetnik za Balkan u američkom Ministarstvu odbrane.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17987970' lang='srb' type='mono' source='https://www.dw.com/sr/sr/preživela-ebolu-ipak-ću-videti-svoju-unuku/a-17987970' term='ebola'>
Nensi Vrajtbol je nedavno puštena iz bolnice u Atlanti u Sjedinjenim Američkim Državama. Lekari su je podvrgnuli terapiji, u kojoj su korišćeni još nedovoljno testirani lekovi, poput medikamenta ZMapp. Vrajtbol je ipak preživela.
DW: Kako je to izgledalo na samom početku? Kako ste se osećali?
Nensi Vrajtbol: Osećala sam se kao da sam imala malariju. Najpre sam imala samo povišenu temperaturu i nije bilo drugih simptoma. Tražila sam da mi urade test na malariju i naš doktor u misiji u Liberiji mi je saopštio da je test bio pozitivan. Otišla sam kući i uzimala lekove protiv malarije. Četiri dana sam bila kod kuće, ležala i uzimala lekove. Ipak, ni nakon par dana nisam se osećala dobro. Doktor mi je onda rekao: 'Nensi, želim da te testiram na ebolu. Ne mislim da je to ebola, jer nemaš drugih simptoma, ali hteo bih da svi budemo mirni, jer smo sve probali.' Tako su me testirali na ebolu i te večeri je stigao rezultat: bila sam pozitivna."
Nancy Writebol
Vaše stanje je postalo veoma ozbiljno. Jeste li bili pri svesti?
Vraćala sam se svesti i onda je ponovno gubila. Moj muž Dejvid mi je rekao da je bilo dana kad sam sedela na krevetu i razgovarala sa njim i nešto malo pojela. Nečeg od toga se i sećam, ali mnogo toga ne. Sećam se samo da sam mnogo spavala i sećam se kako su bili tmurni ti dani. I bila sam veoma, veoma slaba. Nisam mogla da ustane na noge, tako da su morali da mi pomognu lekari i sestre. Činilo mi se da sam svaki dan sve slabija. Bilo je veoma teško.
Kao deo terapije primili ste eksperimentalni serum ZMapp. Vi ste jedna od šest osoba koje su ga primile. Jeste li bili sigurni da želite da budete deo eksperimenta?
U početku nisam. Jer to je neproveren lek i pitali smo se, želim li da se na meni rade vrše eksperimenti? Tada sam nazvala doktora Kenta Brantlija (lekara sa kojim je boravila u Liberiji i koji je takođe oboleo od ebole, op. aut.) i htela sam da saznam više o tom leku, jer je on stručnjak za ebolu. I onda sam ga pitala: 'Hoćeš li ti uzeti taj lek?', a on mi je odgovorio 'nisam siguran da hoću'. Onda sam ja na to rekla: 'Ako ga ti nećeš uzeti, onda ga neću ni ja.' Mislim da sam se u tom trenutku čudila, u redu, tu je eksperimentalni lek, ali niko ne želi da ga uzima. Kakve će biti posledice? Ali onda sam došla do stupnja kad sam mislila, ako ga uzmem i bude mi bolje, to će biti odlično. A ako ga uzmem i ne preživim, i to će biti u redu jer možda ipak neću preživeti ebolu bez njega. Misli vam se stalno vrte u tim dilemama šta bi se moglo dogoditi.
Početkom avgusta ste privatnim avionom prebačeni u Sjedinjene Države na lečenje u klinici Emory u Atlanti. Čega se sećate sa tog puta?
Kad su me stavili u avion i kad sam se oprostila od muža, pitala sam se hoću li ga ikad više videti. Bila sam veoma, veoma bolesna i ne znam jesu li i doktori mislili da ću preživeti putovanje. Sećam se lekara i sestara, koji su se brinuli za mene i koji su me smestili u avion. Njihova požrtvovanost i pažnja za mene je bila stvarno draga. Pre nego što su me zavezali za krevet pre poletanja, doktor je stavio ruke oko mog lica i rekao mi: 'Nensi, vodimo te kući. Dobro ćemo se brinuti za tebe.' Za vreme leta se sećam da sam bila veoma žedna, dehidrirala sam. Sećam se i sletanja na par mesta. Dolazili su mi i objašnjavali: 'Sada ćemo da sletimo, bićemo tamo nekoliko minuta i onda nastavljamo put'. Ne sećam se da su mi rekli da smo stigli u Atlantu, ali sećam se nekih stanica na tom putu. Onda su mi rekli: Više nismo daleko od Atlante, samo još malo.' To je sve čega se sećam. Mislim da sam na tom letu bila prilično van sebe.
Na kraju ste se ipak počeli da oporavljate...
Sećam se tog dana kad je doktor došao i rekao: 'Nensi, uspela si!' I rekao mi je, preživećeš! Sećam se da mi je rekao kako je deo testova negativan na ebolu. Ja sam samo mogla da kaže 'hvala Bogu!' To je bilo uzbudljivo vreme, znam da sam razmišljala: 'ipak ću držati svoju novu unuku u rukama'. Bili su to stvarno radosni trenuci, ta izvesnost da ću preživeti i da ću opet videti našu decu i Dejvida. Potpuno se promeni način razmišljanja o stvarima i ljudima i svemu onome što činite u životu. Bila sam veoma zahvalna. I znam da, makar i da je to bio taj novi lek ZMapp, ali i ta sva medicinska njega, sve te transfuzije krvi, sve te dobre stvari kojim nam Bog pomaže da je spasen moj život - veoma sam zahvalna zbog toga.
Da li ste nekog zarazili nakon što se vaš život vratio u normalu?
Bilo je ljudi koji su me prepoznali i dizali su ruke, ne želeći da im priđem blizu. Prvi put kad mi se to dogodilo bila sam zaprepašćena. Drugi put kad se to ponovilo, setila sam se sve naše braće i sestara u Liberiji prema kojima se odnose na isti način. Posebno osoblje u bolnicama čije im porodice onda kažu, ne vraćaj se kući, ostani negde drugde. Ili momčad za zakopavanje mrtvih u Africi. Njihove porodice ih ne žele kod kuće, jer se svi boje zaraze.
Kao osoba koja je preživela zarazu ebolom, imate određenu otpornost na taj virus. Mislite li da ćete se vratiti u Liberiju i dalje pomagati tim ljudima?
To ne znači da sam sposobna da se vratim. Lekari su mi rekli da ako se vratim, ipak treba da nosim zaštitnu opremu od zaraze što je izuzetno važno. Doktori ne znaju koliko će dugo trajati otpornost niti kako će snažan biti imunitet. Mislim da je važno da se vratim, ali mislim da je veoma važno i da delujem odavde. Da budem u poziciji da govorim ljudima i skrenem pažnju na ono što se događa na zapadu Afrike. Da konačno bude pronađena vakcina, da se skupi novac za pronalazak leka. I da tako, kad ebola ponovo počne da se širi, bude stvarne pomoći za Afriku.
Vaš komentar?
U Nemačku je danas stigla i treća osoba zaražena ebolom. U Španiji je sedmoro u karantinu. Stručnjaci kažu da je rizik od epidemije u Evropi mali i da se treba koncentrisati na pomoć Africi - na izvoru zaraze. (09.10.2014)
Prvi slučaj ebole u SAD privlači pažnju svetskih medija iako leglo zaraze ostaje u Zapadnoj Africi. Taj virus je već odneo živote nekoliko Evropljana. Koliko je opravdan strah od tog smrtonosnog virusa u Evropi? (02.10.2014)
Margret Gierats Nimene, direktorka male bolnice u Liberiji, izgubila je troje svojih radnika – umrli su od ebole. Uprkos tome, bolnica je ponovo otvorena jer je ljudima potrebna pomoć. Lekari su rešeni da tu pomoć pruže. (20.09.2014)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17984722' lang='srb' type='mono' source='https://www.dw.com/sr/sr/ebola-ne-paničiti-nego-pomoći-africi/a-17984722' term='ebola'>
Specijalni avion sa pacijentom iz Zapadne Afrike, koji je oboleo od Ebole, sleteo je jutros u 5 sati na aerodrom Lajpcig/Hale. Prema podacima Ministarstva zdravlja Saksonije, pacijent je saradnik UN i treći je ebola-inficirani, koji je dopremljen u Nemačku na lečenje.
Avion tipa "Golfska struja" je prepariran tako da raspolaže izolacionom komorom za transport pacijenata zaraženih ebolom. Bolnica Sankt Georg jedna je od sedam bolnica u Nemačkoj sa specijalnim odeljenjem za visoko infektivne bolesti. Šest soba u toj bolnici za infektivne bolesti i tropsku medicinu, ispunjava najstrože zahteve karantina.
Jedan zaraženi lekar iz Ugande trenutno se nalazi u Frankfurtu na Majni, dok je jedna osoba iz Senegala, posle pet nedelja tretmana, kao zdrava otpuštena iz bolnice u Hamburgu.
Sedam slučajeva u Španiji
Romero
U glavnom gradu Španije, Madridu, u karantinu se nalazi sedam ljudi. Bolnica Karlos III je saopštila da su u izolaciji tri nova pacijenta, dva lekara i jedan medicinski tehničar. Ovaj poslednji ima tipične simptome ebole i imao je kontakt sa dva preminula misionara, kao i medicinska sestra Tereza Romero, koja je obolela od ebole.
Tereza Romero je prva osoba koja se zarazila ebolom van Afrike. Ona se nekoliko dana loše osećala dok joj je temperatura rasla. Tek kada je temperatura porasla na 38 stepeni, lekari su je primili u bolnicu. Posumnjala je da ima ebolu tek kada je primetila da se lekari jedva usuđuju da uđu njenu sobu, a da je dijagonoza - ebola utvrđena, saznala je preko medija, javlja Rojters.
Italija: za sada samo lažne uzbune
Demonstracije u Španiji
Sumnjivih slučajeva bilo je i u Italiji, skoro svake sedmice, ali je do sada uvek bilo reči o lažnoj uzbuni. Ipak, populistički političari pokušavaju od epidemije da izvuku korist i šire strah, govoreći da bi desetine hiljada migranata koji dolaze preko mora, mogli da prenesu ebolu u Evropu.
Saverio Belici iz Lekara bez granica, koji je i sam nekoliko puta radio u pogođenim oblastima u zapadnoj Africi, kaže da je to glupost: "Što se tiče imigranata, prema mom mišljenju je rizik nula. Ljudi koji dolaze na obalu južne Italije, na putu su najmanje godinu dana, ponekad i više. Oni su odavno otišli iz zemalja u kojima hara ebola. Ako je neko zaražen, posle deset dana dobija simptome i ako se ne leči, umire posle dve tri nedelje, u 90 odsto slučajeva. Zbog toga imigranti koji dolaze morskim putem nisu opasni.“
Mnogo veća je verovatnoća da osoba zaražena ebolom stigne avionom. Zbog toga su zdravstvene vlasti u Italiji na oprezu. Postoje planovi za vanredne situacije, specijalne bolnice se pripremaju, a na velikim aerodromima postoje karantini.
Evropa ne treba da se plaši već da pomogne Africi
Izolovani prvi pacijenti i oni za koje sumnja da su zaraženi ebolom
"Evropa bi, umesto što širi strah od širenja ebole kod kuće, trebalo više da se angažuje u borbi protiv ebole u Africi. Zemlje koje su pogođene ebolom, i onako su veoma slabe: nemaju medicinsko osoblje, a ako ga imaju, onda premalo i loše obučeno. Evropa se mora uključiti u zajedničku borbu protiv ebole", samatra epidemiolog, Belici.
Jer, stručnjaci smatraju da je skoro neverovatno da u Evropi dođe do masovnog širenja bolesti. U pogođenim oblastima Zapadne Afrike, međutim, situacija izgleda sasvim drugačije.
U međuvremenu, nemački Crveni krst (DRK) je saopštio da nema dovoljno kvalifikovanih dobrovoljaca za slanje u oblasti u zapadnoj Africi u kojima vlada epidemija ebole. Prema pisanju tabloida Bild, predsednik Crvenog krsta Rudolf Zajters kaže da je bilo mnogo zahteva, ali "mi smo još uvek daleko od dovoljnog broja kandidata koji dolaze u obzir."
Do sada je DRK dobio 1.459 zahteva, ali kriterijume ispunjava samo 97 kandidata, objasnio je Zajters. Traže se lekari, babice, fizioterapeuti, medicinsko osoblje, farmaceuti, laboratorijski tehničari i stručnjaci za rentgen, koji veoma dobro govore engleski i čije opšte stanje dozvoljava da budu poslati u misiju u tropske predele.
Strožije kontrole na aerodromima u SAD
Prvi slučaj ebole u SAD privlači pažnju svetskih medija iako leglo zaraze ostaje u Zapadnoj Africi. Taj virus je već odneo živote nekoliko Evropljana. Koliko je opravdan strah od tog smrtonosnog virusa u Evropi? (02.10.2014)
Sjedinjene Američke Države su u međuvremenu preduzele dalje mere protiv epidemije ebole. Odeljenje za unutrašnju bezbednost naredio je strože kontrole na pet glavnih aerodroma za putnike iz Liberije, Sijera Leonea i Gvineje. Mere će početi da se primenjuju ovog vikenda na aerodromu Džon F. Kenedi u Njujorku, a potom slede Nevark, Vašington, Čikago i Atlanta.
Prema procenama zdravstvenih vlasti CDC, na ove aerodrome sleće oko 95 odsto putnika iz pomenutih zemalja zapadne Afrike pogođenih ebolom. Šef CDC Tom Mir kaže da je reč oko 150 putnika dnevno, čija se telesna temperatura skenira, prenosi ARD.
Prethodno je saopšteno da je umro prvi pacijent kojem je ebola dijagnostikovana u Sjedinjenim Državama. 42-godišnji Tomas Erik Dankan zarazio se u rodnoj Liberiji i u septembru je doputovao u Teksas, da poseti svoju porodicu.
Prezbiterijanska bolnica u kojoj je Dankan lečen, primila je novog pacijenta sa mogućim simptomima ebole. Pacijent je naveo da je bio u stanu u kojem je Dankan boravio pre nego što je došao u bolnicu. Predstavnik šerifa je izjavio da je bio u kontaktu sa članovima Dankanove porodice.
Amerika šalje vojnike
Sjedinjene Države takođe pojačavaju borbu protiv epidemije ebole u zapadnoj Africi šaljući tamo stotinu marinaca. Pentagon je juče saopštio da su vojnici, prethodno stacionirani u Španiji sada prebačeni u Liberiju. Marinci se danas očekuju na svojoj novoj lokaciji gde će podržati snabdevanje, dok taj zadatak ne preuzmu druge jedinice američke vojske. Opremljeni su sa dva transportna aviona i četiri specijalna aviona tipa Osprej koji svojim rotorima, mogu da poleću i sleću, horizotalno, bez piste - kao helikopteri.
Do sada je na suzbijanju ebole u zapadnoj Africi stacionirano oko 350 američkih vojnika. U narednim nedeljama se očekuje da broj vojnika dostigne 4.000. Jedinice imaju zadatak da izgrade bolnice i obezbeđuju snabdevanje humanitarnom robom.
"Naša vojska gradi infrastrukturu koja faktički ne postoji, da organizuje prevoz osoblja i opreme i potrošnog materijala", rekao je u sredu američki predsednik Barak Obama nakon razgovora sa visokim vojnim zvaničnicima u Pentagonu. Sjedinjene Države imaju "jedinstvene sposobnosti" da pomognu pogođenim zemljama u borbi protiv ebole.
21 dan neizvesnosti
Virus ebola jedan jeod najopasnijih patogena na svetu. Prema podacima Svetske zdravstvene organizacije (SZO), aktuelna epidemija u zapadnoj Africi posebno pogađa zemlje kao što Gvineja, Liberija i Sijera Leone. Do sada je u ove tri zemlje od ebole umrlo više od 3.850 ljudi. Inkubacija ebole traje maksimalno 21 dan, što znači da može da potraje tri sedmice dok ne izbije bolest.
Prvi slučaj ebole u SAD privlači pažnju svetskih medija iako leglo zaraze ostaje u Zapadnoj Africi. Taj virus je već odneo živote nekoliko Evropljana. Koliko je opravdan strah od tog smrtonosnog virusa u Evropi? (02.10.2014)
Prvi slučaj ebole u SAD privlači pažnju svetskih medija iako leglo zaraze ostaje u Zapadnoj Africi. Taj virus je već odneo živote nekoliko Evropljana. Koliko je opravdan strah od tog smrtonosnog virusa u Evropi? (02.10.2014)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17982024' lang='srb' type='mono' source='https://www.dw.com/sr/sr/bolest-siromašnih-afrikanaca-u-evropi/a-17982024' term='ebola'>
Nakon što je u ponedeljak odjeknula vest da su četiri osobe u Španiji, uključujući i jednu medicinsku sestru (koja je unela virus u zemlju), zaražene ebolom, u Evropi raste strah od moguće epidemije. Medicinska sestra je navodno lečila španskog sveštenika Migela Paharesa (75), koji je bio zaražen virusom ebole u Liberiji (preminuo 12. avgusta), kao i Manuela Garsija Vijeha (69), vraćenog iz Sijera Leonea u Španiju (preminuo 25. septembra). U međuvremenu su sve četiri zaražene osobe hospitalizovane, uključujući i supruga obolele bolničarke. Pacijentkinja je, kako navode nadležni u Madridu, podvrgnuta terapiji u kojoj se koriste antitela prethodno zaraženih pacijenata.
„Alarm za ebolu u Evropi? Kada je do epidemije došlo u zapadnoj Africi, na širenje fatalnog virusa gledalo se kao na pošast siromašnih i zaboravljenih na Crnom kontinentu“, primećuje Hanoveriše algemajne cajtung. „Ebola je na potpuno sablasan način dokumentovala dvoklasni medicinski sistem u svetu. Gotovo su nikakve šanse za preživljavanje među Afrikancima i izuzetno visoki medicinski standardi u industrijalizovanom svetu. Ipak, nema razloga za paniku. Masovno širenje je na Zapadu teško zamislivo. Ali je zato situacija u državama zapadne Afrike katastrofalna. Zato bi španski slučaj trebalo da nas podstakne na razmišljanje. Imuni sistem Zapada, morao bi da obuhvati i Afriku.“
O tome da je ebola stigla u Evropu i da se starim kontinentom širi panika, piše i berlinski Velt. „Može li se i u Evropi dogoditi ono što se desilo u Dalasu? Jedan putnik je bez simptoma uneo ebolu? Može li se virus pacijenta, uprkos visokim merama bezbednosti, preneti na lekare i medicinsko osoblje? Da li to predstavlja opasnost za sve nas?“, pita se autor komentara i nudi krajnje jednostavan odgovor: „Gde god može doći do nekih propusta i greške, odgovor je potvrdan. Moguće je da će ebola stići i do Nemačke. Naše društvo je prilično mobilno, a virusi ne mogu biti blokirani na graničnim prelazima. Rizik je mali, ali ipak postoji. Naravno da su zdravstveni sistemi na Zapadu znatno bolji nego u Africi. Epidemija razmera do koje je tamo došlo, teško da bi u Evropi bila moguća.“
„Žalosno je što je ebola morala i zvanično da postane realna pretnja za industrijalizovane zemlje, kako bi se međunarodna humanitarna mašinerija uopšte pokrenula. Za to je doduše donekle kasno, ali dobro je da su se stvari pomerile. Jer moguće je da se hiljadama ljudi moglo pomoći i da bi i danas bili među živima – da je reakcija došla na vreme“, piše Mitelbajeriše cajtung iz Regensburga i dodaje: „Borba protiv podmukle bolesti biće još teža i zamornija – ali ako ljudi u zapadnoj Africi više ne budu bili prepušteni sami sebi, borba će uspeti.“
Karantin u američkom Dalasu
„Izgleda da svest o ovoj bolesti još uvek nije dovoljno razvijena. Uostalom, kako bi se drugačije mogla objasniti činjenica da je inficirana medicinska sestra iz Španije imala kontakt sa toliko ljudi? To je alarmantno, jer nagoveštava problem nekontrolisanog dolaska potencijalnih nosilaca virusa u Evropu“, upozorava Minhnener merkur. „Nemoguće je Afriku odseći od ostatka sveta. Čak i u slučaju najoštriji mera kontrole, ne može biti sprečeno svako unošenje virusa. Možemo se jedino nadati da ebola neće stići do ilegalnih ruta afričkih izbeglica. Virus se može pobediti samo tamo odakle potiče, što je gotovo nemoguća misija, s obzirom na katastrofalne higijenske uslove i nedostatak terapije. Ebola je već dostigla dimenzije međunarodne krize, što zahteva i adekvatnu reakciju – neku vrstu objave rata virusu od strane industrijalizovanih zemalja.“
„I u Africi postoje države u kojima je bolest pod kontrolom. Na primer u Nigeriji. Za zdravstveni sistem u toj zemlji bi se moglo reći da je stabilan“, primećuje Merkiše algemajne iz Potsdama. „S druge strane u državama zapadne Afrike medicinska snabdevenost, uključujući i edukativne i preventivne mere – ravna je nuli. Upravo je to razlog zbog kojeg bi povodom unošenja virusa ebole u Španiju trebalo dobro razmisliti. Najvažnije da se bolest podvede pod kontrolu tamo gde je i izbila. Drugim rečima, razvijene zemlje bi trebalo da porazmisle o osnivanju medicinske trupe za hitne intervencije, koja bi delovala na terenu pod okriljem Svetske zdravstvene organizacije. U Americi tako nešto već postoji. S one stane Atlantika su već odavno shvatili da je borba protiv bolesti nerazdvojivi deo bezbednosne politike“, zaključuje list.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Bliže se parlamentarni izbori u Srbiji, a opozicija je podeljena po pitanju učešća.
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17970096' lang='srb' type='mono' source='https://www.dw.com/sr/sr/koliko-je-evropa-ugrožena-zbog-ebole/a-17970096' term='ebola'>
Epidemija ebole ostaće van Evrope, siguran je doktor Jonas Šmit-Hanazit iz instituta „Bernhart Noht“ u Hamburgu: „Možda će biti 'uvoznih' slučajeva, ali naravno da neće biti zaraze kao u Zapadnoj Africi. Uslovi su ovde sasvim drugačiji“, tvrdi taj ekspert za viruse.
Slučaj ebole potvrđen je u Teksasu ove nedelje, ali to se desilo pre nego što je bolest sasvim uzela maha. Pacijent se dugo nalazio u periodu inkubacije. Kod ebole, period od infekcije do prvih simptoma može da potraje do 21 dan.
„Zbog toga je taj pacijent prošao filtriranje. Da je teško oboleo, ne bi mogao da se ukrca na avion“, kaže Šmit-Hanazit. Naime, na mnogim afričkim zemljama putnici se testiraju na simptome kao što je groznica. „Tokom perioda inkubacije možete da letite, naravno, ali dobra stvar je to što ne možete nikoga da zarazite pre nego što zaista obolite“, objašnjava dr Šmit–Hanazit.
Dr Jonas Šmit-Hanazit, institut „Bernhart Noht“ iz Hamburga
Doduše, virus može da preživi van tela do 30 časova, ali prenosilac tog virusa mora već da pati od bolesti. Tek kod sasvim obolelih osoba, virus se izlučuje i dospeva u telesne tečnosti u značajnim količinama, objašnjava stručnjak iz Hamburga.
Preventiva je delotvorna
Ebola se ne prenosi vazduhom i nema naznaka da će se to promeniti: „Virusi stalno mutiraju i to ne mora da vodi bilo čemu. Možda bi moglo da se desi da se produži period inkubacije ili da se poveća ili smanji stopa smrtnosti“, kaže doktor Šmit-Hanazit. Iznenadno mutiranje ebole u oblik koji može da se prenosi vazduhom bilo bi veoma neoubičajeno i rizik za to izuzetno je mali, podvlači taj stručnjak: „To je kao da kad biste pokušali da tenk prepravite u avion.“
Otkako je u Zapadnoj Africi izbila epidemija ebole, stručnjaci u Nemačkoj vrše višestruka testiranja. Među njima su i koordinisane vežbe različitih zdravstvenih institucija. Laboratorije i specijalizovani centri za lečenje zajedno formiraju mrežu koja pokriva čitavu Nemačku. „Kada bi pacijent oboleo u Mihnenu ili u Frankfurtu, odmah bi ga stavili u karantin. To je temeljno uvežbano“, kaže Šmit-Hanazit. Rizik od zaraze je mali i u drugim evropskim zemljama: širenje ebole može se ograničiti ili sasvim sprečiti uobičajenim merama predostrožnosti kao što su medicinske rukavice i maske, pranje ruku i dezinfekcija.
Običaji pri sahrani – faktor rizika
Situacija u Zapadnoj Afirici ne može se uporediti sa Amerikom i Evropom, ističe ekert instituta „Bernard Noht“. „Morali bismo da imamo građanski rat koji je do temelja uništio naše zdravstvo, morali bi smo da peremo naše mrtvace i da ih ljubimo“, kaže Šmit-Hanazit. Upravi takvi običaji čine situaciju u Africi toliko teškom.
Drugim rečima, treba izbegavati bliski kontakt sa telesnim tečnostima obolele osobe ili telom preminulog bolesnika. Iako se pokojnici tretiraju na sličan način i u pojedinim krajevima Evrope, Šmit-Hanazit ima poverenja u medicinske institucije Starog kontinenta. „Ovde u Nemačkoj neće biti zaraze. Znali smo da može da se desi da pojedinačni slučajevi dospeju u Ameriku ili u Evropu, ali svi su dobro pripremljeni za to.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17956973' lang='srb' type='mono' source='https://www.dw.com/sr/sr/bundesver-u-borbi-protiv-ebole/a-17956973' term='ebola'>
Narednik Jerg Maj u epidemiji ebole vidi opasnost za čitav svet. Taj 33-godišnjak radi u centralnoj bolnici Bundesvera u Koblencu i jedan je od 2.000 dobrovoljaca koji se odazvao pozivu nemačke ministarke odbrane Ursule fon der Lajen da se u Zapadnoj Africi priključi borbi protiv ebole. „Ukoliko postoji šansa da se epidemija suzbije, rado ću učestvovati u misiji“, kaže Maj.
Oficir podseća na katastrofu sa cunamijem iz 2004. godine i naglašava: „Često smo kao vojnici pružali humanitarnu pomoć“. O tome govori i pukovnik doktor Johanes Bakus iz komande sanitetske službe. Za šefa misije-ebola, i kod ove epidemije radi se o „vanrednom stanju“ sa velikim izazovima. Zato raduje tako dobar odziv. Mnogi vojnici, rezervisti i civilni radnici Bundesvera iz svih oblasti, kao i mnogi dobrovoljci-civili, prijavili su se telefonom ili elektronskim putem.
Narednik Jerg Maj jedan je od 2.000 dobrovoljaca Bundesvera
Planovi za mobilnu bolnicu u Liberiji
Zajedno sa Nemačkim crvenim krstom (DRK) i humanitarnom organizacijom Technisches Hilfswerk (THW) planira se otvaranje mobilne bolnice sa 300 kreveta. Planira se angažman u Liberiji, kaže Bakus, gde je zbog širenja ebole državni zdravstveni sistem potpuno paralizovan. Još bi trebalo da odluči da li će nemačka misija biti koncentrisana na lečenje i negu obolelih od ebole ili na pružanje osnovnih medicinskih usluga. Počinje uspostavljanje vazdušne mreže od Dakara u Senegalu, ka liberijskoj Monroviji, kako bi se u zemlju prebacili oprema i osoblje.
Kod dobrovoljaca za rad u mobilnim bolnicama trenutno se proverava kakve kvalifikacije i iskustva imaju i da li su sposobni za taj posao. Nakon što se tim izabere, predstoji obuka za misiju, objašnjava vojni lekar. Zdravstvenim radnicima će biti potrebno nedelju dana, a dobrovoljcima bez medicinskog iskustva nešto više vremena.
Dr Petar Like i dr Johanes Bakus
Ali i dobrovoljci bez iskustva su dobrodošli, ističe šef misije Johanes Bakus i kao primer navodi „osobe koje imaju iskustva sa negom članova porodice.“ Zapravo se kod nege obolelih od ebole radi o jednostavnim poslovima kao kod kućne nege. Naravno potrebne su i stručne snage, koje znaju da procene situaciju i daju uputstva za rad.
Suzbijanje je moguće, ali „sve teže“
Bundesver od aprila prati situaciju sa ebolom, kaže pukovnik doktor Bakus. Bundesverov institut za mikrobilogiju razvio je mobilne laboratorije za dijagnostiku i obučavao afričke i evropske naučnike za njihovo korišćenje. Tri laboratorije su deo misije Evropske unije u Gvineji.
Bundesver ima oko dvadeset stručnjaka za tropske bolesti, kaže vojni lekar Petar Like. Proteklih godine već se stotinu ljudi kvalifikovalo za negu obolelih od ebole. To školovanje sada bi trebalo proširiti. Bundesverov doktor Like je uveren, da je ebolu još uvek moguće suzbiti u okviru velike međunarodne akcije, ali da to postaje „sve teže“.
U slučaju da bude angažovan u Zapadnoj Africi i sanitetski radnik Bundesvera Jerg Maj trebalo bi još jednom da osveži znanje o upotrebi zaštitnih odela i dezinfekciji. I njegova žena radi za Bundesver. Ona je lekarka i dobro razume njegovu odluku. Maj želi da preuzme obavezu, jer je školovan za ophođenje sa infekcionim bolestima, kao i za mere evakuacije. Iskustvo je proširio i tokom angažmana na Kosovu.
Dr Bernhard Rafel može da pomogne u dijagnostici sumnjivih uzoraka
Garancija sigurnosti i povratka u slučaju infekcije
Misiji u Zapadnoj Africi priključiće se i vojni lekar Bernhard Rafel. On je laboratorijski lekar i može da pomogne u dijagnostici sumnjivih uzoraka. Rafel polazi od toga da je za suzbijanje ove epidemije potreban duži angažman. Lekar sa iskustvom sa Afričkog roga, iz Avganistana, i sa Balkana želi da probudi poverenje kolega za misiju u Zapadnoj Africi.
Refela ne plaši to što je u područjima ebole već bilo nasilja nad dobrovoljcima i kaže da će biti „sprovedene mere za zaštitu objekata za negu bolesnika“. To je i ministarka odbrane Ursula fon der Lajen zagarantovala vojnicima, kao i to da će, u slučaju da se neki od njih zaraze virusom ebole, moći da se vrate u Nemačku. „Važan signal za dobrovoljce“, naglašava šef misije Johanes Bakus i dodaje da je važno da svako od njih zna: „Ukoliko mi se nešto desi, pomoći će mi sanitetska služba na terenu i vratiće me nazad.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17949960' lang='srb' type='mono' source='https://www.dw.com/sr/sr/ebola-bolest-siromaštva-i-štednje/a-17949960' term='ebola'>
„Pomagači moraju da bespomoćno gledaju kako se ebola eksplozivno širi“, piše list Vestfalen blat: „Pre svega u siromašnim zemljama Liberiji i Sijera Leoneu pomoći jednostavno nema dovoljno. Ambulantne stanice koje po zapadnim merilima ionako ne mogu da se nazovu klinikama – prepune su. Pred njihovim vratima se gomilaju inficirani ljudi; mnogi umiru u mukama. Jer, ne nedostaju samo prostorije. Nema ni novca za lekove. Nema zaštitne odeće. Sve jasnije izbija na videlo da je zapadni svet potcenio ovu epidemiju ebole. U prošlosti su to bile prostorno i vremenski ograničene epidemije sa relativno malim brojem žrtava. Sada je ta bolest pogodila i region u kome je ranije nije bilo. Zbog neznanja, siromaštva i ukorenjene tradicije, virus se veoma brzo širi. Samo bi jedna velika i bogato finansirana akcija mogla da pomogne odupiranju katastrofi. No, Zapadna Afrika i tamošnji ljudi sa svojim problemima kao da su previše udaljeni.“
Miteldojče cajtung smatra da je „to što Zapad sada odlučno preduzima mere – neophodno. To je zapovest ljudskosti. Pogođene zemlje ne mogu da se same rvu sa situacijom. Nemačka mora da preuzme veću međunarodnu odgovornost – to odgovara i retorici vlade. A pre svega je u interesu Zapada. Ako se zaraza i dalje bude širila, humanitarni troškovi će biti sve veći. Stručnjaci ne isključuju mogućnost da virus mutira i jednog dana ugrozi i Evropu. Što manje Zapad danas pomaže, tim više će morati da pomaže sutra. To je brutalni nauk krize – i pravi primer globalizacije.“
List Handelsblat prenosi da je zbog „premalo medicinskog osoblja, premalo bolesničkih kreveta i preopterećenog zdravstva u pogođenim zemljama, situacija u zemljama pogođenim zarazom - katastrofalna. A biće i gore. Već sada moramo računati sa hiljadama inficiranih nedeljno. Do početka novembra bi moglo biti zaraženo više od 20.000 ljudi – piše u studiji Svetske zdravstvene organizacije i londonskog Imperijalnog koledža. […] I dok je nad epidemijom u Nigeriji i Senegalu uspostavljena kontrola, u Gvineji, Liberiji i Sijera Leoneu je stanje potpuno haotično. […] To što se ebola tako brzo širi, prema mišljenju istraživača, nije posledica biološkog sastava njenog izazivača. Za to je, smatraju oni, kriva zapravo prekogranična razmena ljudi kao i loše stanje zdravstvenih sistema u najteže pogođenim zemljama.“
Zidojče cajtung piše da je ova epidemija „račun za apsurdnu štednju“ i podseća da je organizacija „Lekari bez granica“ još na proleće upozorila da je zaraza van kontrole. I pored toga, Svetska zdravstvena organizacija je tek početkom avgusta proglasila međunarodnu kriznu situaciju a mobilizacija međunarodnih pomagača za pogođene zemlje Zapadne Afrike se dugo posle toga odvijala vrlo sporo. „Ne mogu sve katastrofe da se izbegnu, i nije Svetska zdravstvena organizacija jedina koja je dugo potcenjivala razmere ove zaraze. No, činjenica da je ona poprimila takve razmere, posledica je davno poznatih slabosti organizacija UN koje se bave zdravljem. Poziv upomoć generalne direktorke SZO Margaret Čen – koja je upozorila da su toj organizaciji potrebne hitne reforme – upućen je pre tri godine. Ali, tekući proces reforme te organizacije je farsa i baš kao i reakcija na ebolu zaslužuje etiketu na kojoj piše: premalo – prekasno. SZO danas više nego ikada zavisi od ažurnosti zemalja koje uplaćuju doprinos, kao i od privatnih donatora poput Fondacije Bila i Melinde Gejts. To se negativno odrazilo na nezavisnost organizacije i na njenu sposobnost da se pouzdano bavi svojim osnovnim zadacima.“
„Treba reći i da u osnovne zadatke SZO ne spadaju operativne krizne intervencije. To bi probilo njen budžet koji trenutno iznosi 1,5 milijardu evra godišnje. SZO je agencija koja postavlja norme i savetuje svet. Ona izdaje preporuke – od planova vakcinisanja, preko dojenja dece, pa sve do zdravlja na radnom mestu. Te preporuke odražavaju međunarodni konsenzus stručnjaka visokog ranga; koriste ih kako vlade pojedinih država tako i međunarodne organizacije.“
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Bliže se parlamentarni izbori u Srbiji, a opozicija je podeljena po pitanju učešća.
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17949334' lang='srb' type='mono' source='https://www.dw.com/sr/sr/veliki-krizni-susret/a-17949334' term='ebola'>
Za šefa nemačke diplomatije, Frank-Valtera Štajnmajera jedno od najvažnijih gorućih pitanja u nedelji zasedanja Generalne skupštine UN (GS UN), biće „podrška novoj iračkoj vladi i ispravljanje greške iz prošlosti“. Nemački ministar se istovremeno nada će prilikom formiranja nove vlade predstavnici svih regiona i religija imati svoje zastupnike u novom kabinetu. Cilj je da se omogući gubitak podrške na koju ISIS očigledno i dalje može da računa, posebno među iračkim građanima, koji su razočarani rezultatima rada prethodne vlasti.
Štajnmajer namerava da odigra aktivnu ulogu tokom boravka u Njujorku i u pogledu „sprovođenja odgovarajućih mera protiv islamističkog terorizma poput ISIS-a“. U tom pogledu, on će istaći ulogu Nemačke – posebno u kontekstu isporuke nemačkog oružja kurdskim borcima u Iraku.
Heder Konli očekuje da će Vašington uvideti težinu odluke o dopremanju oružja Pešmergi, „koja je za Berlin bila veliki spoljnopolitički izazov“. Saradnica vašingtonskog Trusta mozgova, nemačkog porekla, inače ekspertkinja Centra za strateške i međunarodne studije, u razgovoru za DW, navodi da ne očekuje da će biti dodatnih očekivanja od Nemačke.
Nemački vojnici protiv IS?
Da li Nemačka mora više da se angažuje u borbi protiv IS?
Ipak, u Vašingtonu se mogu čuti i drugačije procene: jer je DW iz više izvora dobio informaciju da SAD imaju još neka očekivanja od Nemačke. Srednjoročno bi se moglo naslutiti da će Obamina administracija od Berlina zatražiti da se vojno angažuje u vazdušnim udarima protiv boraca Islamske Države. Nije isključeno da bi u slučajno kopnene intervencije američkih specijalaca, Vašington očekivao i učešće Bundesverovih vojnika. Drugim rečima, vrlo je moguće da će Štajmajer tokom boravka u Njujorku biti suočen sa novim očekivanjima Sjedinjenih Američkih Država.
Napredak milicije IS na severu Sirije i nalet izbeglica, pre svega Kurda u Turskoj, ne idu na ruku vladi u Berlinu. Odbijanje učešća u vojnim intervencijama postaje sve teže.
Istovremeno, američka vlada će po svemu sudeći iskoristiti priliku da se tokom zasedanja GS UN založi za veću podršku anti-IS koaliciji, smatra Heder Konli. U međuvremenu su svi pogledi uprti u Baraka Obamu, jer će, kako se očekuje u sredu, 24. septembra, predsedavati sednici Saveta bezbednosti UN lično.
Rezolucija protiv ekstremista
Najavljena je mogućnost usvajanja rezolucije, koja bi obavezala sve države članice UN, na nacionalnom nivou da usvoje odgovarajuće zakone, kojim bi sankcionisanje tzv. stranih boraca, bilo moguće. Jer u Siriji i Iraku se trenutno nalazi više od 15.000 boraca, koji su sa Zapada otišli da se bore na strani ekstremista. Njujork tajm tvrdi da je više od 2.000 njih došlo iz Evrope (od toga nekoliko stotina iz Nemačke).
Obama ostaje dosledan u borbi protiv ekstremista
Rezolucija čije usvajanja zagovara SAD, po prvi put bi mogla da dovede do sprovođenja usklađenih mera protiv regrutacije boraca iz kojih stoje terorističke organizacije, na međunarodnom nivou. Rezolucija bi bila pravno obavezujuća, iako više stručnjaka tvrdi da bi njena primena na nacionalnom nivou mogla biti previše slaba.
Upravo je to momenat, kada bi Nemci mogli ući u igru. Nemačka je važan saveznik u političkoj legitimizaciji američkih diplomatski napora na Bliskom istoku, smatra Džeremi Šapiro, saradnik Brukings instituta. Zbog svog „ne“ vojnoj intervenciji u Libiji i ratu u Iraku, Berlin uživa izvesni međunarodni kredibilitet. „SAD će od Nemačke zahtevati maksimalnu političku i retoričku podršku“, uveren je Šapiro.
Druga žarišta
Osim intervencije protiv boraca „Islamske države“ i krize na istoku Ukrajine, poslednjih sedmica je sve više u fokusu svetske javnosti i širenje virusa ebole. Ta tema će se nesumnjivo naći među najvažnijim tokom predstojećeg zasedanja Generalne skupštine UN. „Sada je važno da se na međunarodnom nivou sprovedu mere, koje će ugroženim državama, Liberiji, Sijera Leoneu i Gvineji, pomoći da se izbore sa ovom strašnom bolešću“, rekao je pored ostalog ministar Štajnmajer. „To znači da bi zemlje na severu kontinenta, koje su medicinski bolje opremljene, od onih na jugu, morale dodatno da se angažuju.“ On pri tome prvenstveno misli na opremanje afričkih suseda na jugu, neophodnim lekovima i medicinskom opremom.
Epidemija ebole stavila je Zapad pred novi izazov
Pregovori sa Iranom oko spornog nuklearnog programa, i ove godine su na agendi zasedanja. Iranski diplomatski šarm se na sednicama Generalne Skupštine UN doživljava kao dolazak jeseni, kao siguran početak nove školske godine ili kao neizbežno opadanje lišća, kaže Suzan Meloni, saradnica instituta Brukings. Velika očekivanja od pre nekoliko meseci, u međuvremenu su se pretvorila strahovanja. Skoro da bi se moglo reći da je u igri sve ili ništa, dodaje Meloni.
Drugim rečima, zasedanje GS UN proćiće u raspravi o aktuelnim krizama u svetu. Teme diktiraju dnevno-političke potrebe i dešavanja. „Trenutno agendu UN prilično diktira ono što svet pokreće od danas do sutra, a manje dugoročni problem“, tvrdi Mihael Verc iz Centra za američki napredak. „To je povezano sa činjenicom da dugoročna strateška razmatranja, mnoge zemlje uvlače u rasprave, koje puno koštaju, a još ih je politički teško sprovesti.“ Isto važi i za Nemačku. „Zbog toga se nameće utisak da su se i političari od svega toga pomalo uplašili.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17938802' lang='srb' type='mono' source='https://www.dw.com/sr/sr/magneti-koji-čiste-krv/a-17938802' term='ebola'>
„Pokušali smo da oponašamo funkciju i mikrostrukturu slezine“, kaže biolog Jo H. Kang koji je napravio uređaj. „To je organ koji iz krvi stalno odstranjuje uzročnike bolesti“, kaže Kang sa bostonskog univerziteta Harvard.
Ovako izgleda uređaj 'Biomilc'
Kang i njegove kolege već su izvršili testiranje na životinjama koje su bile zaražene bakterijom staphyloccocus aureus ili esscherichia coli. Te dve bakterije kod ljudi mogu da izazovu trovanje krvi, što je opasno po život. „Uređaj, koji smo nazvali 'Biomilc' (Biomilz) iz krvi je odstranio više od 90 odsto bakterija“, izjavio je H. Kang za stručni magazin Nature Medicine. Na taj način povećana je mogućnost da zaražene životinje prežive.
Oponašanje prirode
„Biomilc“ funkcioniše na sledeći način: krv pacijenta prolazi kroz kabl brzinom i do 1,25 litara u sekundi. Krv se u kablu meša sa veoma sitnim magnetnim kuglicama s nano česticama koje su premazane proteinima koji spajaju bakterije ili otrove. Zatim se krv, nakon čišćenja, ponovo vraća u telo pacijenta.
Naučnici su prilikom testiranja uređaja koristili prirodni protein opsonin koji je deo ljudskog imunog sistema i koji se nalazi u šećeru na površini različitih vrsta bakterija, gljivica, pa čak i virusa. Pre ispitivanja, Kang i njegove kolege izvršili su manje genetske promene opsonina kako bi se on bolje „lepio“ s metalnim nano-česticama.
Delotvornost kod ebole i trovanja krvi
Pumpa ubacuje krv u uređaj za čišćenje
„Verujemo da ovaj proces može da ima veliki efekat na lečenje pacijenata koji imaju trovanje krvi“, kaže Kang. Trovanje krvi koje izazivaju bakterije, opasno je po život. Prema navodima Global Sepsis Alliance godišnje je u svetu 18 miliona ljudi pogođeno tom bolešću. Od tog broja život izgubi šest miliona ljudi. Kada bolest dođe u poodmaklu fazu, prekasno je za bilo kakvu vrsta pomoći. Naime, ostaje veoma malo vremena da se postavi dijagnoza i pronađe odgovarajući antibiotik za lečenje. Detaljno dijagnostifikovanje specifične bakterije traje, po pravilu, najmanje 24 sata.
„Pomoću 'Biomilca' možemo da ličimo pacijente i prije nego što bude poznat pravi razlog infekcije“, izjavio je za Dojče vele glavni autor studije Donald Ingber sa harvardskog instituta Wyss. To znači da bi lekari mogli da počnu da leče pacijenta bez da znaju o kom uzročniku se radi. Metode se još proveravaju, ali naučnici polaze od toga da se uređaj već može koristiti u lečenju osoba zaraženih virusom ebole. „Protein koji koristimo za povezivanje, u epruveti je povezao i virus ebole i zbog toga pretpostavljamo da se može koristiti i kod pacijenata zaraženih ebolom“, kaže Ingber.
Postoji mogućnost da je uređaj efikasan i protiv ebole
Poli Roj, biolog sa School of Hygiene and Tropical Medicine veruje da je to moguće ne samo kod ebole, nego čak i kod malarije. Međutim, Frank Brunkhorst, stručnjak za infekcije sa univerzitetske klinike u Jeni je skeptičan. On kaže da su metode, bez dodatnih dijagnostifikovanih sredstava, beskorisne. On dodaje da lekari pre lečenja pacijenta moraju da znaju šta je uzročnik bolesti i da je lečenje sa antibioticima širokog spektra koji trenutno postoje, još uvek najbolja alternativa.
Brunkhorst takođe dodaje da se uzročnik bolesti kod većine inficiranih pacijenata ne nalazi samo u krvi već i u drugim organima, kao što su pluća. „Do tamo se može doći samo uz pomoć antibiotika“, kaže Brunkhorst i dodaje da je „Biomilc“ – „interesantna, ali ne i čarobna formula“.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17936383' lang='srb' type='mono' source='https://www.dw.com/sr/sr/nemica-prkosi-eboli/a-17936383' term='ebola'>
„To je strašan gubitak za celu bolnicu“, kaže Margret Gierats Nimene duboko uzdišući. Njena bolnica je u poslednjih nekoliko nedelja izgubila troje od ukupno 25 zaposlenih, umrli su od ebole. Šest nedelja je bolnica u predgrađu Monrovije, glavnog grada Liberije, morala da bude zatvorena. Od pre nekoliko dana je ponovo otvorena, prethodno dekontaminirana i renovirana. „Potrebni smo ljudima“, kaže ona. Zahvaljujući podršci Nemačke ona može da pomogne. „To mi daje snagu da i dalje radim.“ Iz Nemačke ne stižu samo donacije za bolnicu, već odeljenje za izolaciju i jedna mrtvačka kola. „Leševi leže po ulicama i psi ih glođu“, kaže Gierats Nimene.
Ova Nemica u Liberiji je oduvek stvari uzimala u svoje ruke. Sa suprugom, lekarom iz Liberije, ona je pre skoro 30 godina osnovala Gerlib Clinic. Njihov zajednički cilj je da pomognu ljudima koji nemaju novca za zdravstvenu negu. Gierats Nimene nije završila studije medicine. Ipak, ona je sa suprugom radila u bolnici, sve do građanskog rata devedesetih godina, zbrinjavala pobunjenike i civile. Dugi niz godina, ona je pratila sudbinu građanskog rata u Liberiji iz inostranstva, osnovala udruženje za pomoć, izgubila muža, koji je poginuo u napadu dece-vojnika na bolnicu. A onda se 2006. vratila u Liberiju i dogradila bolnicu.
Ebola u bolnici
Mala bolnica isprva nije bila spremna za pacijente zaražene ebolom. Oboleli sa tipičnim simptomima upućivani su u druge centre. Sve dok se nije inficirao i jedan radnik u bolnici. Ostao je tu da leži. „Svi su bili izuzetno oprezni“, kaže Margret. Zahvaljujući humanitarnoj organizaciji Medeor koja pruža pomoć u lekovima i sanitetskom materijalu, zaposleni su dobili rukavice i maske za lice.
Međutim, pacijent za kojeg se ispostavilo da ima ebolu smešten je u karantin tek posle nekoliko dana. Odeljenje za izolaciju je bilo naime prepuno – živim i mrtvim ljudima. Pet nedelja kasnije radnik bolnice Gerlib je umro. Isto se desilo sa još dve koleginice. „Ja se ne bojim“, kaže Gierats Nimene. Bolnica je sada dobro opremljena. „Kad smo adekvatno opremljeni, možemo nešto i da postignemo“, kaže dežurni lekar Konah Dolo i dodaje: „Ovo je strašna situacija, i zbog toga što je ovu krizu tako teško razumeti. Ali zbog toga ne treba odustati.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17927232' lang='srb' type='mono' source='https://www.dw.com/sr/sr/svom-snagom-protiv-ebole/a-17927232' term='ebola'>
Naučnici i lekari nadaju se pomoći i iz Nemačke u borbi protiv ebole. Jedna mala firma iz grada Hale – Icon Genetics, razvila je ključnu komponentu za proizvodnju leka protiv ebole – Zmapp – koji još nije dobio licencu.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17919609' lang='srb' type='mono' source='https://www.dw.com/sr/sr/mutacija-virusa-ebole-posledice-nepoznate/a-17919609' term='ebola'>
Američki predsednik Barak Obama najavio je slanje američkih vojnika u zapadnu Afriku navodeći da je intervencija apsolutno neophodna. Inače, virus bi mogao da mutira i još lakše da se prenosi što bi „mogla da bude ozbiljna opasnost za SAD“.
Zaista: što virus duže kruži, više menja svoj genetski materijal. „Ako se virus prenese sa čoveka na čoveka, pod pritiskom je da se prilagodi drugoj osobi“, kaže za DW virolog Jonas Šmit-Čanasit sa instituta Bernard-Noht u Hambrugu. On dodaje da “jedna jedina promena genetskog nasleđa može imati velike posledice“.
Mutacija može da poveća infektivnost virusa, može takođe dovesti do toga da bolest ranije izbije kod inficirane osobe ili da se drugačije razvija, tako da kod obolelih češće može doći do upale mozga. U najgorem slučaju mutacija može toliko promeniti virus da se on ne prenosi samo preko telesne tečnosti, nego i vazduhom, što bi imalo fatalne posledice.
Mutacija više stotina puta
Stefen Gir (prvi s desna) i njegov tim u Sijera Leoneu
Međunarodni istraživački tim je analizirao genetsko nasleđe 99 virusa Ebole, kod 78 pacijenata iz Siera Leonea kod kojih su lekari od kraja maja do sredine juna diganostifikovali Ebolu. Stručnjaci su okrili preko 300 genetskih promena. U toku aktuelne epidemije je registrovano 50 mutacija. Dakle, virus se menja.
„Nekoliko mutacija je dovelo do promene aminokiselina u proteinima koje prizvodi virus“, kaže Stefen Gir, sa Broad instituta na Harvardu. U stručnom časopisu „Science“ se navodi da bi dalje mutiraje virusa moglo da oteža dijagnostifikovanje Ebole.
Nepoznate posledice
Šeik Humar Kann je radio na analizi genoma Ebole. On se zarazio i preminuo.
„Ne znamo da li ove genetske razlike imaju veze sa izbijanjem sadašnje epidemije“, kaže Stefen Gir. Šmit-Čanasit se slaže i tvrdi da je nemoguće da se zaključi kakve posledice genetske promene mogu da imaju u realnom životu: „Ako virus ima veliki stepen mutacije, to ne znači automatski da će se dogoditi najgore“. Mnoge promene su minimalne. Mnoge uopšte nemaju nikakav uticaj.
Virus koji je poznat po svojoj brzoj mutaciji je virus gripa, i zbog toga svake godien mora da se kreira nova vakcina. „Na sreću, Ebola je drugačija“, kaže Šmit-Čanasit. U poređenju sa virusom gripa, virus Ebole mutira dosta sporije. Međutim, virus se još uvek menja tako brzo da je otporan na lekove i vakcine na kojima stručnjaci upravo rade.
Dramatične okolnosti
Šmit-Čanasit kaže da nije isključeno da Ebola mutira toliko da će se prenositi i vazduhom. Međutim, to je „malo verovatno“. Kada je reč o simptomima i prenosivosti virusa, do sada sve ukazuje na to da se ova epidemija ne razlikuje od dosadašnjih epidemija Ebole.
„Okolnosti su te koje epidemiju čine dramatičnom“, kaže Šmit-Čanasit. Nije problem što virus mutira, nego to što nema kreveta za pacijente, adekvatne izolacije zaraženih kao i iskustva sa virusom.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17894669' lang='srb' type='mono' source='https://www.dw.com/sr/sr/ebola-pet-zemalja-i-jedan-strah/a-17894669' term='ebola'>
Po najnovijim navodima Svetske zdravstvene organizacije, u Africi je otkriveno preko 3.000 bolesnika kod kojih se sumnja na ebolu, a od virusa je za sada preminulo 1.552 osoba. Ta institucija Ujedinjenih nacija upozorava da će biti još mnogo obolelih pre nego što se zaraza stavi pod kontrolu. Dojče vele ispituje situaciju u pet direktno pogođenih zemalja.
Gvineja
Naučnici veruju da je virus otpočeo svoj smrtonosni pohod upravo unutar granica Gvineje, decembra 2013. Prvi potvrđeni slučaj bio je dvogodišnji dečak u selu Meliandu na jugoistoku zemlje. Dete je ubrzo umrlo, a nakon njega preminuli su i njegova majka, sestra i baka. Virus se brzo širio ovom zemljom – već u martu 2014, gvinejsko ministarstvo zdravlja obavestilo je SZO da je ebola u toj zemlji odnela 59 života. „Epidemija je prosto ubila naš zdravstveni sistem“, kaže za DW resorni ministar Remi Lama. „Taj zdravstveni sistem ionako nije imao obučeno osoblje i opremu da se pobrine za takvu zarazu.“
Ebola ubija svakog drugog obolelog
Na početku, lekari u Gani često nisu pravilno dijagnostifikovali ebolu, pošto u tom regionu ranije nije ovog virusa. „To je bilio potpuno iznenađenje za zapadnoafričke zemlje“, kaže Lama. Ni medijske kampanje o ovoj bolesti nisu zaustavile njeno širenje. „Kada su ljudi u bolnicama čuli da nema vakcine ili leka koji bi mogao da ih zaštiti od ebole, okrenuli su se tradicionalnim nadrilekarima“, kaže ministar zdravlja. Broj smrti od ebole i dalje raste.
Liberija
Preko granice Gvineje, virus je stigao do Monrovije, glavnog grada Liberije, sredinom juna. Oko mesec dana kasnije, u razjarena masa demonstranta napala je centar za izolaciju bolesnika u siromašnom monrovijskom naselju Vest Point, pa su vlasti stavile celu oblast pod karantin i zavele policijski čas. Čini se da to nije bilo dovoljno.
„Danas je ebola prisutna po celom gradu“, kaže Lindis Haram, koordinator Lekara bez granica u Monroviji. „U svim četvrtima, svim naseljima ljudi umiru i razboljevaju se svakog dana.“ Čak i uz međunarodnu pomoć i strano medicinsko osoblje, sistem je jednostavno preopterećen, kaže Haram: „Ima previše bolesnika i odgovor države je preslab“. U Liberiji je do sada od ebole umrlo 700 ljudi i ta zemlja je najteže pogođena virusom.
Sijera Leone
Ubrzo nakon izbijanja epidemije, susedne zemlje počele su da skeniraju putnike na graničnim prelazima i traže znake groznice. Pojedine države su jednostavno zabranile prelazak na svoju teritoriju. Sredinom avgusta, vlasti u Liberiji naredili su svojim oružanim snagama da pucaju na svakog ko pokuša da se ilegalno prebaci preko granice iz susednog Sijera Leonea – države koja se još uvek oporavlja od građanskog rata tokom devedesetih. Mnoge avio-kompanije takođe su obustavile svoje letove za Fritaun, prestonicu Sijera Leonea, uključujući tu Britiš Ervejz i Er Frans.
Liberija je poslala policiju da obezbedi karantin
Budući da strane vlade apeluju na svoje građane da napuste region i mnoge međunarodne kompanije povlače svoje zaposlene, mere zaštite od bolesti polako počinju da koče ekonomski rast u zapadnoj Africi. Predsednik Afričke banke za razvoj Donald Kaberuka obećao je hitnu pomoć od 60 miliona dolara tokom nedavne posete Fritaunu, i apelovao na investitore da se vrate u zemlju. „Moje prisustvo ovde šalje signal. Hajde da uspostavimo ograničenja na osnovu preporuka SZO, ali sve preko toga će na duži rok doneti štetu po naše ekonomije, trgovinu, prosperitet u regiji.“
Nigerija
Vlasti u Lagosu, namnogoljudnijem grad u Nigeriji i ekonomskom čvorištu zapadne Afrike, prijavile su prvi slučaj ebole 25. jula. Virus je stigao sa pacijentom koji je iz Monrovije, prestonice Liberije doputovao u Lagos. Međutim, nasuprot vlastima u Gvineji, Liberiji i Sijera Leoneu, čini se da je Nigerija dorasla izazovima smrtonosne epidemije, kaže Džon Vertefil, iz tima američkog Centra za kontrolu bolesti, koji se nalazi na terenu u Nigeriji: „Moramo da priznamo da je vlada brzo reagovala na prvi slučaj ebole“, kaže on.
Osobe u kontaktu sa pacijentom bile su pronađene, proverene i, ukoliko je to bilo potrebno, stavljene u karantin. Uspostavljen je i krizni centar a na radiju i televiziji su bez prekida emitovane informacije o higijeni i zaštiti protiv bolesti. Ipak, uprkos svim tim naporima, ebola je uspela da napusti Lagos i da uzme život jednog lekara u Port Hakoru, na jugu zemlje.
Demokratska Republika Kongo
Putinici na aerodromima prolaze kroz kontrole
Kada je ministar zdravlja ove centralnoafričke zemlje Feliks Kabange Numbi obavestio javnost o izbijanju ebole u provinciji Ekvater 24 avgusta, naglasio je da ti slučajevi nisu povezani sa epidemijom koja se proširila po zapadnoj Africi. Stručnjaci su kasnije potvrdili da je virus u to zemlji drugačiji, i verovatno i manje opasan. Ministar Numbi nije pozvan na krizne dogovore u Akri, prestonici Gane, koje je krajem avgusta organizovala Ekonomska zajednica zapadnoafričkih država.
Svetska zdravstvena organizacija upozorava da se bolest i dalje širi i da može da pređe granice Liberije, Sijera Leonea, Gvineje i Nigerije. „Naravno, pridošlice iz pogođenih zemalja najverovatnije će se pojaviti u susednim državama. Zbog toga te susedne države moraju da budu posebno oprezne“, kaže Nika Aleksandar, portparolka Centra za koordinaciju SZO u Konakriju, u Gvineji. „Ali SZO je apelovao na sve zemlje na svetu da se pripreme ako se pojavi slučaj ebole.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17875312' lang='srb' type='mono' source='https://www.dw.com/sr/sr/borba-za-vakcinu-protiv-ebole/a-17875312' term='ebola'>
Reč „ebola“ ovih dana kruži svetskim medijima i već na samu pomisao da bi virus mogao da se raširi po Evropi izbija panika. Protiv te opake bolesti, u tome se slažu stručnjaci, prvo se treba boriti tamo gde je i izbila – u zemljama zapadne Afrike. Grupa istraživača sa univerziteta u Oksfordu je, po nalogu Svetske zdravstvene organizacije, (SZO) izračunala da bi trenutno za uspešnu borbu protiv ebole zemljama zapadne Afrike bilo potrebno 30.000 doza vakcina. Međutim, osnovni problem je to što vakcina protiv ebole sa upotrebnom dozvolom – još ne postoji.
Vakcina samo za rizične grupe
Podela pomoći pogođenim područjima u Ugandi
U SZO su ipak zaključili da u situacijama poput one koja je trenutno pogodila zemlje zapadne Afrike može biti dozvoljena upotreba i onih lekova koji nisu prošli uobičajenu proceduru. „Došlo se do zaključka da je etički dopustivo upotrebljavati vakcine koje nisu prošle uobičajeni postupak“, kaže Oliver Bredi sa Oksforda u razgovoru za Dojče vele. Drugo pitanje na koje je grupa stručnjaka trebalo da odgovori jeste koliko je doza vakcina potrebno da bi se virus držao pod kontrolom. Pritom su od pomoći bili podaci o ranijim epidemijama ebole, ali samo delimično jer širenje epidemije još nije okončano.
„Epidemija trenutno ne pokazuje znakove smirivanja tako da broj potrebnih vakcina može drastično da se poveća“, kaže Bredi. Na spisku onih koji bi trebalo da primi vakcinu nalaze se svi oboleli, njihova rodbina, medicinsko osoblje, ali i pogrebnici, dakle, svi za koje postoji mogućnost da su bili u kontakt s virusom.
Masovna proizvodnja tek treba da se pripremi
Bredi svoju studiju vidi i kao krajnju poruku vladama i farmaceutskoj industriji koje finansiraju i proizvode vakcinu da napokon ulože dodatne napore kako bi masovna proizvodnja toliko potrebnog sredstva mogla da bude što je brže moguće pokrenuta. „Neke farmaceutske firme već raspolažu preventivnom vakcinom, ali i lekovima za lečenje ebole“, kaže stručnjak sa Oksforda.
U svakom slučaju, SZO je svojom preporukom stavila do znanja da se u slučaju vakcine protiv ebole može krenuti u proizvodnju i bez komplikovanih i dugotrajnih testiranja na terenu. „Sada je najvažnije što je brže moguće povećati proizvodnju vakcina. To nije samo relevantno za aktuelne, već i za sve buduće slučajeve izbijanja epidemija“, kaže epidemiolog Bredi.
ZMapp nije zamena za vakcinu
Borba protiv ebole u Liberiji
Do sada najvažniji lek za tretiranje ebole jeste ZMapp. Ali zalihe tog medikamenta su pri kraju. Institut Frauenhof za molekularnu biologiju iz Ahena i njegova podružnica u američkoj saveznoj države Delaver mogu, kako javljaju nemački mediji, u vrlo kratkom roku da proizvedu velike količine jedne vrste belančevine koja se dobija iz biljke duvana i koja je potrebna pri proizvodnji ZMappa. Stručnjacima sa Oksforda jasno je da postoji mogućnost da će se neke propratne pojave nove vakcine pojaviti tek nakon same primene na terenu.
„Ispitivanje efikasnosti kod ovako retkih oboljenja, i to u slučaju epidemije, veoma je teško“, priznaje Bredi ali istovremeno dodaje da postoji i vremenski pritisak. „Nama je potrebno brzo rešenje koje bi sa sobom donelo masovnu proizvodnju preparata koji bi bili brže i pravednije deljeni nego što je to bio slučaj sa ZMappom“, zaključuje Bredi.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17869739' lang='srb' type='mono' source='https://www.dw.com/sr/sr/ebola-život-u-vanrednom-stanju/a-17869739' term='ebola'>
Monrovija u rano prepodne. Edvin Snorton se sa društvom bezvoljno dobacuje loptom. Taj sedamnaestogodišnjak već danima nije bio u školi. Zatvorena je zbog epidemije ebole. „Nedostaje mi škola. Moji roditelji rade, a ja se jednostavno osećam loše“, kaže Edvin. „Epidemija ebole veliki je udarac za naše društvo, pre svega za nas mlade“, ljutito govori Edvinov prijatelj Viktor Seah i dodaje da ga situacija podseća na građanski rat. „Proteklih godina kada je zavladao mir, pokušali smo da stanemo na noge i dalje se razvijamo. Ali ova kriza nas ponovo vuče dole.“
Životne okolnosti su vanredne. Čitav jedan deo grada je u karantinu, noću su izlasci zabranjeni. Prema izjavama svedoka, policija je juče (20.8.) u glavnom gradu Monroviji upotrebila suzavac kako bi sprečila stanovnike da napuste zonu izolovanu zbog ebole.
U misiji prosvećivanja: novinar Džeferson Masa
Sećanja na rat
Pored Sijera Leonea i Gvineje, Liberija je do sada najteže pogođena epidemijom. Prema podacima Svetske zdravstvene organizacije (SZO) u zemlji je od ebole umrlo 1299 ljudi. „Potrebno je vremena dok edukativne kampanje ne dopru do svih“, kaže Asja Hanano, direktorka liberijskog ogranka nemačke humanitarne organizacije „Velthungerhilfe“. Nepoverenje među stanovništvom je veliko, naglašava Hanano. Nepoverenje prema sopstvenoj vladi, nepoverenje prema zapadnim pomagačima. Ljudi su još uvek istraumatizovani i zbog četrnaestogodišnjeg građanskog rata koji je harao zemljom. Mnogi više nikom ne veruju“, objašnjava Hanano.
Mere za izgradnju poverenja
Na sprovođenju mera za izgradnju poverenja angažovan je i Džeferson Masa, koji ističe: „Ebola je ovde. Ebola je smrtonosna. Ali šta je zapravo Ebola?“, čuje se u programu radio stanice „Gbarnga“. Džeferson Masa je radijski novinar u gradiću Gbarnga, udaljenom oko četiri sata vožnje od prestonice Monrovije. „Mi prosvećujemo sasvim jednostavnim porukama“, obašnjava Masa. „Izbegavajte direktne kontakte sa osobama, koje pokazuju znakove oboljenje od ebole. Obratite pažnju da li duže vreme imate temperaturu ili povraćate.“
Te poruke šalje radio stanica „Gbarnga“ na nekoliko lokalnih jezika. „Jer standardni engleski jezik koji upotrebljavaju doktori mnogi ne razumeju. Džeferson i njegove kolege producirali su kratke radijske džinglove, koji se na radiju redovno emituju. Dnevno informišu oko 800.000 slušalaca o novostima vezanim za epidemiju. Informacije dobijaju direktno od Ministarstva zdravlja. Operativna grupa ministarstva svesna je značaja radija, kaže Masa. „Mi smo deo kampanje za mobilizaciju društva. Mi kao radijska kuća, možemo da povežemo osobe za koje se sumnja da su obolele od ebole sa lekarskim ekipama.“
Socijalni radnik Zabah Jenego
Situacija je veoma dramatična, kaže Masa. Samo u gradiću Gbarnga za sada je potvrđeno da je od ebole umrlo 30 ljudi, a sumnja se da je zbog tog virusa život izgubilo još 100 osoba. „U čitavoj priči je najgore to što su sve bolnice u regionu zatvorene“. Zaposleni su se žalili da nisu imali ni zaštitna odela kako bi obolele doveli do bolnice i snabdeli ih sa lekovima. Od početka epidemije u julu je umrlo i pet medicinskih sestara.
Dugoročni efekat epidemije
„Naša budućnost je dovedena u pitanje“, žali se i Emanuel Vajniue iz glavnog grada Monrovije, učenik srednje škole: „Zaista je poražavajuće za našu budućnost što je vlada zatvorila sve škole.“
Epidemija ovakvih razmera ima i psihosocijalne posledice, uveren je socijalni radnik Zabah Jenego. „Epidemija ebole mnoge mlade ljude je strašno uplašila. Niko nikog više ne želi da dotakne. Ljudi se jednostavno boje.“ Društvena interakcija i rituali, koji imaju dugu tradiciju sada su prekinuti, kaže Jenegosov kolega Varnej Karneh. U Liberiji tako postoji vrsta pozdrava da se ljudi rukuju uz pucanje prstima. „Međutim sa pojavom ebole ti rituali su nestali“. Drugi problem je, dodaje Karneh, katastrofalna zdravstvena situacija, ne samo u unutrašnjosti zemlje, već i u glavnom gradu Monroviji. „Ne dobijam više svoje uobičajene lekove, jer sve medicinske sestre štrajkuju.“
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17860115' lang='srb' type='mono' source='https://www.dw.com/sr/sr/ebola-novinarstvo-ili-širenje-panike/a-17860115' term='ebola'>
Tanki su živci odgovornih u zemljama zapadne Afrike kada je reč o tamošnjoj epidemiji ebole. „Pet slučajeva ebole u Senegalu“, objavio je naslov ovih dana privatni senegalski list La Tribune. Senegalske vlasti ne samo da su odmah demantovale izveštaj, već su još istoga dana i uhapsile glavnog urednika lista Feliksa Žalea zbog širenja netačnih informacija. Prema zvaničnim navodima, U Senegalu je zabeležen samo jedan sumnjivi slučaj, ali ni tu nije potvrđeno da je reč o eboli.
Šokiranje detaljima bolesti
Novinari u mnogim zapadnoafričkim zemljama pod pritiskom su sa više strana usled izveštavanja o slučajevima ebole. Pre svega privatni mediji se utrkuju oko što ekskluzivnije priče i izveštaja koji će privući pažnju. „Kada se ima takva tema, kada je u pitanju epidemija takvih razmera, onda se to ne zakopava bilo gde na poslednjim stranicama“, kaže Ali Mohamad Ali, menadžer nigerijskog lista Peoples Daily. „To je onda glavna tema na naslovnici.“
Mohamad Ali smatra da su se napetosti između vlasti i privatnih medija mogle očekivati jer tamošnje vlade imaju naviku „da što više toga gurnu pod tepih“. S druge strane, uloga medija je da razjasne ljudima sve o eboli i „prodrmaju ih“ kako bi se zaštitili od epidemije. To drmanje podrazumeva da se na videlo iznese sve pa i najstrašniji detalji, smatra naš sagovornik.
Novinari, predstavnici vlade, humanitarnih organizacija i stručnjaci kao što je Gvinejac Aliu Beri koji vodi mrežu nevladinih organizacija u zapadnoj Africi, uvek iznova naglašavaju koliko je važno prosvećivanje putem lokalnih medija. „I danas ovde ima ljudi koji ne veruju da smo zaista suočeni s virusnom epidemijom“, tvrdi Beri. Zato je i nekoliko meseci nakon izbijanja epidemije još uvek golema potreba za informacijama. Ipak, ni on nije zadovoljan načinom na koji mnogi novinari shvataju svoju ulogu. Izvještaji neprestano ističu veliku opasnost, ali premalo je informacija o mogućnostima kako se zapravo zaštititi od virusa i bolesti.
Glasine treba provjeriti
Elijah Grega je direktor radijske stanice Culture FM koja emituje program iz Fritauna, glavnog grada Sijera Leonea. Već mesecima on i njegovi novinari svakodnevno pokušavaju da primereno reaguju na velika i različita očekivanja kada se izveštava o eboli. „Dakako da ima i drugih stvari koje se događaju, ali mi smo se usredsredili na ebolu“, objašnjava Grega. Svakog dana ima sve više izveštaja, većinom je to mešavina novosti, političkih izveštaja i praktičnih saveta o zdravlju. Nedavno je objavljena i vest o nedovoljnoj spremnosti međunarodne zajednice da pomogne zemljama koje su pogođene epidemijom. „S obzirom na težinu epidemije su se mogle očekivati velike donacije“, kaže Grega. „Čini nam se da smo ostavljeni na cedilu.“
Njegova radio-stanica ne želi da učestvuje u trci lokalnih medija za što strašniji izveštaj o užasu ebole. „Ljudi su ionako u panici i tu više ne treba dolivati ulje na vatru.“ Konačno, u programu Culture FM je ebola ionako najvažnija tema. Ali iako ne žele širiti paniku i neproverene informacije, Grega i kolege se ipak ne mogu oglušiti o priče i mitove koji su povezane s epidemijom. Tako se u Sijera Leoneu širi glasina da je zaraza ebole zapravo potekla iz jedne američke vojne laboratorije za hemijska oružja. „Naš je zadatak da ispitamo istinitost takvih tvrdnji“, kaže direktor. Ali i svoje kolege novinare je upozorio da još uvek nije jasno radi li se tu o istinitoj priči.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17853416' lang='srb' type='mono' source='https://www.dw.com/sr/sr/deset-najopasnijih-virusa-na-svetu/a-17853416' term='ebola'>
1. Najopasniji virus na svetu je marburg virus. On je ime dobio po malom i idiličnom nemačkom gradu u kom su braća Grim sakupljala ideje za svoje bajke. Virus je tamo prvi put identifikovan 1967. godine, kada su zaposleni u jednoj laboratoriji zaraženi preko zelenih majmuna iz Ugande. Od marburške groznice je tada stradalo sedam ljudi. Virus Marburg izaziva hemoragična oboljenja i, kao i u slučaju ebole, prouzrokuje konvulzije i krvarenja sluzokože, kože i organa. Stopa smrtnosti kod inficiranih osoba je 90 odsto.
2. Postoji pet vrsta ebole, a svaka od njih je dobila ime po nekoj državi ili regiji u Africi: Zair, Sudan, Reston, Tai Forest, Bundibugio. Zairska ebola je najsmrtonosnija. Ona izaziva smrtnost u 90 odsto slučajeva, a širi se u Gvineji, Sijera Leoneu, Liberiji i šire. Naučnici kažu da su zairsku ebolu u gradove najverovatnije donele leteće lisice – vrsta slepih miševa koji se hrane voćem.
3. Hanta virus prouzrokuje različite vrste bolesti. Dobio je ime po reci između Severne i Južne Koreje, gde su se američki vojnici zarazili hanta virusom tokom Korejskog rata 1950. godine. Ovaj virus prouzrokuje plućna oboljenja, temperaturu i insuficijenciju bubrega.
4. Različite vrste ptičjih bolesti obično izazivaju paniku – što je možda i opravdano, jer je stopa smrtnosti u ovim slučajevima 70 odsto. Ali je rizik od dobijanja H5N1 virusa, koji je jedan od najpoznatijih, zapravo vrlo mali. Ovim virusom se možete zaraziti jedino putem direktnog kontakta s živinom, što objašnjava zbog čega je najviše slučajeva evidentirano u Aziji, gde ljudi često žive u neposrednoj blizini kokošaka.
5. Medicinska sestra u Nigeriji je bila prva osoba koja se inficirala lasa virusom. Ovaj virus prenose glodari, a njegova pojava može biti vrlo endemskog karaktera, što znači da se virus javlja u određenom regionu, na primer u zapadnoj Africi, i može da se aktivira u bilo kom trenutku. Naučnici tvrde da 15 odsto glodara u zapadnoj Africi nose lasa virus.
Virus Marburg pod mikroskopom
6. Virus junin prouzrokuje argentinsku hemoragičnu groznicu. Ljudi koje su zaraženi ovim virusom pate od zapaljenja tkiva, kožnih krvarenja i sepse. Međutim, problem je u tome što su ovi simptomi toliko česti, da je bolest teško dijagnostikovati u prvi mah.
7. Viralna hemoragična groznica Krim-Kongo prenosi se preko krpelja. Po brzini napredovanja je slična eboli i marburgu. Tokom prvih nekoliko dana infekcije pojavljuju se igličasta krvarenja na licu, ustima i u ždrelu.
8. Virus mačupo prouzrokuje bolivijsku hemoragičnu groznicu. Takođe je poznat i kao crni tifus. Infekcija izaziva visoku temperaturu, praćenu obilnim krvarenjima. Napreduje slično kao i virus junin. Može se preneti s čoveka na čoveka, ali su i glodari često nosioci zaraze.
9. Naučnici su otkrili i virus šume Kiasanur (KFD), koji je prvi put identifikovan u šumama na jugozapadnoj obali Indije 1955. godine. Prenosi se preko krpelja, ali naučnici kažu da je teško definisati ko su tačno nosioci ovog virusa. Pojedini tvrde da to mogu biti pacovi, ptice i veprovi. Zaraženi ovim virusom pate od visokih temperatura, jakih glavobolja i bola u mišićima koji prouzrokuje krvarenja.
10. Denga groznica, poznata i kao kostolomna groznica, je tropska bolest od koje postoji stalna pretnja. Ukoliko planirate godišnji odmor u tropskim predelima, obavezno se informišite o ovom virusu. Njega prenose komarci, a godišnje se na popularnim destinacijama, kao što su Tajland i Indija, ovim virusom zarazi od 50 do 100 miliona ljudi. Ipak, najugroženiji su svakako onih dve milijarde ljudi koji žive u oblastima u kojima obitava ovaj virus.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17853392' lang='srb' type='mono' source='https://www.dw.com/sr/sr/strah-od-ebole/a-17853392' term='ebola'>
U gvinejskom restoranu „L Fut Djalon” u centru Pariza, služe se tradicionalna jela poput fufua ili sosa od kikirikija. Kroz afričke ritmove mogu se razaznati odlomci razgovora o eboli. „Moja braća, sestre i roditelji su u Konakriju“ objašnjava uz kafu Alfa Ves, stasit Gvinejac sa dredovima. „Veoma se brinem za svoju porodicu.“
Ves je rege-pevač i politički disident koji je pobegao od diktature u Gvineji. Otada je prošlo deset godina. Danas njegovoj domovini preti nova opasnost: virus ebole hara tom zemljom i velikim delom zapadne Afrike. „Ljudi iz Gvineje su ovde bliski jedni drugima, daleko bliži nego što bi to bili u našoj domovini, jer ovde u Francuskoj nema mesta za etničke i političke razlike“, kaže Ves. On je već održao jedan koncert u dobrotvorne svrhe, kao deo kampanje solidarnosti gvinejske dijaspore sa žrtvama ebole. „Kada u našoj domovini dođe do krize, tada smo veoma solidarni.“.
Higijena pomaže
Kao disident, Alfa Ves ne može da se vrati u domovinu. To ne važi za vlasnika restorana „L Fut Djalon“ Umua Berija koji kaže da ga virus neće sprečiti da ponovo vidi svoju porodicu i prijatelje na severu Gvineje. „Poslednji put sam bio kući u martu“, objašnjava Beri. „Svima sam rekao da redovno peru ruke, da čiste svoje kuće i zadrže decu u kući. Svakog dana zovem majku.“
Francuska se sprema za borbu sa virusom
Gvineja, Liberija i Sijera Leone, u kojima je otkriveno najviše slučajeva ebole, proglasile su vanredno stanje. Ali taj smrtonosni virus širi se i na druge zemlje, uključujući tu i Nigeriju, možda čak i Burkinu Faso. Španija i Sjedinjene Američke Države su već povukle nekoliko svojih građana zaraženih ebolom. Zbog globalnog saobraćaja, kažu američki zvaničnici, virus će s sigurno proširiti.
Za sada u Francuskoj nema slučajeva obolelih od ebole, iako je aprila na letu Er Fransa iz Konakrija jedan putnik zadržan u karantinu. „Iako se rizik od zaraze ne može sasvim isključiti, on je ipak veoma nizak“, kaže doktor Fransoa Brikar, specijalista za infektivne i tropske bolesti u pariskoj bolnici Pitje Salpetrijer. „Čim se dijagnostifikuje slučaj ebole, biće preduzete sve mere da se zaustavi mogući prenos.“
Zbog toga Francuska pojačava mere bezbednosti. Putnici na letovima iz Zapadne Afirke prolaze kroz dijagnostičke testove, a i aerodromi u Francuskoj paze na sumnjive slučajeve. Veliki broj bolnica opremljen je posebnim sobama za izolaciju, uključujući tu i Pitije Salpetrier u Parizu.
„Naučeni smo da budemo oprezni, jer period inkubacije može da traje između tri dana i tri nedelje. Tako da pojedinac može da oboli u Francuskoj ili negde drugde u Evropi, i da se to ne otkrije odmah“, kaže Brikar. „Tada nastaje opasnost da bi ta osoba moga da zarazi ljude u svojoj okolini.“
Afrikanci u Francuskoj prikupljaju pomoć za domovinu
Šarene nošnje i zle slutnje
U naselju Vijet na severu Pariza, stanovnici nose tradicionale široke i raznobojne ogrtače iz zapadne Afrike. Ulični prodavci prolaznici nude pečeni kukuruz. Na prvi pogled, sve je kao i obično, ali među Afrikancima čije domovine su pogođene epidemijom, vlada tmurno raspoloženje. „To je veoma, veoma opasna bolest“, kaže 65-godišnja Amara Šeur iz Senegala.
I predsednik lokalnog udruženja Malijaca Lasana Nijakate, objašnjava da i njegovi zemljaci strahuju od širenja zaraze. „Gvineja se graniči sa Malijem i mnogo ljudi svakoga dana prelazi granicu.“
Građani Francuske gvinejskog porekla organizovali su manifestacije i koncerte da bi podigli nivo svesti o virusu i skupili novac za medicinski materijal. „Ljudi umiru svakodnevno“, kaže Hamidu Djalo, predsednik „Zajednice mladih Gvinejaca u Francuskoj“. „Ta bolest nam pokazuje gde su rupe u našem zdravstvenom sistemu. Političari moraju da već jednom izađu na kraj sa tim nedostacima.“
LINK: http://www.dw.de/dw/article/0,,17845756,00.html
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17847570' lang='srb' type='mono' source='https://www.dw.com/sr/sr/etika-i-ebola/a-17847570' term='ebola'>
Dva Američka državljanina i španski svešenik, koji su radeći u Africi zaraženi virusom ebole, dobili su netestirani lek ZMapp. Međutim, i pored obećavajućih početnih rezultata, 75- godišnji sveštenik preminuo je u bolnici u Madridu. Sve to uzburkalo je debatu o dobrim i lošim stranama upotrebe netestiranih medikamenata i potrebi da se jasno definiše način njihove upotrebe. Tim povodom za Dojče vele govori doktor Torsten Feld sa odeljenja za infektivne bolesti Univerziteske klinike u Diseldorfu:
DW: Da li je etički gledano bilo pogrešno dati neispitani lek ovim pacijentima?
Torsten Feld: Mislim da nije bilo pogrešno dati im lek, ali moramo biti vrlo jasni: on nije testiran na ljudima, dok su podaci prilikom upotrebe na životinjama bili su vrlo obećavajući. Zato kada dobro razmilite o etici, procenite rizike i potencijalnu korist, jasno je da je vredelo probati te lekove.
Doktor Džeremi Farar, direktor britanske medicinsko istraživačke fondacije „Welcome Trust“, zatražio je da se građanima Afrike na raspolaganje stavi ovaj eksperimentalni medikament. Da li delite njegov stav?
Na duge staze da, ali trenutno imamo samo podatke od tri pacijenta koji su ga primili, a ni ti podaci nisu konačni. Stanje se negde popravilo, ali to još ne znači da antitela ZMapp-a zapravo deluju. Nemamo dovoljno podataka. Nerado podržavamo široku upotrebu leka u Africi, gde nemamo mogućnosti da kontrolišemo rizike i neželjene efekte. To bi takođe značilo i ograničene podatke u efikasnosti leka.
Budući da ljudi umiru, zar ne bi bilo preporučljivo ili čak pametno dati im bilo šta što može da im bilo kako pomogne?
Bilo bi. Mislim da Svetska zdravstvena organizacija (SZO) radi na tome, ali to zaista mora pažljivo da se proceni. Tu postoji još jedna stvar, a to je da trenutno nije moguće obezbediti dovoljne količine leka za stotine pacijenta. Tako imamo i logistički problem. Dobro je da je SZO počela da razjašnjava etički aspekt kako bi mogli da dođemo do napretka u lečenju u Africi. Takođe postoje i druge mere u cilju kontrole epidemije koje bi sada mogle biti prioritet.
Iako je virus ebole prisutan već duže vreme, zašto je bilo tako malo istraživanja i interesovanja za razvoj leka ili vakcine?
Kada govorimo o istraživanju nekog leka, onda uvek govorimo i o novcu. Farmaceutska industrija ima malo interesa zbog malog broja slučajeva, iako smo, tokom godina, bili svedoci epidemija manjih razmera. Finansijski je dakle nezanimljivo, a lekovi na kojima se trenutno radi obezbeđeni su kroz saradnju sa ministarstvom odbrane SAD.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17838566' lang='srb' type='mono' source='https://www.dw.com/sr/sr/tajni-serum-protiv-ebole/a-17838566' term='ebola'>
Eksperimentalni lek ZMapp razvijen je u laboratorijima američke farmaceutske firme „Mapp Biopharmaceutical Inc.“ sa sedištem u San Dijegu. Do sada je taj serum testiran samo na majmunima, ali uspešno. Još 2012. godine naučnici su objavili studiju u naučnom časopisu „Proceedings of the National Academy of Sciences“, u kojem opisuju dejstvo seruma. Tako, na primer, navode da se lek sastoji od tri antitela i da je svako od tih antitela ciljano usmereno protiv određenih proteinskih struktura virusa ebola.
Lek do sada zvanično testiran samo na majmunima
Urađena su tri različita testa: jedna grupa majmuna vakcinisana je tim serumom i zatim inficirana opasnim virusom. Druga grupa najpre je inficirana i 48 sati nakon toga ubrizgan im je serum. Od te grupe tri-četvrtine je preživelo. Od životinja iz treće grupe koji su serumom lečeni tek 120 časova nakon infekcije, preživelo je njih 43 odsto.
Potrebne dodatna istraživanja
Stručnjaci, međutim, upozoravaju da ne treba gajiti preveliki entuzijazam i ističu da taj serum mora da prođe sve potrebne kliničke testove. Ipak, u slučaju dvoje Amerikanaca, ta faza je zbog opasne situacije preskočena. Bilo je potrebno brzo delovati. Želelo se da se iskoriste sve mogućnosti kako bi se pomoglo američkom lekaru i misionarki.
Zbog tog slučaja se sada i na istraživanja na polju ebole gleda drugačije. Nacionalni institut za zdravlje SAD ustupio je 28 miliona dolara za istraživanja kako bi se ubrzalo razvijanje delotvornog leka protiv ebole.
Ta istraživanja, međutim, ne teku samo punom parom u firmi „Mapp Bipharmaceutical Inc“ – naučnici rade na mogućoj vakcini i u Velikoj Britaniji, na primer Univerzitetu u Kembridžu. I oni su svoje sredstvo testirali na majmunima, takođe uspešno. Ali i u Kembridžu će biti potrebne proći godine dok se sprovedu sva neophodna istraživanja.
Milioni dolara pomoći
Za to vreme, na licu mesta odvija se borba protiv širenja te zarazne bolesti. Šef Svetske banke, lekar Džim Jonk Kim, obećao je da će ta institucija uložiti 200 miliona američkih dolara za borbu protiv ebole u zapadnoj Africi. Afrička banka za razvoj namerava daq na raspolaganje stavi dodatnih 60 miliona.
Džim Jong Kim: Uradićemo sve što možemo i to ne samo kratkoročno
Ceo program trebalo bi da vodi Svetska zdravstvena organizacija. Ona je 1. avgusta objavila plan prve pomoći kojim bi Gvineju, Liberiju i Sijera Leone trebalo podržati sa sto miliona američkih dolara u borbi protiv ebole. Te tri zemlje najviše su pogođene zarazom.
Povodom najave o milionskoj pomoći u borbi protiv ebole, šef Svetske banke Džim Jong Kim je naglasio: „Odgovorni smo za taj region u Africi. Zato ćemo sve uraditi što možemo i to ne samo kratkoročno. Razmislićemo o tome kako da razvijemo tamošnje zdravstvene sisteme da bi bili onakvi kakve ljudi i zaslužuju.“
Loše razvijeni zdravstveni sistemi i jesu jedan od glavnih razloga zbog kojeg se zaraza brzo širi u tom regionu. Reč je o najtežoj epidemiji te bolesti dosad. U brojnim seoskim područjima zapadne Afrike nema bolnica, tako da se o obolelima brinu članovi porodica koji se takođe mogu da se zaraze ukoliko dođu u kontakt sa krvlju ili drugim telesnim izlučevinama obolelog. A tamo gde ima lekara i medicinskog osoblja, često nedostaje adekvatna oprema i zaštitna odeća.
U mnogim područjima nedostaju lekari i medicinsko osoblje, ali i zaštitna odeće
Svetska zdravstvena organizacija takođe planira da pošalje nekoliko stotina dodatnih lekara i negovatelja u zapadnu Afriku. Iako su brojni lekari već stigli u pogođena područja, zaraza se širi, pogotovo u udaljenim krajevima, kaže Maks Gertler iz organizacije „Lekari bez granica“. Taj nemački lekar upravo se vratio sa severa Liberije, gde su u brojnim tamošnjim selima zabeleženi slučajevi ebole. „Nisam naišao na predstavnike Svetske zdravstvene organizacije koji bi pomagali tamošnjim vlastima2, kritikuje Gertler i dodaje da transport sredstava neophodnih za negu pacijenata otežavaju i loši putevi.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17829964' lang='srb' type='mono' source='https://www.dw.com/sr/sr/virus-ebole-od-životinja-do-ljudi/a-17829964' term='ebola'>
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17823881' lang='srb' type='mono' source='https://www.dw.com/sr/sr/nezaustavljiva-ebola/a-17823881' term='ebola'>
Epidemija ebole u zapadnoj Africi se pogoršava i rizikuje da zahvatiti druge zemlje, upozorio je zvaničnik organizacije Lekari bez granica Bart Jansens. „Ova epidemija je bez presedana, apsolutno nije pod kontrolom i situacija se pogoršava“, kaže on za belgijski list Libr Belžik. Svetska zdravstvena organizacija i vlade treba da uvedu nove mere i pojačaju napore za suzbijanje ove bolesti, rekao je Jansens.
Lekari bez granica se žale na manjak medicinskog osoblja u suzbijanju ebole. U međuvremenu su dvojica istaknutih stručnjaka protiv ove zaraze i sami umrli od ebole, a takođe i više medicinskih radnika. Zbog toga su radnici po bolnicima u Sijera Leoneu stupili u kraći štrajk – tražeći bolje uslove rada i zaštite od ebole.
Kliknuti za veću sliku
Polugodišnja epidemija
Epidemija ebole izbila je u januaru ove godine u Gvineji i u martu se proširila na susedne Liberiju i Sijera Leone. Prema podacima Svetske zdravstvene organizacije od 23. jula, ukupno je 1.201 osoba zaražena ovom bolešću, od kojih je 672 umrlo.
Da bi zaustavile širenje zaraze, nekoliko zapadnoafričkih avionskih kompanija obustavilo je letove za Liberiju i Sijera Leone. Liberija je zatvorila granice i uvela stroge sanitarne mere na glavnim tačkama ulaska u zemlju. Osim toga zatvorene su škole, mnogi radnici u javnim službama su poslati na prinudni odmor od 30 dana, a sve javne zgrade će u petak biti dezinfikovane. Zabranjena su javna okupljanja. Nigerija, takođe u zapadnoj Africi, uvela je pojačane mere granične kontrole posle potvrde da je jedan Liberijac umro od ebole u Lagosu, što je prvi slučaj te bolesti u Nigeriji.
Nema vakcine ni leka
Ebola ili hemoragična groznica, veoma je zarazno virusno oboljenje. Ima period inkubacije od dva do 21 dana; počinje groznicom i umorom, onda kreću glavobolje, povraćanja i nezaustavljivi prolivi a naposletku dolaze višestruka otkazivanja organa i izuzetno obilna unutrašnja krvarenja. Virus se prenosi direktnim kontaktom sa krvlju ili izlučevinama inficirane osobe, ili sa predmetima koji su kontaminirani takvim izlučevinama.
Protiv te bolesti i dalje ne postoji vakcina ili neki drugi siguran lek, tako da stopa smrtnosti iznosi 50 odsto, a može da dostigne i 90 odsto. Lečenje se uglavnom sastoji od sprečavanja pacijenta da ne dehidrira, onda kad bolest uzme maha.
Za borbu protiv ebole, to jest sprečavanje njenog širenja potrebno je obrazovati ljude u pogledu načina zaštite i izolovanja bolesnih i mrtvih od zdravih, budući da su i leševi zarazni. Takođe je potrebno ustanoviti sa kime je sve zaraženi došao u kontakt, kako bi i oni bili izolovani.
Borba sa sujeverjem
Ministarstvo zdravlja Sijere Leonea se žali da zaraženi beže iz bolnice i kriju se i upozorava stanovništvo da pružanje utočišta takvima predstavlja krivično delo. Jedan od glavnih ciljeva edukacije je upućivanje ljudi da leševe žrtava nikako ne peru, što je ovde običaj sa mrtvima, jer će tako da se zaraze. Veliki problem sa borbom protiv ebole jeste i verovanje naroda da su bolest doneli lekari.
Tako su nedavno u jednom selu u Sijera Leoneu žitelji spalili centar za borbu protiv ebole, strahujući da lekovi protiv ebole zapravo uzrokuju tu bolest. Lekari sa zaštitnim odelima i maskama izgledaju kao Marsovci i plaše ljude koji im ne veruju. Jedna porodica u Sijera Leoneu napala je bolnicu i otela jednu ženu da bi je odneli na lečenje kod travara. Žena je umrla, saznale su vlasti, a zbog cele akcije samo je još više ljudi zaraženo.
Najvažnija je dezinfekcija i izolacija zaraženih
Ime po reci
Ebola je otkrivena 1976. godine u Kongu, a ime je dobila po reci kraj koje su pale prve prijavljene žrtve ove bolesti.
Američki centar za kontrolu zaraznih bolesti smatra da bolest stiže do ljudi najverovatnije preko divljih životinja koje su se inficirale. Najozbiljniji kandidati za prenošenje ebole su veliki ljiljci, jedna vrsta ogromnog slepog miša.
Jedna od najmasovnijih epidemija ebole izbila je u Ugandi 2000. godine. Tada je tom bolešću zaraženo 425 ljudi, a više od polovine je umrlo. Epidemije manjih razmera izbijale su i kasnije takođe u Ugandi.
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_17536348' lang='srb' type='mono' source='https://www.dw.com/sr/sr/ebola-hara-afrikom/a-17536348' term='ebola'>
Od izbijanja epidemije 9. februara u Gvineji, od ebole je umrlo 78 osoba. Međunarodna organizacija „Lekari bez granica“ procenjuje da je to „epidemija bez presedana“ u zapadnom delu Afrike. „U Gvineji, zemlji čija je sanitarna infrastruktura veoma slaba, bolest poput ove može da bude razarajuća“, kaže predstavnik Unicefa u toj zemlji Mohamad Ag Ajoja. Pored Gvineje, epidemija je pogodila i Liberiju, i Sijera Leone. Ebola je stigla i u Konakri u kojem, prema procenama, živi oko dva miliona stanovnika.
Jedan slučaj ebole registrovan je i u Kanadi. „Jedan odrasli muškarac, koji se nedavno vratio iz zapadne Afrike, teško je oboleo i nalazi se u bolnici Saskatuna na zapadu Kanade. Ima jaku groznicu i druge simptome ebole“, saopštilo je kanadsko ministarstvo zdravlja. Dodaje se da je oboleli boravio u Liberiji, gde je utvrđeno da je pet osoba umrlo od te bolesti.
Senegal je zatvorio svoju kopnenu granicu sa Gvinejom, a zvaničnici južnog regiona Kolda zatvorili su jednu pijacu, koja radi jednom sedmično, a na kojoj se trguju hiljade ljudi iz Senegala, Gvineje, Gambije i Gvineje-Bisao.
Virus ebole
Marokanske vlasti najavile su uvođenje sanitarne kontrole na granici zbog straha od širenja ebole iz Gvineje na zemlje regiona. Mere podrazumevaju lekarsko nadgledanje putnika sa simptomima hemoragične groznice, a koji dolaze iz mesta gde vlada epidemija ebole. Maroko za sada nije registrovao nijedan slučaj zaraze. Aerodrom Kazablanke ima redovne letove za Konakri, glavni grad Gvineje.
Nema vakcine ni leka
Ebola je jedna od zaraza koje se najbrže šire i izazivaju najveći broj žrtava, tvrdi Svetska zdravstvena organizacija. Bolest se ne može lečiti i ne postoji vakcina kojom se ona može sprečiti.
Ebola ili hemoragična groznica je veoma zarazno virusno oboljenje koje izaziva četiri ili pet poznatih virusa. Prvi simptomi hemoragične groznice liče na malariju, ali kako bolest napreduje, počinju i unutrašnja i spoljašnja krvarenja koja najčešće rezultiraju smrću.
Jedna od najmasovnijih epidemija ebole izbila je u Ugandi 2000. godine. Tada je tom bolešću zaraženo 425 ljudi, a više od polovine je umrlo. Epidemije manjih razmera izbijale su kasnije i u Ugandi.
Autorka: Dijana Roščić (afp, rtr) Odgovorni urednik: Ivan Đerković
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52919735' lang='srb' type='mono' source='https://www.dw.com/sr/sr/bolje-sprečiti-nego-lečiti-ne-po-svaku-cenu/a-52919735' term='covid-19'>
„Terapija ne bi smela izazvati veće posledice od same bolesti", izjavio je američki predsednik Donald Tramp tokom jedne pres-konferencije posvećene korona-virusu. Naravno, tu spoznaju nije otkrio Tramp, već britanski filozof Frensis Bejkon. On je oko 1600. opisujući posledice političkih ustanaka, napisao da lek može biti gori od same bolesti. Time se naglašava da mere sprovedene protiv nekog zla moraju biti proporcionalne i da se u obzir moraju uzimati svi njihovi efekti.
U Evropi, kako se čini, apsolutni prioritet u vremenu korona-krize ima zaštita visokorizičnih grupa. Sadašnji „lek" protiv koronavirusa je u obliku zaustavljanja ekonomskih aktivnosti i prekidanja društvenog života, što košta milijarde evra dnevno. Ekonomski učinak EU, odnosno bruto društveni proizvod u proseku iznosi 45 milijardi evra dnevno.
Globalni potres
Pitam se, da nije ovaj lek zaista štetniji od epidemije. Zabrana privrednih aktivnosti, zatvaranje granica, ograničenje kretanja i čudno takmičenje u tome ko će uvesti najstrožije mere, dovode do recesije ogromnih i do sada nepoznatih razmera. Takav slom privrede je napad na naš životni standard i naše zemlje može dovesti do bankrota. Kolaps dosadašnjeg poretka je nadohvat ruke, jer gušenje ekonomskog života izaziva globalni potres.
Niko ne može reći koliko će potrajati ovakvo stanje: nedeljama ili mesecima? Verujem da nijedna zemlja, ma koliko bogata bila, ne može nadoknaditi prihode svojim stanovnicima na duži vremenski rok i spasiti desetine hiljada kompanija od bankrota. Obećanja, po kojima će se po svaku cenu upravo to uraditi, su šuplja i isprazna. Nemačka vlada sa 150 milijardi evra, kojima želi da se zaduži za ovu godinu kako bi pomogla firmama i pojedincima, može u potpunosti da zameni ekonomski učinak meren društvenim bruto proizvodom za period od samo 16 dana. Ono što je zamišljeno kao prevencija i lek sve više postaje problem.
Ako želite da zaštitite visokorizične grupe, trebalo bi ih izolovati, a ne čitavo društvo prisiliti da miruje. Ako su starije osobe i ljudi sa ranijim oboljenjima poput plućnih bolesti, dijabetesa, oštećenja jetre ili zavisnosti od nikotina podložniji teškom ishodu infekcije Covidom-19, onda te osobe moraju biti u karantinu dva meseca. Samo u Nemačkoj to bi se odnosilo na oko 30 miliona ljudi, ali i to je manje od 83 miliona ljudi, koji sada moraju da se „socijalno distanciraju".
Vanredno stanje mesecima?
Kada se radi o tome da se zdravstveni sistem zaštiti od preopterećenja, pogled na broj kreveta i stopu zaraznosti pokazuje da je tako nešto moguće samo ako pandemija traje više meseci. Usporavanje širenja zaraze ima tako visoku cenu da takva politika nije održiva. U Italiji se preopterećenje bolnica nije moglo izbeći čak ni drakonskim merama. To se ni u Nemačkoj, ali ni u drugim zemljama ne može sprečiti. Važno je shvatiti da će ova pandemija korona-virusa rezultirati mnogim smrtnim slučajevima i da njoj naši zdravstveni sistemi možda i nisu dorasli. To je prirodna katastrofa, koju nije moguće izbeći.
Ako već nedostaju bolnički kreveti i aparati za veštačko disanje, vlade bi svoje milijarde koje obećavaju za pomoć privredi, mogle potrošiti na podizanje namenskih bolnica i proširenje bolničkih kapaciteta, kao i u obuku medicinskog osoblja. To bi imalo više smisla od zatvaranja univerziteta, oduzimanja posla zanatlijama ili prisiljavanja ljudi da sami idu na trčanje.
Širenje se ne može sprečiti
„Socijalno distanciranje", koja se sada propagira, samo će usporiti širenje virusa, ali ga neće dugoročno zaustaviti. Virolozi i kancelarka kažu da će na kraju 60 do 70 posto ljudi u Nemačkoj biti zaraženo virusom, ali da neće svi oboleti. Moramo se suočiti sa činjenicom da će, prema trenutnim saznanjima, jedan posto obolelih umreti. Naravno, svi bi trebalo da učine sve što je moguće kako bi spasili pacijente obolele od Covida-19.
Bernd Rigert
Ali „lek", odnosno terapija, u borbi protiv korona-virusa mora imati granice, pogotovo ako odvede društvo u krizu bez presedana, koja se po razmerama ne može porediti sa posledicama koje bi pandemija imala bez uvođenja rigidnih mera. Ne reaguju sve države tako uspaničeno i neproporcionalno kao većina evropskih zemalja. Na primer, u Švedskoj pozivaju stanovništvo na razumno ponašanje, ali vlada ne pomišlja na potpuno zaustavljanje ekonomskog života.
Neproporcionalna reakcija
Pitanje je zašto korona-virus izaziva ovakvu, do sada neviđenu, reakciju. Na primer, u Nemačkoj ili Italiji u saobraćajnim nesrećama godišnje umre više od 3.000 ljudi. To je žalosno. Ali, pada li ikome na pamet da zabrani vožnju? To bi bilo jednako neproporcionalno kao što je višenedeljno ograničenje kretanja i obustava društvenog i ekonomskog života za sve u Evropi - zbog korona-virusa.
Čitajte nas i preko DW-aplikacije za Android
Korona-virus COVID-19 se širi. Proglašena je pandemija. O činjenicama i panici. (10.02.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
<doc docid='dw_52779412' lang='srb' type='mono' source='https://www.dw.com/sr/sr/korona-virus-politika-i-zdrav-razum/a-52779412' term='covid-19'>
Više nego bilo šta drugo, o stanju naše republike govore male stvari. Na primer email, u kojem direktor škole našeg sina roditeljima saopštava šta je pročitao na onlajn protalu Prvog programa nemačke televizije, tagesschau.de: gradonačelnik Berlina najavio je zatvaranje škola. Ali, piše direktor, on ne može da nam kaže ništa detaljnije, jer još nije dobio zvanične informacije. „Očigledno da uprave škola ne moraju da budu obaveštene", piše on sarkastično, ali i nekako bespomoćno.
Nemačka je federalna država. Postoji savezna vlada i vlade 16 saveznih država. U nekim oblastima politike, kao što je školska politika, vlade saveznih države samostalno odlučuju, kao recimo sada - da li će škole biti zatvorene ili ne. Kada je u pitanju zdravlje, odgovornost se spušta čak i na treći, komunalni nivo.
Greška u sistemu?
To znači da u Nemačkoj nema centrale iz koje se sve kontroliše, svim upravlja i o svemu odlučuje. Umesto toga, mora biti diskusija, usaglašavanja i koordinacije. Sada, u vreme korona krize, po neko to može da vidi kao grešku u sistemu. Može biti da je to tako, ali se trenutno tu ništa ne može promeniti. Moramo funkcionisati i to na najbolji mogući način. Baš kao što ovu pandemiju moramo iskoristiti na najbolji mogući način. Ovo je kao poplava: Brane su se urušile i sada je zadatak da se nameštaj odnese na prvi sprat. Svi moraju da potegnu - i u slučaju poplave i sada.
Nismo potpuno bespomoćni. Možemo nešto da učinimo: da se usporimo i razmislimo. Međutim, to ne znači da svako treba da se brine samo o sebi. Ne traži se sebičnost, kao što je kupovina nepotrebnih zaliha - već zdrav razum. Ako idete u kupovinu, možete nešto doneti i za svoje komšije.
Ljudi će umirati
Zahvaljujući našim modernim sredstvima komunikacije, možemo ostati u kontaktu, razmenjivati ideje i pružati emocionalnu podršku i ako ne sedimo jedni pored drugih.
Jer, naravno da će biti žrtava. Zašto bi korona-virus koštao manje ljudskih života od kardiovaskularnih bolesti i normalnog gripa? Čak i bez novog virusa, u Nemačkoj svake godine umre oko 850 000 ljudi. Takav je život.
Infekcija korona-virusom nije apokalipsa, mada se širom sveta upravo tako stilizuje. To je jednostavno dodatni rizik. Međutim, taj rizik niko ne može u potpunosti da isključi i zato neki tako panično reaguju. Naučno je dokazano: ljudi neki rizik vide manjim ako veruju da na njega mogu da utiču, za razliku od rizika kojima se osećaju bespomoćno izloženi.
Život će ići dalje
Zadatak politike je da nudi zaštitu, takođe i psihološki. Kada savezna vlada kaže da će uraditi sve da privreda i ljudi koji rade ne ostanu bez novca, ona time oslobođa od straha, smiruje i šalje signal da život ide dalje.
A što duže odložimo infekciju, tim bolje će ići dalje. Jer, što više zaraženih ljudi odjednom zatraži pomoć zdravstvenog sistema, to će biti veći broj smrtnih slučajeva. Političari to moraju jasno da daju do znanja - uvek iznova. Oni pritom moraju da deluju suvereno i apeluju na zdrav razum građana.
Sada nije vreme da se postavlja pitanje da li je politika previše spora, da li greši ili ko je kriv za ovo ili ono. Sada je vreme da od ove teške situacije zajedno učinimo najbolje što možemo. Kasnije možemo suditi i donositi zaključke. Važno je da naučimo lekcije. Šta je funkcionisalo, šta bismo mogli bolje učiniti sledeći put?
Jer, jedno je jasno: pandemija može ponovo doći. Možemo biti srećni što sada imamo posla „samo" sa korona-virusom, koji 80 procenata stanovništva neće skoro ni osetiti. To je mogao da bude i neki daleko smrtonosniji virus.
Ova kriza ima još jednu dobru stranu: Možemo je iskoristiti kao priliku za preispitivanje nepoželjnih efekata globalizacije. To da Evropa više ne proizovdi nešto toliko važno kao što su lekovi bila je velika greška. To moramo promeniti, čak i ako to košta. Takođe bi trebalo da preispitamo kako se ponašamo prema našim lekarima, medicinskim sestrama i negovateljima. Ako korona-virus skrene pažnju na neodržive uslove u nemačkim bolnicama, onda u svemu ovom zaista ima nešto dobro.
A da: Dva sata posle emaila direktora naše škole, dobili smo mejl sa zvaničnim saopštenjem da će škole u Berlinu biti zatvorene od utorka do kraja uskršnjih praznika 19. aprila. Izuzetak su završni ispiti u školama.
Mislim da je to uravnotežena odluka, kao i mnogo toga danas u ovoj republici. Za takve odluke je potrebno vremena. Ali, one nas uče i kako ubuduće neke stvari možemo i bolje da obavimo.
Čitajte nas i preko DW-aplikacije za Android
Korona-virus iz Kine je jedan od najsmrtonosnijih u novije doba. O činjenicama i panici. (10.02.2020)
</doc>
<doc docid='dw_52694157' lang='srb' type='mono' source='https://www.dw.com/sr/sr/nemačko-opusti-se/a-52694157' term='covid-19'>
Žena taksista koja me vozi iz redakcije do Instituta Robert Koh u Berlinu, ima svoje viđenje teme broj jedan u Nemačkoj, pa priča: „Šta se događa kad novine napišu: Ne bojte se ružičastog slona! Ljudi se zapitaju: O Bože, pa zar kod nas ima ružičastih slonova?"
Ovo je tačan opis onoga što Nemačka doživljava sa novim virusom iz Kine. Sredstva za dezinfekciju na zidovima kancelarija. Lekarske ordinacije prepune ljudi koji žele da budu testirani, iako imaju slabe ili nikakve simptome. Otkazuju se poslovna putovanja u inostranstvo i unutar zemlje, sajmovi, i uskoro sva veća okupljanja. Ali u gradskom prevozu svakog jutra gužva do bola, kao i obično…
Da li bi trebalo da sledimo savete naučnika i svi redom budemo u karantinu?Mi ne. Mada su naučnici u pravu kada kažu: Kada bi svi po dve sedmice ostali tamo gde jesu, virus bi teško imao šansu da se proširi.
Ali za razliku od Italije, epidemija u Nemačkoj je i dalje u fazi kada se može suzbiti. To znači: inficirani ljudi se izoluju i leče, pronalaze se svi koji su sa inficiranom osobom imali kontakt. Po koji vrtić ili škola mogu se zatvoriti - ali ne i cela zemlja.
Kad se društvo suoči sa strahom. odbacuje sve dobre navike. To na žalost posebno važi za nemačko društvo. Ljudi su počeli da stvaraju zalihe hrane, i zaštitnih maski - iako prema rečima stručnjaka one ne mogu suzbiti širenje virusa, i pritom su neophodne klinikama i ambulantama.
Na konferencijama za novinare s ministrom zdravstva Jensom Španom ili stručnjacima sa Instituta Robert Koh postavljaju se pitanja koja zapravo samo dokazuju koliko novinari mogu biti glupi.
Zašto još uvek nema vakcine, pita jedan od njih optužujućim tonom?
Poznati svetski virolog Kristijan Drosten, redovni gost na televiziji, koji s kolegema u inostranstvu grozničavo radi na pronalasku vakcine, jedva se uzdržava da ne kaže šta misli i uvek ponavlja iste rečenice: Virus je nov, puno toga još nije poznato, radimo punom parom, brže ne možemo. Njegov pogled otkriva da je odgovaranje na pitanja novinara za njega naprosto gubljenje vremena.
Jens Turau
U suštini je reč o kolektivnom doživljaju straha. U našem bogatom, tehnički kontrolisanom i automatizovanom svetu nismo navikli na stvari koje su nepredvidive. Kad se desi nešto takvo, polazimo od najgoreg.
Imam utisak da medicinsko osoblje i naučnici u Nemačkoj još uvek izlaze na kraj sa korona-virusom. Sigurno je i da zdravstveni sistem ima i slabosti i da su Higijenski zavodi i Zdravstvene službe u gradovima preopterećeni, jer je premalo osoblja. I globalizacija ima svoje sulude strane, posebno ako se uzme u obzir koliko se samo lekova proizvodi u Kini - i koji sada nedostaju.
Kod kuće, kada se iznerviram zbog sitnica, deca mi kažu: Opusti se, tata! I tek to me izludi. Ali sada bih ja Nemačkoj poručio: Opusti se, zemljo! Uzmimo virus ozbiljno, poslušajmo šta nam kažu eksperti i sačuvajmo živce. Perimo ruke češće i temeljnije, odustanimo od rukovanja i ne polazimo od najgoreg!
Čitajte nas i preko DW-aplikacije za Android
Naučnici rade na razvoju brzih testova na korona-virus – manje-više uspešno. Ipak, generalno testiranje stanovništva na korona-virus nije moguće. A nije ni razumno. Testovi moraju biti ograničeni na sumnjive slučajeve. (04.03.2020)
Na berzama se „crnim labudom“ označavaju nepredvidljivi događaji s velikim posledicama. Ekonomisti trenutno raspravljaju o tome kolike će dalekosežne posledice za privredu imati korona-virus. (08.03.2020)
Rad na vakcini protiv virusa COVID-19 u punom je jeku, ali potrajaće bar još godinu dana dok ona ne bude spremna. Ipak, već sada postoje lekovi koji se daju u slučaju komplikovane infekcije opasnom vrstom korona-virusa. (06.03.2020)
Širom sveta korona-virusom je zaraženo više od 100 000 ljudi. Zdravstvene vlasti su zabrinute zbog nejasnih puteva infekcije i indikacija da inkubacija ovog virusa može biti - i do mesec dana. (07.03.2020)
Bliže se parlamentarni izbori u Srbiji, a opozicija je podeljena po pitanju učešća.
Korona-virus COVID-19 se širi. Proglašena je pandemija. O činjenicama i panici.
Velika Britanija je napustila Evropsku uniju. Zašto, kako i šta dalje?
Obnovljene tenzije između Irana i SAD guraju svet ka ivici velikog sukoba.
Pisci i publicisti istočnijih i južnijih korena, a nemačkog jezika, u potrazi su za svojom Evropom.
Dragoslav Dedović iz Beograda putuje i piše. Svake subote meri evropske anomalije i vrline.
Srpskohrvatski? Ili srpski i hrvatski? Pa još bosanski i crnogorski? Zašto je to uopšte bitno? I kome je bitno?
</doc>
