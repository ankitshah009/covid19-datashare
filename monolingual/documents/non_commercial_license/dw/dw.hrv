<doc docid='dw_53363320' lang='hrv' type='mono' source='https://www.dw.com/hr/hr/mladi-ljudi-i-širenje-pandemije-koronavirusom/a-53363320' term='COVID'>
Koronavirus je teško opteretio zdravstvene sustave širom svijeta i povećao broj smrtnih slučajeva. Vlade su bile prisiljene uvesti zabrane izlaska i međusobnog kontaktiranja ljudi. Tijekom krize su u središte pozornosti svjetske javnosti došle zemlje poput Južne Koreje, Novog Zelanda i Njemačke, s obzirom da je u tim zemljama pandemija imala relativno male posljedice. To je probudilo zanimanje kako profesionalnih znanstvenika tako i epidemiologa iz hobija.
S obzirom na to ne čudi da je veliku pozornost izazvala jedna studija koja se pomnije pozabavila pitanjem, koliko se u Njemačkoj poštuju pravila o izlasku i kontaktiranju. Po toj studiji osobito mladi ljudi se nisu držali zabrane kontaktiranja i time pridonijeli širenju nove vrste koronavirusa. Do tog rezultata su došla dva znanstvenika sa Sveučilišta Harvard. Oni su rezultate svoga istraživanja objavili u znanstvenom časopisu za zarazne bolesti i epidemiologiju Eurosurveillance. Njihova studija se pojavila upravo nakon jednog vikenda tijekom kojeg su brojni mladi ljudi uživali u parkovima velikih gradova, a neki sudjelovali i u prosvjedima protiv lockdowna.
Prvosvibanjski prosvjed u Berlinu 2020.
Veći relativni rizik za mlade ljude
„Mladi od 20 do 24 godine šire pandemiju koronavirusa u Njemačkoj", bio je naslov u novinama Tagesspiegel, a članak se pozivao na harvardsku studiju. I druge novine su pisale o tomu. Ali, koliko su pouzdane te tvrdnje ako se malo bolje pogleda podatke? Epidemiolozi s Harvarda Edward Goldstein i Marc Lipsitch u svojoj studiji su koristili podatke Instituta Roberta Kocha (RKI). Znanstvenici su koristili podatke o broju zaraženih covidom -19 u zadnjem tjednu ožujka i početkom travnja. Iz toga izvode zaključak da je relativni rizik (RR) zaraze koronavirusom u Njemačkoj znatno veći za osobe u dobi između 15 i 34 godine, a osobito za osobe između 20 i 24 godine, nego za sve ostale starosne skupine. Znanstvenici su utvrdili da je slična situacija i u Južnoj Koreji gdje je najviše zaraženih bilo u dobi između 20 i 29 godina.
Manjkavi čimbenici
Ali, studija izričito kaže da znanstvenici nisu mogli utvrditi razloge povećanog rizika zaraze kod te skupine. Znanstveni članak spominje, istina, mogućnost da je širenje koronavirusa povezano sa „slabijim pridržavanjem odredaba o držanju rastojanja kod osoba u dobi od 15 do 34 godine“. Ali, znanstvenici se nisu bavili činjenicom da mladi ljudi češće rade poslove kod kojih dolaze u kontakt s puno ljudi, kao primjerice u hotelima i restoranima, u prodavaonicama, u autobusima i tramvajima. Neki od tih sektora su, istina, tijekom korona-krize morali zatvoriti, ali harvardski znanstvenici se pozivaju na podatke koji su djelomice nastali prije uvođenja ograničenja kretanja. To znači da je moguće da su se mladi ljudi zarazili u to vrijeme na poslu.
Studija također ne uzima u obzir da mladi ljudi rjeđe imaju vlastiti automobil i da shodno tomu i u vrijeme pandemije koronavirusa moraju koristiti sredstva javnog prometa. Osim toga ne uzima se u obzir ni činjenicu da se u Njemačkoj epidemija koronavirusa počela širiti preko mladih ljudi koji su se vraćali sa skijanja u Austriji ili koji su slavili karneval. I zbog toga se koronavirus osobito brzo proširio u toj dobnoj skupini.
Jedno drugo istraživanje je stvar još više zakompliciralo. Ono je objavljeno istog dana kad i harvardska studija, a bavi se okrugom Heinsberg, jednim od epicentara covida-19 u Njemačkoj. 9.000 stanovnika toga gradića testirano je na koronavirus. Dobiveni podaci ukazuju da bi 20 posto inficiranih moglo biti asimptomatično, da su dakle bili zaraženi koronavirusom, a da to nisu primijetili. To bi moglo značiti da je u Njemačkoj do 1.800.000 ljudi već došlo u dodir s covidom-19. Taj broj je deset puta veći nego broj zaraženih prema Institutu Roberta Kocha. Ako bi ta pretpostavka bila potvrđena, onda bi zaključci koji se izvode iz podataka Instituta Roberta Kocha izgledali još špekulativnije.
Puno dvojbenih studija
U novije vrijeme i znanstvenici pozivaju da se kritično promotri razne studije o koronavirusu koje se šire po Internetu. Neke još uopće nisu službeno objavljene, a to znači da ih nije provjerio neovisni stručnjak. Čak i kod studija koje su prošle takozvani „peer-review“ postoji problem premalog broja ili preopterećenih stručnjaka. Osim toga, harvardska studija u Eurosurveillanceu je navedena kao takozvani "rapid communication", što je u znanstvenim časopisima izraz za ubrzani proces „peer-reviewa“ kako bi se članak moglo objaviti o nekoj trenutno važnoj temi. Slično vrijedi i za studiju iz Heinsberga: nedostaje joj provjera neovisnih stručnjaka.
Unatoč impresivnim slikama ljudi koji prave piknik u parkovima ili prosvjeduju, nema znanstvenog dokaza da mladi ljudi u Njemačkoj češće krše pravila držanja rastojanja nego stariji. Ali, ima dovoljno dokaza da mladi ljudi ispod 35 godina na poseban način nose teret pandemije, gospodarski i psihički. Oni pripadaju generaciji koja je ionako manje imućna nego njihovi roditelji i djedovi i bake. Sad se osim toga moraju bojati nezaposlenosti i recesije.
Njemački ministar gospodarstva na početku pandemije još nije do kraja ni izrekao najavu najveće državne pomoći ikad, a već su se javili prvi kandidati: VW, BMW, Siemens... No oni nisu tako brzi i kad treba platiti porez. (06.05.2020)
Bundesliga dobiva mogućnost drukčijeg ponašanja od drugih. Dok mnogi dijelovi društva moraju ostati na distanci, nekoliko nogometnih milijunaša smiju se prsa u prsa boriti za loptu. To je rizično, smatra Joscha Weber. (07.05.2020)
Pandemija koronavirusa donosi nove rekorde u zaradi industriji kanabisa. Ali mnoge isporuke izostaju. Korona bi mogla dovesti i do uskih grla u opskrbi. (07.05.2020)
</doc>
<doc docid='dw_53369838' lang='hrv' type='mono' source='https://www.dw.com/hr/hr/söder-kao-novi-kancelar/a-53369838' term='COVID'>
Nakon prve faze šoka zbog pandemije koronavirusom, koju je obilježilo jedinstvo svih političkih stranaka, posljednjih tjedana, prije svega oporbene stranke FDP i AfD, ponovo su krenule u napad, imajući na meti krizni menadžment njemačke vlade. U tome su sudjelovali i mnogi mediji. Tako se mogao steći dojam da je zemlja podijeljena.
Ali, izgleda da ti stranački sukobi nisu puno utjecali na stanovništvo. To pokazuju rezultati aktualnog istraživanja Deutschlandtrend koje je za javni servis ARD proveo institut za ispitivanje javnog mnijenja Infratest dimap. Dvije trećine ispitanika pozitivno ocjenjuje krizni menadžment njemačke vlade. U odnosu na ispitivanje od prošlog mjeseca jedva da se nešto promijenilo.
Odlične ocjene za Angelu Merkel i CDU
To zadovoljstvo se vidi i po ocjenama koje su dobili vodeći političari velike koalicije: kršćanski demokrati iz stranaka CDU/CSU i socijaldemokrati iz stranke SPD. Angela Merkel (CDU) je dobila najveću podršku od srpnja 2017. godine. Ministar financija Olaf Scholz (SPD) i ministar zdravstva Jens Spahn (CDU) manje-više su sačuvali rekordno dobre ocjene od prošlog mjeseca. Rekordno dobro je ocijenjen i ministar gospodarstva Peter Altmaier (CDU), kao i ministar unutarnjih poslova Horst Seehofer (CSU).
Od stranaka je najviše profitirala Kršćansko-demokratska unija CDU/CSU. U odnosu na prošli mjesec ima pet posto više potpore – ukupno 39 posto. Toliku potporu posljednji put je imala u kolovozu 2017. godine. SPD, kao i u travnju, ima 16 posto potpore ispitanika.
Oporbi je teže. Zeleni bi na izborima trenutno osvojili 18 posto glasova (-4), najmanje od listopada 2018. godine. AfD je, kao i u kolovozu 2017. na 9 posto (-1). Liberali (FDP) bi, kao i prošlog mjeseca s 5 posto glasova morali se boriti da prijeđu izborni prag za ulazak u Bundestag. Samo je stranka Ljevice s 8 posto glasova blago ojačala (+1).
Trenutno je odgođeno pitanje tko će biti novi predsjednik Kršćansko-demokratske unije (CDU) i mogući nasljednik Angele Merkel u kancelarskom uredu. Prije krize trojica kandidata su ušla u utrku: Norbert Röttgen, Friedrich Merz i Armin Laschet. Sada se na vrhu pozicionirao četvrti kandidat koji se ranije nije kandidirao – Markus Söder. Šef Kršćansko-socijalne unije (CSU) i bavarski premijer tijekom posljednjih tjedana pandemije je medijski vrlo prisutan. Sada svaki drugi ispitanik smatra da bi on bio dobar kandidat za kancelara.
Söderu je kriza donijela rast popularnosti
Kada će se o svemu tome odlučivati, još uvijek se ne zna. Okupljanje većeg broja ljudi trenutno je zabranjeno u Njemačkoj, pa se tako ne mogu održavati ni uobičajeni stranački kongresi.
Strah od pandemije manji
Anketa je provedena 4. i 5. svibnja, dakle prije nego što je vlada 6. svibnja najavila prvo ublažavanje mjera. Kancelarka Merkel je govorila o trenutno „vrlo dobroj situaciji" kada je riječ o borbi protiv pandemije. Izgleda da su građani sličnog mišljenja.
Strah od infekcija, kao i zabrinutost zbog preopterećenja medicinske infrastrukture proteklih tjedana su se znatno smanjili. Među ispitanicima je upola manje onih koji se boje da bi se oni ili članovi njihove obitelji mogli zaraziti koronavirusom. Umjesto ranijih 37 posto, sada samo još 21 posto Nijemaca strahuje zbog problema s medicinskom skrbi.
Brige Nijemaca
Zabrinutost međutim postoji zbog ekonomske situacije. Vlada računa s teškom recesijom. Ekonomski instituti počinju iznositi prve loše podatke vezane za gospodarstvo. Zato ne iznenađuje podatak da je još u ožujku, prije početka krize, dvije trećine ispitanika pozitivno ocijenilo gospodarsku situaciju u zemlji. Sada tako misli samo jedna trećina ispitanika, što je najslabiji rezultat u Deutschlandtrendu od financijske krize 2008./2009. godine.
Zanimljivo je međutim da strah od gubitka radnog mjesta ostaje malen. Programi hitne pomoći, propisi o skraćenom radnom vremenu i druge mjere izgleda da su smirile građane. Čak se, u odnosu na prethodni mjesec, smanjio i broj onih koji su ozbiljno bili zabrinuti da će izgubiti radno mjesto, s 18 na 13 posto.
Većina Nijemaca je protiv premija za kupovinu novih automobila
Trenutno se razmatraju razne mjere za oživljavanje gospodarstva. Njemačka automobilska industrija je iznijela prijedlog o državnim premijama za kupovinu novog automobila. Ali donošenje takve odluke je odgođeno. To se poklapa s trenutnim raspoloženjem. Naime, većina Nijemaca (63 posto) vrlo kritično vidi takav plan.
Pored gospodarskih posljedica trenutno se sve više raspravlja i o socijalnim aspektima zaustavljanja gospodarstva. Sve više pozornosti se posvećuje situaciji u kojoj su se našla djeca. Skoro dvije trećine Nijemaca (63 posto) je zabrinuto da bi ograničene školske ponude i ponude za čuvanje djece mogle imati negativne posljedice u njihovom razvoju.
Istraživače javnog mnijenja je zanimalo i koliki je strah od ograničavanja građanskih sloboda zbog mjera uvedenih s ciljem suzbijanja koronavirusa. Pritom je četiri od deset ispitanika izrazilo zabrinutost – što je manje u odnosu na prethodni mjesec. A među njima je najviše bilo pristaša stranaka FDP i AfD. Hoće li sada, ukidanjem ograničenja, takvih briga biti manje, možda će pokazati rezultati sljedećeg istraživanja, u lipnju.
Izbijanje koronavirusa je mnoge vozače taksije u Njemačkoj natjeralo na kreativnost. Neki su sada preuzeli ulogu dostavljača hrane i lijekova. No većina strahuje da ih to neće izvući. (25.04.2020)
</doc>
<doc docid='dw_53368168' lang='hrv' type='mono' source='https://www.dw.com/hr/hr/dan-pobjede-nad-virusom/a-53368168' term='COVID'>
8. svibnja 1980. Svjetska zdravstvena organizacija je mogla ponosno objaviti: boginje su poražene. Virusna bolest prema kojoj je i virus korone gotovo pa beznačajna boljetica se više ne širi nigdje na svijetu. Broj žrtava i u ovoj današnjoj pandemiji je žalostan, ali od boginja je samo u 20. stoljeću umrlo oko 300 milijuna ljudi.
Boginje - ili latinski variola su od davnine praktično značile smrtnu presudu. U nekim oblicima te bolesti je smrtnost dosezala i do 90% oboljelih, ali i u običnim slučajevima je to bilo i po 40%. Čak i ako se bolest preživjela, oboljeli je do kraja života bio obilježen ružnim ožiljcima na tijelu, a takvi su još dobro prošli: vrlo lako su boginje mogle izazvati sljepoću, gubitak sluha i još mnogo toga s čim se trebalo boriti ostatak života.
Makar se nameće usporedba s virusom koji nas danas muči - između ostalog i zbog toga što ni protiv jednog, niti protiv drugog zapravo nema lijeka, razlike su goleme. Makar je definitivno manje smrtonosan, virus iz obitelji korone CoviD-19 se lako mijenja i čak kad se nađe cjepivo, to neće jamčiti da će ono djelovati i protiv mutiranih oblika.Virus variole je jedan od najvećih uopće poznatih virusa, a način cijepljenja je otkriven još u prvoj polovici 19. stoljeća. Jednom cijepljena protiv boginja, ta osoba u pravilu stječe  imunitet do kraja života.
Bogati su postali "tvrđava"
Pobjeda nad super virusom
I kod širenja bolesti su tu goleme razlike: u novoj pandemiji je veliki problem što mnoštvo zaraženih - po nekim statistikama bi to moglo biti i  80%, nema gotovo nikakvih poteškoća, ali i oni šire zarazu. Tko oboli od boginja, teško je moguće da neće osjećati slabost i vrućicu, pogotovo nakon što se pojave tipični plikovi po čitavom tijelu. Teško je reći koji od ta dva virusa je zarazniji: kao i mnogi drugi, oni se prenose kapljičnom zarazom. Ali virus boginja je izdržljiviji: on će lako dugo ostati aktivan i u prašini na primjer odjeće ili posteljine zaražene osobe.
Već i zbog toga što je cjepivo protiv boginja nađeno tako rano, pogotovo nakon Drugog svjetskog rata su mnoge industrijske nacije sustavno provodile cijepljenje. Ali sad bi mogla doći pouka i za ovu pandemiju: koncem šezdesetih je zdravstvena organizacija Ujedinjenih naroda shvatila kako se bolest nikad neće pobijediti ako imućne države ostanu "tvrđave" protiv boginja koje će se nesmetano širiti po siromašnim zemljama. Borba se treba povesti daleko ispred linije bojišnice, na mjestima gdje se boginje doista pojavljuju.
Donald Henderson je u tom dobu bio na čelu kampanje Svjetske zdravstvene organizacije protiv epidemije boginja i dobro se sjeća: "U šezdesetima i sedamdesetima smo imali pune ruke posla zbog mnoštva poplava, gladi, građanskih ratova i stotine tisuća izbjeglica u raznim dijelovima Afrike i Azije." Naravno da tada nije bilo mobitela i interneta, čak i obični telefoni su bili rijetkost. Ali u WHO su shvatili kako se borba mora voditi koordinirano i na širokoj liniji bojišnice: "Mislim da je to dokaz vještine i kreativnosti međunarodnih savjetnika iz oko 70 zemalja, ali i ministara i suradnika WHO-a kojima je uspjelo nešto što se smatralo nemogućim", konstatira Henderson.
Kroz pustinje i prašume sa cjepivom u torbi
Gdje god bi se zaraza pojavila, provodilo se cijepljenje u sve širim krugovima oko izvorišta zaraze. Jedina je utjeha bila da je i diktatorima i demokratima, vojskovođama svih zaraćenih strana bilo jasno koliko je ta bolest smrtonosna tako da se moglo računati na suradnju. Ali i uz takvu podršku bivša čelnica WHO, Margaret Chan nas podsjeća kako je to bio upravo gigantski izazov: "Vodeća uloga Svjetske zdravstvene organizacije je bila važna, ali dostignuće tih razmjera je na koncu ovisilo o desecima tisuća suradnika koji su puni samopouzdanja doslovce prevalili čitavu zemaljsku kuglu, terenskim vozilima, magarcima ili ribarskim čamcima, pješice kroz prašumu ili kroz pustinje, došli do nomada u najzabačenijim predjelima pa do mnoštva stanovnika slumova Azije po najgoroj žezi."
U toj akciji koja je potrajala nešto više od desetak godina je cijepljeno 2,4 milijardi ljudi, ukupno je sudjelovalo preko 200 tisuća suradnika, a sve je koštalo tek oko 300 milijuna dolara - sitnica u usporedbi vojnog proračuna tadašnjih velesila. Ali pobjeda se mogla vidjeti: 1977. je zabilježeno posljednje izbijanje boginja u Somaliji - a u to doba su već neke zapadne zemlje počele čak ukidati obavezu da se mališani cijepe protiv te opake bolesti.
Treba li ga uništiti?
Cjepivo protiv boginja
Koliko se zna, virus boginja danas postoji samo u laboratorijima - u  američkom uredu za suzbijanje zaraza CDC u Atlanti i ruskom laboratoriju VECTOR kod Novosibirska. Nakon terorističkih napada početkom ovog stoljeća se postavilo pitanje i korištenje tog virusa kao biološko oružje jer se zapravo ne zna, imaju li i neke druge zemlje sačuvane uzorke koje bi možda mogle pasti u krive ruke. Pogotovo zato jer cijepljenje više nije tako rašireno, to bi mogla biti golema prijetnja. Treba li možda uništiti i te preostale uzorke?
No odgovor jest kako se samo sa "živim" virusima onda može opet stvoriti cjepivo. Doduše mnoge zemlje imaju još goleme zalihe cjepiva: samo SAD imaju još oko 100 milijuna doza, a i WHO ima spremno oko 64 milijuna cjepiva protiv boginja. Ali svi se nadaju: neka nam to više nikad ne zatreba.
Uspjeh borbe protiv boginja je i dao krila borbi protiv drugih zaraznih bolesti, objašnjava nam Donald Hendeson: "1974. je Glavna skupština UN-a prihvatila prošireni program cijepljenja. Njegov cilj je bio djecu u čitavom svijetu zaštiti i od ospica, dječje paralize, difterije, hripavca i tetanusa. U devedesetima je u tom projektu dostignuto 80% pokrivenosti i time je otvoreno novo razdoblje u zaštiti javnog zdravlja", sažima Henderson.
Ali pogotovo u ovoj pandemiji nam mora biti jasno kako virusi i bolesti ne poznaju nacionalne i bilo kakve granice. Zato i borba protiv pandemije mora biti zajednička i čim se pojavi cjepivo, ono mora biti dostupno baš svakome.
</doc>
<doc docid='dw_53351558' lang='hrv' type='mono' source='https://www.dw.com/hr/hr/je-li-čovjek-stvorio-koronavirus-u-laboratoriju/a-53351558' term='COVID'>
U jednom izvještaju saveza tajnih službi pet velikih zemalja u kojima se govori engleski (SAD, Velika Britanija, Kanada, Australija i Novi Zeland, nazvanih „Five Eyes") govori se o nepoznatom virusu šišmiša iz Kine o kojem su istraživanja provođena u kineskom Wuhanu. Taj izvještaj tajne službe dostavljen je australskim novinama The Daily Telegraph. Nakon njegovog objavljivanja jako je porastao broj napisa o „virusu koji je stvorio čovjek u laboratoriju u Wuhanu“. Osim toga se kaže da je svijet izgubio dragocjeno vrijeme u borbi protiv virusa jer je Kina skrivala informacije. Takve optužbe nije izgovorio samo američki predsjednik Donald Trump nego su tako pisali i neki njemački tabloidi. Radi li se stvarno o gigantskom skandalu?
Novi glasovi iz SAD-a
Najprije ono najvažnije: koronavirus nije umjetno stvorio čovjek niti je on planski pušten u svijet. Za besmislice takve vrste, za koje teoretičari zavjere diljem svijeta podgrijavaju slične neodržive tvrdnje kao i za podrijetlo virusa HIV-a 1980-ih godina, nema nikakvog dokaza u izvještaju tajnih službi. Naprotiv, i američki direktor tajnih službi, kojem je podređeno svih 17 američkih tajnih službi, objavio je priopćenje za medije u kojem objašnjava: kao ni većina znanstvenika ni američke tajne službe nemaju nikakvog razloga za pretpostavku da je covid-19 stvorio čovjek ili genetski ga modificirao. Istovremeno američke tajne službe i dalje istražuju je li virus na ljude prešao sa životinja ili je prilikom neke nesreće izašao iz laboratorija u Wuhanu.
Ovim priopćenjem, koje je prošlog četvrtka objavio bivši američki veleposlanik u Berlinu, poznat po ne osobito diplomatskim izjavama, a koji je novi koordinator tajnih službi u Bijeloj kući, Richard Grenell, američke tajne službe su učinile upravo senzacionalnu iznimku od pravila da ne komentiraju aktualne događaje.
Bivši američki veleposlanik u Berlinu i novi koordinator tajnih službi u Bijeloj kući Richard Grenell
Ne radi se o nekom tajnom projektu
Samo nekoliko dana nakon ovog službenog priopćenja objavljen je članak u australskom Saturday Telegraphu. Ni tu u izvještaju, koji očito potječe od australske tajne službe ASIS, nema nikakvih dokaza da je pandemiju koronavirusom izazvao čovjek.
Bez sumnje najuzbudljiviji aspekt izvještaja australske tajne službe, koji je do sada zapostavljan, predstavljaju njegove informacije o istraživanju koronavirusa. Jer, već gotovo 15 godina, piše Saturday Telegraph, jedan kineski tim virologa pod vodstvom dr. Shija Zhenglija, direktora Centra za infekcijske bolesti Instituta za virologiju u Wuhanu, bavi se istraživanjem koronavirusa koji se pojavljuju kod šišmiša. Takvih virusa ima preko 5.000 vrsta, od kojih je dr. Shi istraživao najmanje 50. Ali, to nije bio nikakav kineski tajni projekt. Tim znanstvenika je surađivao primjerice s laboratorijem za zdravlje životinja Commonwealth Scientific and Industrial Research Organisation CSIRO u Australiji. Dr. Shi i njegov suradnik Peng Zhou proveli su tamo više godina. Partner u istraživanju bilo je i Sveučilište Sjeverne Karoline u SAD-u.
Cilj istraživanja bio je izolirati viruse koji se pojavljuju kod šišmiša i provjeriti mogu li oni prijeći na čovjeka. U studenom 2015., dakle prilično točno četiri godine prije izbijanja sadašnje pandemije, studija doktora Shija sa Sveučilištem Sjeverne Karoline došla je do rezultata da bi virusi slični SARS-u mogli prijeći sa šišmiša na čovjeka i da protiv toga nema lijeka. 2019. je njihova sljedeća studija došla do zaključka: „Jako je vjerojatno da će buduće zaraze koronavirusima poput SARS-a ili MERS-a potjecati od šišmiša i da je velika vjerojatnost da će se to dogoditi u Kini.“
Protiv nagađanja
Pritom su znanstvenici izričito spomenuli i veliki rizik svojih istraživanja u slučaju da dođe do nesreće i da virusi pobjegnu iz laboratorija. Jedan od rizika su sigurnosni standardi u laboratorijima. Pojavili su se izvještaji američkih diplomata u Kini koji su u prosincu 2019. govorili o – dosad nepotvrđenim – sigurnosnim nedostacima u laboratoriju u Wuhanu.
Koronavirus se istražuje već godinama
Australski izvještaj tajne službe dakle izričito se suprotstavlja neosnovanim nagađanjima i optužbama. Zato je i stajalište australske vlade da virus s 95-postotnom sigurnošću potječe s jedne tržnice u Wuhanu. Ali, ostaje mali, 5-postotni rizik da je virus mogao prilikom neke nesreće napustiti laboratorij – dakle bez ljudske namjere. Tim zaključkom, koji podupire i priopćenje američkih tajnih službi, Australci zauzimaju potpuno suprotno stajalište od Trumpove vlade. Američki ministar vanjskih poslova (i bivši šef CIA-e) Mike Pompeo još u nedjelju je govorio o „izuzetnim dokazima da virus potječe iz laboratorija u Wuhanu“.
Skrivanje informacija u Kini
Osjetljivi dio izvještaja australske tajne službe je nešto drugo: australska tajna služba ASIS jasnim riječima opisuje u dokumentu na 15 stranica kako je Kina tajila informacije i uništila nužno potrebne uzorke o izbijanju epidemije koronavirusom u prosincu. Osobito težak je slučaj suradnice u znanstvenom laboratoriju u Wuhanu Huang Yan Ling. Prema izvještajima u kineskim medijima ona je bila prva osoba zaražena koronavirusom. Nakon kratkog vremena ona je nestala, njezina kompletna biografija koja je bila online je poništena, i do danas nema traga toj znanstvenici.
Isto tako su u siječnju brojni liječnici u Wuhanu, koji su govorili o izbijanju nove virusne zaraze, uhićeni zbog „širenja glasina“. Osim toga je kineska vlada iz online-tražilica dala ukloniti pojmove "SARS variation", "Wuhan seafood market” i „Wuhan unknown pneumonia”. To su jasne naznake cenzure kojom je komunistički režim nastojao kontrolirati sve informacije o izbijanju pandemije. Najteža je ipak optužba da je Kina već u prosincu znala da se virus može prenositi sa čovjeka na čovjeka, ali je to najprije nijekala i tek 20. siječnja 2020. informirala Svjetsku zdravstvenu organizaciju WHO. Ali, s obzirom na javno dostupne i poznate rezultate istraživanja doktora Shija, koje izvještaj tajnih službi navodi detaljno, to više nije bilo nikakvo iznenađenje.
U Wuhanu je zbog koronavirusa sve bilo potpuno zatvoreno
Nijekanje, uhićenja i cenzura su tipične reakcije diktatorskih režima na neočekivane krize. Zaraze, prirodne katastrofe ili nesreće predstavljaju veliku opasnost za ionako stalno ugroženi monopol vlasti u diktaturama. A krize ovakve vrste razotkriju već odavno postojeće loše stanje. Komunistička partija, bilo ona sovjetska nakon katastrofe u Černobilu 1986. ili ona u Kini 2020., ne želi to riskirati. A to je i ranije i danas imalo katastrofalne posljedice za ljudske živote.
Unatoč analizi rizika slabe mjere zaštite
Izvještaji tajnih službi iz Australije i SAD-a pokazuju također da pokušaji da se samo Kini pripiše odgovornost za razmjere pandemije nisu korektni. Činjenica je da su znanstvene spoznaje o koronavirusima i opasnosti koja od njih prijeti već godinama bile javno dostupne. Prije više godina su provođene i vježbe za slučaj katastrofe sa sličnim scenarijima.
U Njemačkoj je 2012. jedna „Analiza rizika u zaštiti stanovništva“ razradila scenarij pandemije virusom. Rezultat je: nedovoljna priprema, nedostatak kapaciteta i zaštitne opreme kao i nedostatak planova za suzbijanje. Štoviše, čak ni krajem siječnja – izgleda da je to bilo jako, jako davno – ni jedna vlada ni u Europi ni u SAD-u, nije poduzela ozbiljne mjere. Tek kad su smrtonosni razmjeri korona-pandemije postali vidljivi u Italiji počelo se s užurbanim uvođenjem mjera. Zato je opravdano sumnjati da bi drukčija informacijska politika Kine u prosincu prošle godine i time dobiveni mjesec dana za borbu protiv pandemije nešto bitno promijenili.
Nakon što je kineski liječnik koji je prvi upozorio na opasnost od novog virusa umro, Komunistička partija Kine hvali njegovu "profesionalnost". U početku ga je zvala lažljivcem. (07.02.2020)
Je li istinito sve što se piše o koroni? Jer epidemija je bilo i prije, ali još nikad nije bilo takvih drastičnih mjera. To stvara plodno tlo i za širenje raznih teorija zavjere. (28.04.2020)
O koronavirusu od samog početka izbijanja zaraze kruže najnevjerojatnije glasine. No ovo nije prva pandemija koju prate apsurdne teorije zavjere. Povijesna lista je dugačka. (10.03.2020)
</doc>
<doc docid='dw_53349644' lang='hrv' type='mono' source='https://www.dw.com/hr/hr/pulski-punkt-jedinstven-primjer-socijalnog-poduzetništva/a-53349644' term='COVID'>
Na rubu Pule, u jednom od poslovnih prostora podno gradskog stadiona nalazi se bistro Punkt, društveno poduzeće koje se u doba korone aktivno uključilo u rad mnogih službi, donedavno pripremajući obroke za infektologiju, Hitnu pomoć, policiju, vatrogasce i bolnički odjel Covid – 19 koji je ugašen nakon smirivanja epidemije. U bistrou radi 11 ljudi, među kojima je 70 posto osoba s invaliditetom, Downovim sindromom i intelektualnim teškoćama, i to je ono po čemu se ovo poduzeće razlikuje od ostalih ugostiteljskih firmi.
Hrabri projekt
Riječ je o jedinstvenom primjeru socijalnog poduzetništva u Hrvatskoj budući da se osobe s invaliditetom u pravilu zapošljavaju u sklopu raznih zaštitnih radionica koje financiraju lokalna samouprava i država, a ovdje je riječ o privatnoj tvrtki koja ovisi o tržištu.
Danijela Kasumović – Maružin, vlasnica i voditeljica Punkta, reći će da ovaj bistro, koji svakodnevno nudi ukusne kuhane marende za manje od pet eura, zapravo nije poduzetnički, nego edukacijsko-rehabilitacijski projekt. Profit im, veli, nije primarni cilj. "Ovo je inkluzivan projekt koji našim zaposlenicima omogućava ono čemu oni i njihove obitelji teže: samostalan život, interakciju s ljudima i istinsko, a ne samo deklarativno uključivanje osoba s invaliditetom u život zajednice i svijet rada", veli Danijela.
Danijela Kasumović - Maružin
Ova edukacijska rehabilitatorica prije svog prvog i jedinog poduzetničkog projekta, u koji se bez iskustva, uz vlastita sredstva upustila vrlo hrabro prije više od tri godine, prethodno je punih 12 godina radila u pulskoj Školi za odgoj i obrazovanje koja obrazuje osobe s invaliditetom i intelektualnom poteškoćama.
Birokratske prepreke
"Predavala sam tehnologiju ugostiteljstva i poljoprivrede. Nažalost, bez obzira na trud i stečene kompetencije,  poslodavci naše učenike nisu htjeli zaposliti i bilo mi je vrlo teško to gledati. Oni završe školu, vi im poželite svu sreću, prvenstveno da nađu posao i nakon toga ih nakon nekog vremena vidite kako besposličare ulicama našeg grada i ustvari mentalno i fizički propadaju", pripovijeda Danijela. Nakon jednog susreta s bivšim učenikom nešto se u njoj prelomilo i na putu do posla shvatila je da želi nešto otvoriti i zaposliti te ljude.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/30ERY
Punkt nema nikakav zaštićeni ugovor, nikakvu prednost na natječajima. Tijekom godina i oni su tražili status integrativne radionice, ali ga nisu dobili zato što njihova vrata nisu široka 110 već 100 centimetara, a visina stube prelazi 15 centimetara, što definira Pravilnik o osiguranju pristupačnosti osobama s invaliditetom i smanjenom pokretljivosti. "To su tehnički detalji koje smatram apsolutno nepravednima zato što je i sam Pravilnik pisan za nekakve radionice koje će tek nastati", objašnjava naša sugovornica. Naime, status integrativne radionice puno bi im pomogao jer bi u tom slučaju dobili pola milijuna kuna državnih sredstava, čime bi pokrili repromaterijal, najam i režije, pa bi im zarada ostala za plaće. Unatoč svemu, uspijevaju se samostalno financirati, a uz to apliciraju na natječaje.
Zadovoljni konobar Manuel
Odlučili su raditi i u koronakrizi: iako bistro nije otvoren za goste, hranu dostavljaju, što je osobito važno jer opskrbljuju i staračka domaćinstva. "Promet nam je pao više od 20 posto, ali ono što je lijepo i na što smo ponosni je što nitko nije dobio otkaz, nikome nije smanjena plaća, niti je kasnila", kaže naša sugovornica. Iskoristili su i novčanu pomoć države, a oslobođeni su i najma terase i prostora.
Sretni radnici
Radnici su, veli Danijela, izuzetno sretni što su zaposleni, ništa im nije teško, s radošću dolaze na posao. "Naša Ana , djevojka s Downovim sindromom, silom je prilika na godišnjem jer je ona u ovoj situaciji visokorizična. Beskrajno je žalosna i nesretna, želi doći raditi, pomagati", naglašava Danijela.
Za šankom zatičemo 20-godišnjeg konobara Manuela. Kaže da mu je lijepo na poslu, radi ujutro, a u vrijeme prije korone posluživao je i na terasi. Na pitanje što mu je najljepše u poslu, kratko odgovara: "Sve."
Kroz Punkt je do sada prošlo oko 120 osoba s invaliditetom, u raznim aktivnostima, od izrade jelovnika, keramičkog posuđa do sudjelovanja u izradi kalendara, stručnoj praksi, te sadnji i branju smilja.
Neizvjesna budućnost
Unutrašnjost neuobičajenog objekta
Za projekt "Inovativno zapošljavanje osoba s invaliditetom" Punkt je lani od zagrebačke banke dobio drugu nagradu od sto tisuća kuna u sklopu programa Moj Zaba Start. Taj je novac uložen u ekološku poljoprivredu u Valdebeku na rubu Pule, gdje su, na zemljištu od 1.600 kvadrata, podigli vinograd. Namjeravaju zasijati i povrtne kulture. "Čekamo kišu, posijali bismo povrće. Planiramo tamo napraviti i senzomotorni vrt za djecu koja bi došla i provela vrijeme u prirodi", najavljuje Danijela. Osim toga, u Červarima kod Poreča imaju nasade lješnjaka.
Udruga poslovnih žena Krug Danijelu Kasumović-Maružin  proglasila je socijalnom poduzetnicom 2017. godine, dok je Zavod za vještačenje, profesionalnu rehabilitaciju i zapošljavanje osoba s invaliditetom iste godine proglasio Punkt poslodavcem godine za osobe s invaliditetom u kategoriji mikropoduzetnika. Ove godine za malo im je izmakla srednjoeuropska nagrada za socijalne inovacije SozialMarie, no i sama nominacija im puno znači.
Usprkos tome što ih Grad i šira zajednica snažno podržavaju, u Punktu strahuju od razdoblja nakon pandemije koronavirusa.   "Puno je ljudi ostalo bez posla. Maloprije je jedan čovjek uzeo ručak i rekao da je ugasio dvije od tri svoje firme, a planira i treću. Mislim da budućnost nije svijetla. Bojim se da nećemo opstati, iako se za sada nadam da će sve biti u najboljem redu", rezonira Danijela.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/30ERY
</doc>
<doc docid='dw_53351078' lang='hrv' type='mono' source='https://www.dw.com/hr/hr/prosjaci-u-mercedesima/a-53351078' term='COVID'>
Ne trebaju velike škole da bi već na početku bilo jasno kako će mjere za suzbijanje virusa Covida-19 značiti praktično Lock Down najvećeg dijela gospodarstva i kako će golemom broju tvrtki biti upravo nemoguće održati likvidnost i radna mjesta. U jednom SAD-u je to doista izazvalo pravu eksploziju broja nezaposlenih, ali njemačka vlada je gotovo smjesta, još koncem ožujka, odlučila i financijski pomoći tvrtkama u još neviđenim razmjerima: što u kreditima, što u državnim jamstvima tu je riječ o gotovo jednom bilijunu i 200 milijardi eura - a i to nije kraj pomoći. Jer i odluka o skraćenom radnom vremenu, kada se tvrtkama pomaže plaćati doprinose za zaposlene, je nesumnjivo državna pomoć, ali to ide iz blagajne Zavoda za zapošljavanje.
Praktično od dana kad je najavljena ta državna pomoć su se počele čuti jadikovke iz tvrtki o golemim gubicima koje će im donijeti ova pandemija i kako će im biti nužna koja milijardica. No prvi se nisu javili mali proizvođači koji ne znaju kako da plate račun za struju slijedeći mjesec, nego jedan gigant poput Adidasa koji je sredinom travnja i dobio pozajmicu od 2,4 milijarde eura. Gužva pred Ministarstvom financija je bila velika: ruku su ispružili i VW, BMW, Siemens...
Novac za džepove dioničara?
Ali onda je došao prvi udarac tim snovima o državnim milijardama koje bi pale s neba: već početkom travnja je Vlada jasno dala do znanja kako državna pomoć nije moguća za koncerne koji namjeravaju i dalje prvo misliti na svoje dioničare i praktično državnim novcem puniti njihove džepove dividendom. Ukratko: ako želite plaćati dividende, ništa od državnog novca.
Adidas je najavio da neće isplaćivati dividende dioničarima
Već to je mnoge koncerne odvratilo od takvih nakana: na primjer jedan Daimler je od početka govorio kako mu nikakva pomoć nije potrebna, ali su brzo i BMW i VW objavili kako mogu i bez nje. Jer u ovom potresu koji drma svjetske burze koncerni si ne mogu priuštiti da rastjeraju dioničare još i najavom da mogu zaboraviti na godišnju dividendu. To je i opasno: ukupna  vrijednost na burzi je već niska, ako tako još padne - to bi mogao biti trenutak i za neprijateljsko preuzimanje.
Na koncu, barem kad je riječ o 30 najvećih njemačkih koncerna izlistana u indeksu DAX, državna pomoć bi bila doista "traženje kruha nad pogačom": ukupno, oni raspolažu novčanom pričuvom od oko 362,7 milijardi eura, javlja njemačka televizijska postaja ARD.
No neki koncerni su doista u ozbiljnim poteškoćama tako da su državi obećali kako će njihovi dioničari ostati kratkih rukava: ne samo Adidas, nego i proizvođač automobilske elektronike Leoni - ali čak i jedna Lufthansa se isprva borila rukama i nogama kako bi dioničarima i dalje plaćala barem nekakvu dividendu.
Je li i potpora za doprinose "državna"?
Ali najveći njemački zračni prijevoznik je u tako dubokim nevoljama da za takvu računicu jednostavno nema mjesta: na desetke tisuća letova je otkazano, gotovo čitava flota je na zemlji, na stotine zrakoplova više nikad neće ni poletjeti - barem ne s poznatim znakom Lufthanse na njihovom repu. Burzovna vrijednost prijevoznika je već daleko ispod vrijednosti samih aviona koje ima i tu je prijevozniku jedino ta državna pomoć ostala kao šansa da možda ne bude progutan. To će se svesti na oko 10 milijardi eura pozajmice, ali i državnim preuzimanjem određenog broja dionica - najviše 25%.
Tek što su se ipak izdvojili koncerni koji doista trebaju pomoć, iz političkog Berlina je došao nov udarac: ne samo kredit, nego se i potpora doprinosu za zaposlene ako više ne rade puno radno vrijeme tretira kao državna pomoć. Dakle tko god je zaposlene poslao kući na državni trošak, ne smije plaćati dividende dioničarima. To su zapravo golemi iznosi: oko 10 milijuna građana Njemačke u ovoj pandemiji radi skraćeno radno vrijeme po novim propisima i samo blagajna Zavoda za zapošljavanje jednostavno nije dovoljno duboka da bi izdržala taj teret.
Lufthansa treba pomoć države
Tu se podigla velika graja: jer i jedan Daimler se poslužio takvom vrstom pomoći, ali ne želi odustati od isplate dividendi dioničarima. Čitav niz tvrtki - Volskwagen, BMW, BASF ili Continental uvjeravaju Vladu kako pomoć njihovim zaposlenima zapravo nije državna pomoć, isto tvrdi i jedan Bayer pa je već prošlog tjedna brzo isplatio dividende - osiguravatelj Münchener Rück će to učiniti ovog tjedna.
"Nova" ideja proizvođača automobila
No neki koncerni su shvatili kako sad ipak država ima konce u svojim rukama: Adidasov konkurent, koncern Puma je također poslušno objavio kako neće isplatiti dividendu, isto je odlučila tvrtka nastala oko zračne luke Frankfurta Fraport, proizvođač motora Deutz... U jeku tog spora ovog utorka (5.5.) su se u Berlinu sastali predstavnici automobilske industrije s odgovornima u njemačkoj vladi kako bi razmotrili budućnost ove, za Njemačku itekako važne industrijske grane.
Kad već neće biti kredita, a i oko potpore za doprinose se još nateže, onda bi proizvođači automobila bili sretni i ako bi kancelarka Merkel ponovila ono što je već učinila 2009.: odredila državnu nadoknadu za uništavanje starih automobila kod kupnje novih. Službeni Berlin tu nije rekao jasno "ne dolazi u obzir", ali raspoloženje javnosti nipošto ne ide na ruku proizvođačima automobila. Upravo se okončava sudski spor vlasnika dizelaša protiv Volkswagena zbog njegovih nesretnih krivotvorenja vrijednosti ispušnih plinova, a nevolje proizvođača automobila zapravo nemaju veze s koronom. Naravno da mogući kupci već duže oklijevaju s kupnjom jer su nesigurni oko toga kakav automobil uopće kupiti ako zbog zagađenja u dogledno doba s njime neće smjeti u neke njemačke gradove. Ali država već ionako izdašno pomaže automobilskoj industriji potporama druge vrste: nedavno je produžena potpora od 4.000 eura za kupnju električnog automobila, tu je i potpora za vozila norme barem Euro 6. Mnoge druge industrijske grane mogu samo sanjati o takvoj državnoj pomoći.
Autoindustrija traži dodatnu državnu pomoć za poticanje prodaje
Kad već tražite, koliko i plaćate?
Pandemija koronavirusa je barem trenutno doista pomaknula prioritete s onih koje diktira gospodarstvo na one koje diktira politika. A neki političari svakako žele iskoristiti tu, možda jedinstvenu priliku: kad se već razgovara o državnoj pomoći tvrtkama, zašto ne pogledati koja od tih njemačkih tvrtki je doista svjesna svoje društvene odgovornosti i uredno plaća porez? Nakon parlamentarnog upita stranke Ljevice je uslijedila istraga novinara političke emisije ARD Monitor i lista Süddeutsche Zeitung. Kada je riječ 30 najvećih koncerna Njemačke izlistanima u DAX-u odgovor je kratak: gotovo sve imaju barem nekakvu tvrtkicu u nekoj poreznoj oazi gdje nesmetano mogu "prati" svoj novac.
To nije tek pokoja tvrtka "za svaki slučaj", nego 30 najvećih sudjeluje u vlasništvu ukupno 3847 tvrtki u poreznim oazama diljem svijeta, od Paname, Kajmanskih otoka pa do američkog Delawarea koji također privlači tvrtke "kreativnim" obračunom poreza. Naravno da je tu i mnoštvo tvrtki u zemljama Europe koje su se također, barem za strane tvrtke, pokazale veoma susretljive kad treba platiti malen - ili nikakav porez: Nizozemska (527 tvrtki), Luksemburg (281 tvrtki) ili već tradicionalna oaza Švicarska (187 tvrtki).
Veliki igrači štede novac osnivanjem firmi u poreznim oazama
Suvlasništvo u čitavom nizu takvih tvrtki ima i jedna Lufthansa, makar traži i državnu pomoć i prima pomoć za doprinose njenim zaposlenima koji ne rade puno radno vrijeme. Odgovor koncerna je i u ovom slučaju isti: sve je to previše komplicirano da bi to novinari, političari i javnost mogli shvatiti. Oni doista imaju tvrtke u takvim poreznim oazama, ali one su nastale slijedom poslovne politike. Međunarodni koncerni doista imaju čitave vojske poreznih savjetnika i u pravilu je takva utaja poreza tek u "sivoj" zoni.
Amazon je prošle godine samo u Njemačkoj ostvario promet od oko 22,5 milijardi dolara - ukupno je to preko 280 milijardi, a zbog korone će ove godine to svakako biti i više. Čak i u jednoj Italiji je amazon.it ostvario promet od preko 2 milijarde dolara. Koliko je poreza platio Amazon za 2018.? Obzirom na međunarodne sporazume o sjedištu tvrtke, on načelno plaća porez samo u SAD-u po stopi od 1,2% na dobit. Ali tek "načelno", jer za 2018. ne samo da nije platio porez, nego je i dobio stotinjak milijuna dolara povrata poreza zbog najavljenih, ali nikad realiziranih investicija. Koliko bi se respiratora moglo kupiti i čitavih bolnica izgraditi da je porez ikad plaćen u onoj državi u kojoj je i zarađen - to ostavljamo Talijanima i drugima da si sami izračunaju.
Burze bilježe rekordne gubitke, koncerni zvone na uzbunu, tvrtke ne znaju kako dalje. Procjene utjecaja ove pandemije na svjetsko gospodarstvo se upravo natječu u opisima katastrofe. Ovako nešto još nismo doživjeli. (28.03.2020)
Kako bi trebalo izgledati gospodarstvo nakon pandemije? Zeleno! Neobična inicijativa u kojoj su se udružili političari i međunarodne kompanije. (20.04.2020)
Svatko želi znati kakve će za gospodarstvo biti posljedice koronakrize. Ali trenutno su sve prognoze, uključujući i ovu od MMF-a, više-manje beskorisne, misli Henrik Böhme. Jer tako nešto još nismo doživjeli. (15.04.2020)
U Italiji je to već učinjeno, u Francuskoj je najavljeno, a i u Njemačkoj se o tome razmišlja: sudjelovanje države u vlasništvu poduzeća kao posljednja mjera za spas firmi u vrijeme korona-krize. (25.03.2020)
</doc>
<doc docid='dw_53348343' lang='hrv' type='mono' source='https://www.dw.com/hr/hr/francuska-izolacija-posebno-teško-pogađa-izbjeglice/a-53348343' term='COVID'>
Sunce izlazi i obasjava desetak šatora na livadi pored Calaisa. Ptice cvrkuću. S vremena na vrijeme prođe neki automobil. Inače je tiho. Dok odjednom ne stigne oko pet policijskih transportera. Policajci sa zaštitnim maskama na licu izlaze, neki nose kompletnu zaštitnu opremu. Bude migrante u šatorima i zahtijevaju da se sa svojim šatorima povuku nekoliko metara dalje. Nakon što je policija otišla, izbjeglice ponovo vraćaju svoje šatore natrag. Od kolovoza 2018. godine se ovaj ritual odvija skoro svakodnevno. Čak i u vrijeme COVID-a 19 policija ne mijenja svoj postupak. Ta mjera treba spriječiti da se izbjeglice nastane kao kod kuće.
Izbjeglice strahuju za svoj život
Prema informacijama humanitarnih organizacija u Calaisu od početka zabrane izlaska krajem ožujka bilo je već više od 70 ovakvih akcija u različitim kampovima. "Policija se prema nama ne odnosi kao prema ljudima. Ne poštuju nas", kaže 28-godišnji Mengis iz Eritreje. "Ako ne ustanemo kad oni dođu oduzmu nam naše šatore. Onda moramo čekati do tjedan dana dok ne dobijemo nove od humanitarnih organizacija", kaže on. Kao i brojne druge izbjeglice i Mengis vjeruje da ga policija promatra – ni jedan od njih stoga ne želi da mu lice bude fotografirano.
Neki kažu da strahuju za svoj život jer je policija od uvođenja zabrane izlaska postupala znatno agresivnije prema njima. Pet Mengisovih sunarodnjaka je stoga napisalo otvoreno pismo i optužilo jednu postrojbu pričuvne policije. Oni tvrde da su ih policajci više puta pretukli, nazivali "majmunima" i "kurvama" i tjerali suzavcem. Služba za nadzor policije istražuje ovaj slučaj.
Raste diskriminacija
Ne otežavaju samo postupci policije stanje migranata u odnosu na ranije razdoblje. Neki izvještavaju da im u supermarketima osoblje zabranjuje ulazak. Na pitanje DW-a glasnogovornik jednog poduzeća je napisao da migranti nisu diskriminirani. No odbio je intervju.
Philippe Mignonet
Ni dolazak u centar im nije dozvoljen, kažu izbjeglice. Gradski autobusi se više ne zaustavljaju da bi njih primili, kažu također. Philippe Mignonet, zamjenik gradonačelnika Calaisa, koji je direktor autobusnog poduzeća, to opovrgava: „Autobusi ne primaju samo skupine s više od 30 ili 40 osoba. Morali smo to tako uvesti nakon što su zabilježena tri slučaja infekcije koronavirusom među izbjeglicama i naši putnici više nisu željeli ulaziti u autobuse.“ Za pojedinačne izbjeglice autobusi se i dalje zaustavljaju, kaže on.
"Korak natrag kada je riječ o ljudskim pravima"
Jesu li to zaista pojedinačni slučajevi zaraze koronavirusom u kampovima teško je reći. Službenici humanitarnih organizacija izvješćuju da je više izbjeglica imalo simptome koji upućuju na COVID-19, ali da nitko nije testiran. Prostorno rastojanje među izbjeglicama nije moguće. Higijenski uvjeti su loši: između šatora se gomila smeće, nema maski ili sredstava za čišćenje ruku, a ima samo nekoliko zahoda.
20-godišnji Noël iz Gvineje kaže da se osjeća kao izopćenik. „Mi smo potpuno nezaštićeni i prepušteni sami sebi“, kaže on. „Od početka pandemije smo ovdje zaglavljeni. Neke od nas su smjestili u hostele, ali tamo su bili po četvero u jednoj sobi. To je ipak ilegalno. Brojni su se vratili – čak i ako je to značilo dva dana pješačenja.“
Yann Manzi
Humanitarne organizacije, koje ovdje djeluju, poslale su polovicu svojih volontera kući zbog zabrane izlaska. U drugom timu preostali volonteri opskrbljuju izbjeglice drvima i hranom. Yann Manzi, suosnivač humanitarne organizacije Utopia 56, kaže da zabrana izlaska predstavlja stvarni korak natrag kada je riječ o ljudskim pravima: „Mi radimo ono što možemo, ali za izbjeglice više ne postoji pravna pomoć", kaže on. „Oni i dalje bivaju redovito izvlačeni iz svojih šatora i policija ih maltretira. Ja sam mislio da u krizi svi pomažu jedni drugima. No ovi bespomoćni ljudi su jednostavno prepušteni sami sebi.“
Evakuacije "moraju biti"
Zamjenik načelnika Calaisa, Michel Tournaire, drugačije predstavlja situaciju. Timovi liječnika redovito obilaze migrante, vlasti su stavile na raspolaganje zahode, kaže on. "Nudimo mjesto u hostelima za maksimalno 715 migranata", kaže on. "Tamo se liječnici brinu za njih. 353 osobe su ovu ponudu već prihvatile." Redovite evakuacija kampova su, po njegovim riječima, nužne i u vrijeme korone. "Uopće ništa o tome ne mogu reći – naše pravosuđe je to odlučilo", kaže Tournaire.
Humanitarne organizacije na licu mjesta opovrgavaju navode da postoji dovoljno mjesta u hostelima. One procjenjuju da u Calaisu boravi 1.200 izbjeglica – a ne 600 kako vlasti navode. U Grande-Synthe, predgrađu Dunkerquea, oko 40 kilometara istočno od Calaisa, ima još dodatnih najmanje 600 izbjeglica, kaže Akim Toualbia, osnivač i predsjednik humanitarne organizacije Solidarity Border: „Ovdje imamo samo šest zahoda i k tomu nemamo ni sapun za pranje ruku – ja sam zaista mislio da će nas država više podržati u ovim teškim vremenima.“
Izbjeglice ne odustaju od svog sna
Ipak brojne izbjeglice ionako više ne očekuju pomoć francuske države. Mengis i dalje želi svaku noć pokušati prijeći u Englesku: „Nikada neću odustati. Jednog dana ću uspjeti. Moj san? Želim postati liječnik. Onda ću konačno zaista biti slobodan, imati kuću i lijep život", kaže on sa sjajem u očima. U Engleskoj se Mengis želi priključiti dvojici svoje braće koji tamo imaju pravo boravka. No u vremenima koronavirusa čini se težim nego ikada stići na drugi stranu La Manchea.
U Francuskoj postoje tzv. centri za osobe koje nemaju pravo ostanka u zemlji. Oni su prepuni pa su mnogi, koje nije bilo moguće prisilno prognati, na kraju pušteni. A stanje u tim centrima je katastrofalno. (07.07.2018)
Gospodarska šteta zbog koronavirusa je golema: samo njemački trgovci i ugostitelji gube oko jednu milijardu eura prometa – svakog dana. Mnoge države najavljuju pomoć, sad je jedino važno da ona dođe u prave ruke. (19.03.2020)
Francuski predsjednik Emmanuel Macron je uvredljivim izjavama o Bugarima i Ukrajincima izazvao diplomatski skandal. No, što on želi postići takvim izjavama? (07.11.2019)
</doc>
<doc docid='dw_53345946' lang='hrv' type='mono' source='https://www.dw.com/hr/hr/njemačka-i-100-dana-koronakrize-bilanca/a-53345946' term='COVID'>
Jedna jedina usporedba govori dovoljno za sebe: u Njemačkoj je od izbijanja epidemije prije 100 dana zabilježeno 8 umrlih na 100.000 stanovnika. Istodobno SAD bilježi 20, Velika Britanija 43 a Španjolska 54 umrla na 100.000 stanovnika. Direktor državnog epidemiološkog instituta Robert Koch, Lothar Wieler zaključuje kako je zaštita stanovništva u Njemačkoj uspjela. Ovaj uspjeh se pripisuje činjenici da su vlasti reagirale vrlo brzo nakon pojave epidemije.
I dok su neki državnici, poput brazilskog predsjednika Jaira Bolsonara covid-19 nazivali običnom gripom, njemačka kancelarka Angela Merkel je zemlju ciljano odvela u stroge ali ne prestroge mjere koordinirajući pritom poteze 16 saveznih pokrajina što nije jednostavan zadatak. Za svoje ponašanje Merkel je, ne samo kod kuće, nego i u inozemstvu dobila mnoge pohvale.
Paralelno s mjerama borbe protiv širenja zaraze, njemačka vlada je organizirala financijsku pomoć posrnulom gospodarstvu. Za razliku od Italije ili Španjolske, Njemačka već godinama ostvaruje proračunski plus koji joj dozvoljava obilnu pomoć. Samo je Savezna agencija za zapošljavanje nakupila 28 milijardi eura rezervi koje sada dobro dođu za financiranje skraćenog radnog vremena.
Pojačan zdravstveni sustav
Angela Merkel ne vrhuncu zadatka
Usput je i zdravstveni sustav pripremljen na rastući broj pacijenata. Iako je Njemačka u usporedbi s ostalim zemljama već i prije bila u prednosti kada je u pitanju broj kreveta na intenzivnoj njezi, na počeku izbijanja pandemije se dodatno investiralo u povećanje kapaciteta. Dodatni kapaciteti su oslobođeni za pacijente zaražene koronavirusom.
Daljnji važni aspekt je povećanje kapaciteta testiranja. Tu se decentralizirani i nekima preraštrkani njemački zdravstveni sustav sa 16 pokrajinskih ministarstava i preko 400 lokalnih zdravstvenih ureda pokazao ne kao mana nego prednost. Savezni ministar zdravstva Jens Spahn je izrazio zadovoljstvo što teret borbe protiv pandemije ne leži samo na njegovom ministarstvu. Još jedna prednost u usporedbi s centralistički vođenim državama.
Njemačka disciplina?
Stefan Grünewald
I Stefan Grünewald, autor specijaliziran za ispitivanje javnog mnijenja i vladin savjetnik, je uvjeren kako se Njemačka u međunarodnoj usporedbi dobro ishrvala s pandemijom. Jedna od njegovih knjiga se bavi i tipičnim osobinama Nijemaca. Jedna od ovih osobina je posljednjih tjedana došla do izražaja. "Tipično njemački je visok stupanj discipliniranosti", ističe Grünewald poznati kliše o Nijemcima. Nijemci su poznati i po tome da si brzo mogu unijeti strukturu u svakodnevicu. Slično je reagirala i politika koja brzo "pronašla nove strukture".
No Grünewald isto tako u Nijemcima vidi i svjetske prvake u putovanjima, manjim i većim. Zato je politika, kako kaže, građanima uvijek tijekom krize dopuštala barem male izlete u prirodu i šetnje i nikada nije pomišljala na potpuni "Lockdown" kakav je bio na snazi u Španjolskoj ili Italiji.
Uzlet za demokršćane
Ispitivanja su pokazala da su građani od samog početka podržavali vladine mjere. Podrška aktualnoj vlasti vidljiva je i u naglom porastu popularnosti Kršćansko-demokratske unije Angele Merkel. CDU nije godinama uživao 40 posto podrške građana kao što je trenutno slučaj.
No bezrezervna podrška mjerama vlade posljednjih dana gubi na snazi. Sve su češće rasprave o opravdanosti ustrajanja na strogim mjerama usprkos niskom broju zaraženih. Mnogi se pribojavaju da bi gospodarstvo moglo platiti previsoku cijenu. Sada i pojedine savezne pokrajine na svoju ruku ublažavaju mjere. Epidemiolozi to podržavaju i ukazuju na različitu situaciju u različitim saveznim pokrajinama.
Nova iskustva
Prosvjed protiv mjera - ezoterija, lijevi i desni
I demoskop Grünewald primjećuje blagu polarizaciju. Njegov institut Rheingold trenutno radi na jednoj studiji koja se bavi pitanjem dobitnika i gubitnika u ovoj krizi. U gradovima poput Berlina su u međuvremenu redoviti prosvjedi protiv vladinih mjera na kojima se okuplja čudna mješavina lijevih i desnih teoretičara zavjere, ezoterika ali i političkih ekstremista.
No usprkos tomu prevladava dojam jedne disciplinirane zemlje čiji građani kreativno reagiraju na nove okolnosti. Susjedi koji su se inače jedva pozdravljali, sada čavrljaju na distanci i organiziraju pomoć onima kojima je ona potrebna. Restorani su se brzo preusmjerili na prodaju hrane i pića "za ponijeti". "Banalne radnje poput šetnje, uređivanje vrta ili igranje društvenih igara je odjednom dobilo novu dimenziju", kaže Grünewald. Iskustvo da je dovoljno malo da bi se čovjek osjećao dobro će, barem se tako nada ovaj autor, ostati i nakon koronakrize.
</doc>
<doc docid='dw_53336699' lang='hrv' type='mono' source='https://www.dw.com/hr/hr/pomaže-li-cjepivo-protiv-tuberkuloze-protiv-koronavirusa/a-53336699' term='COVID'>
Cjepivo Bacille Calmette-Guérin (BCG) postoji još od početka prošlog stoljeća i jedino je službeno dozvoljeno protiv ove plućne bolesti. Na temelju njega je razvijen VPM1002.
Znanstvenici Instituta Maxa Planka su BCG genetski promijenili. Ako novo cjepivo zadovolji sve kliničke testove, idućih godina će se u cijelome svijetu koristiti protiv tuberkuloze. Na čelu projekta je bio infektivni biolog Stefan Kaufmann. Trenutno znanstvenici testiraju efikasnost cjepiva VPM1002 i u suzbijanju koronavirusa.
Već je BSG dokazao višestruku efikasnost, kaže Kaufmann i dodaje: „U raznim istraživanjima je pokazano da BSG može zaštiti od virusa koji napadaju dišnih puteva. On stimulira urođeni imunitet i uz njegovu pomoć se može izgraditi obrana od brojnih uzročnika infekcija na plućima. S obzirom na ta saznanja, možemo zaključiti da bi i naše novo cjepivo moglo slično djelovati."
VPM1002 jača imunološki sustav
Eksperimenti na miševima su pokazali daVPM1002 aktivira imunološki sustav i time može znatno oslabiti virusne infekcije kao što je Covid-19. I cjepivo i uzročnik uvijek na dva načina izazivaju reakciju imunološkog sustava. Urođeni ili nespecifični imunitet može brzo ubiti viruse. Ali postoji i stečeni ili specifični imunitet. „U zajedničkom djelovanju ta dva imuniteta nastaje najbolja moguća obrambena reakcija organizma", objašnjava Kaufmann.
Stefan Kaufmann s Instituta Maxa Planka
Prva prepreka je svladana
Institut Paula Ehrlicha je već dozvolio treću fazu kliničkog ispitivanja za cjepivo VPM1002 kao sredstvo protiv koronavirusa. Različite njemačke sveučilišne klinike provode ova ispitivanja. Među njima je Visoka medicinska škola Hannover (MHH). Početkom svibnja znanstvenici bi trebali ustanoviti aktivira li VMP1002 nespecifični imunološki sustav.
„Time bi teška klinička slika kod zaraženih koronavirusom trebala biti ublažena", objašnjava Jacobus Bosch koji je član tima profesora Christopha Schindlera, voditelja kliničkog ispitivanja novog cjepiva.
„VPM 1002 se u Hannoveru testira isključivo na djelotvornost u trenutnoj pandemiji", kaže Bosch. U prvom ispitivanju će sudjelovati 1.000 osoba. Svi su zaposleni u medicinskoj struci i time posebno izloženi riziku zaraze.
„Planiramo u sljedećem koraku ispitati djelotvornost poboljšanog cjepiva protiv tuberkuloze na populaciji starijoj od 60 godina. Pitanje na koje ispitivanjem želimo odgovoriti glasi – koliko efikasno može VPM1002 zaštititi ovu posebno ugroženu starosnu grupu", objašnjava voditelj ispitivanja Schindler. U tom drugom dijelu ispitivanja bit će obuhvaćeno 2.000 osoba.
Visoka medincinska škola u Hannoveru gdje se klinički testira novo cjepivo
VPM1002 kao privremeno rješenje
Čak i ako svi ovi testovi budu dali dobre rezultate, to neće zamijeniti specijalno cjepivo protiv koronavirusa, opominje Stefan Kaufmann. Ali VPM1002 bi mogao u najkraćem roku biti proizveden u velikim količinama i tako bi pomogao premostiti vrijeme do pronalaska cjepiva.
Kaufmann pojašnjava: „Ne govorimo o milijunima već o deset do sto milijuna doza u najkraćem roku. To je vrlo važno jer se BSG, cjepivo protiv tuberkuloze, ne proizvodi u dovoljnim količinama, a Svjetska zdravstvena organizacija je zabrinuta da bi djeca u zemljama s tuberkulozom mogla ostati bez cjepiva".
VPM1002 bi se mogao proizvoditi u Indiji, licenciran je na Indijskom institutu za serume. To je najveća tvrtka za proizvodnju seruma u svijetu i već ima spremne proizvodne pogone.
Novi putevi
BSG cjepivo je dugo jamčilo blaži tok bolesti kod zaraženih tuberkulozom u odnosu na one koji nisu cijepljeni. Cijepljena su djeca u istočnoj Njemačkoj i u istočnoj Europi. Danas se primjenjuje još uvijek u borbi protiv tuberkuloze u Africi i Aziji. U svim ovim regijama je zabilježen vrlo mali broj oboljenja od koronavirusa.
Kaufmann potvrđuje da eventualno postoji veza između smanjenog broja oboljenja i BSG cjepiva koja se ispituje, ali dodaje da se uspoređuju vrlo različite zemlje i da ne može unaprijed tvrditi da je jedini uzrok manjeg broja slučajeva zaraze obavezno cijepljenje tim cjepivom. Ali je po njemu zaista važno i zanimljivo to ispitati.
VMP1002 kao nova moderna verzija starog cjepiva BSG bi, prema riječima njemačkih znanstvenika, trebala ojačati nespecifični imunitet u ljudskom organizmu i time obranu od koronavirusa. No, moraju se sačekati rezultati kliničkih ispitivanja u Njemačkoj i Indiji.
Početna svota za globalnu potragu za cjepivom protiv koronavirusa je tu. EU je na donatorskoj konferenciji prikupio nešto manje od sedam i pol milijardi eura. Velik dio su donirale Francuska i Njemačka. (05.05.2020)
Institut Paul Ehrlich odobrio je prvu kliničku studiju u Njemačkoj jednog kandidata za cjepivo protiv novog koronavirusa. Testovi će početi još ovog mjeseca, priopćio je proizvođač cjepiva BioNTech. (23.04.2020)
Europska unija prikuplja milijarde eura s idejom da cjepivo protiv koronavirusa jednog dana bude dostupno svima. Šefica Europske komisije Ursula von der Leyen za DW kaže i da je potreban Marshallov plan za EU. (02.05.2020)
Užurbanim tempom se radi na izradi cjepiva protiv koronavirusa. To je globalna utrka za zdravlje – ali i profit. Tko će najprije dobiti cjepivo? I hoće li ga dobiti svi? (01.05.2020)
</doc>
<doc docid='dw_53327907' lang='hrv' type='mono' source='https://www.dw.com/hr/hr/nastavak-nogometne-bundeslige-unatoč-zaraženim-igračima/a-53327907' term='COVID'>
Kad se u srijedu 6. svibnja savezna kancelarka Angela Merkel i pokrajinski premijeri ponovo uključe u video-konferenciju, to će pozorno pratiti i ljubitelji sporta i sportski dužnosnici. Jer dobri su izgledi da već idućih dana bude dano zeleno svjetlo za nastavak natjecanja u njemačkom profesionalnom nogometu. Naravno, bez gledatelja i uz stroge mjere higijene i sigurnosti. Prema pisanju novinske agencije Reuters, prve utakmice bit će odigrane već sredinom svibnja.
Koncept Njemačke nogometne lige (DFL) već je dobio pozitivne ocjene – od ministrica i ministara sporta, kao i od saveznog Ministarstva rada, koje je dužno procijeniti mjere zaštite na radu igrača, trenera i drugog osoblja. Prošlog tjedna je rečeno da zaštita može biti zajamčena. Zato se i savezni ministar unutarnjih poslova Horst Seehofer u razgovoru za Bild am Sonntag pozitivno izjasnio o mogućem nastavku natjecanja. Ali, u slučaju da u nekom klubu nakon nastavka natjecanja netko od igrača bude pozitivno testiran na koronavirus, cijeli klub mora na dva tjedna u karantenu. „Postoje dakle rizici za plan natjecanja i tablicu. To kod svih koji u tomu sudjeluju zahtijeva veliku disciplinu kod mjera zaštite od koronavirusa. Ali ja sam za to da pokušamo, kako bismo ponovo omogućili natjecanja.“
Tri pozitivna slučaja u 1. FC Kölnu
Intervju je vođen prije nego što su bili poznati rezultati testiranja svih igrača i klupskog osoblja na koronavirus. Ali, već tada je bilo poznato da su dva igrača i jedan fizioterapeut 1. FC Kölna pozitivno testirani na koronavirus. No, Seehoferovo mišljenje nije se bitno promijenilo, priopćio je jedan glasnogovornik Ministarstva. Za liječnika njemačke reprezentacije Tima Meyera, koji je i voditelj radne skupine DFL-a, pozitivni slučajevi nisu iznenađenje. S obzirom da je testirano gotovo 2.000 ljudi u Bundesligi „očekivalo se nekoliko pozitivnih slučajeva“, rekao je Meyer za TV-postaju Sport1. „Ne želim isključiti da ih ima još.“ Jer, moguće je da igrači koji su negativno testirani naknadno budu zaraženi. „To je ujedno razlog zašto ćemo testove ponavljati." Nema „stopostotnog sustava, to i nije bio realan cilj", kaže Meyer.
Na stadionu kluba Borussia iz Mönchengladbacha već je "postavljena" publika za utakmice
Tri osobe koje su pozitivno testirane kod 1. FC Kölna sad su u dvotjednoj karanteni, ostali treniraju kao i do sada. Tako predviđa koncept DFL-a za borbu protiv koronavirusa, a to je odobrio i mjerodavni zavod za javno zdravstvo. Kako fragilan je taj koncept i koje brige to može izazvati kod igrača rekao je FC-ov profesionalac Birger Verstraete u razgovoru za belgijsku TV-postaju VTM. Odluku da on nije također u karanteni Verstraete je označio „pomalo bizarnom“. On je imao blizak kontakt i s fizioterapeutom i s obojicom zaraženih igrača. „Ja želim da svi budu ponovo zdravi i tek onda da igramo nogomet“, izjavio je ovaj Belgijanac čija djevojka pripada u rizičnu skupinu zbog ranijeg oboljenja srca i koja će privremeno otići u Belgiju.
"Igrači se boje"
Te izjave je Verstraete djelomice povukao u jednom priopćenju za medije 1. FC Kölna, pozivajući se na pogreške u prijevodu. Pa ipak, vjerojatno je on izrekao ono što brojni igrači misle i osjećaju. Tako je nedavno napadač Manchester Cityja Sergio Agüero za argentinsku TV-postaju El Chiringuito izjavio: „Većina igrača se boji, jer imaju djecu i obitelji.“ Slično je govorio i napadač Brightona Glenn Murray.
U ponedjeljak (4.5.) su objavljeni rezultati masovnog testiranja u 36 klubova prve i druge lige. Utvrđeno je 10 slučajeva zaraze. To je dodatno ojačalo kritičare nastavka Bundeslige. A socijaldemokratski stručnjak za zdravstvo Karl Lauterbach upozorio je preko Twittera: „Tko trenira s COVID-om 19 riskira oštećenje pluća, srca i bubrega. Čudi me da igrači dopuštaju da im se tako nešto čini. Nogomet bi trebao biti uzor, a ne - kruha i igara."
I dugogodišnji predsjednik Njemačkog etičkog vijeća Peter Dabrock smatra da je ta ideja „s medicinskog i epidemiološkoga gledišta neodgovorna“. „Praktično ju smatram neprovedivom, a pravno problematičnom. Prije svega smatram da bi to za društvo bilo fatalno, pa čak i katastrofalno, ako bi se sad ponovo nastavilo natjecanje“, izjavio je Dabrock za novine Nürnberger Nachrichten.
Rummenigge: oživljavanje "made in Germany"
Dok su kod DFL-a unatoč slučajevima zaraze koronavirusom kod 1. FC Kölna velike nade da će se natjecanja moći nastaviti za nekoliko tjedana, u drugim zemljama su već donesene drukčije odluke. U Nizozemskoj i Francuskoj je sezona prijevremeno završena. U Francuskoj je profesionalni nogometaš Junior Samba iz kluba HSC Montpellier imao teških problema s oboljenjem COVID-19: ovaj 23-godišnjak je privremeno morao biti čak stavljen u umjetnu komu, ali se u međuvremenu oporavlja, objavio je njegov klub preko Twittera.
U nedjelju navečer je 1. FC Köln priopćio da u slučaju nastavka sezone planira „trenirati u uvjetima sličnim karanteni“. Šef Uprave Bayerna iz Münchena Karl-Heinz Rummenigge naglasio je, međutim, još jednom značenje nastavka sezone u „ovoj povijesnoj korona-krizi“ kao međunarodnog signala. „Ako mi nastavimo s ligaškim natjecanjima to bi bila poruka Njemačke svijetu da naša politika radi jako dobro“, izjavio je on za novine Münchner Merkur i tz dodavši da bi to bilo oživljavanje oznake kvalitete „made in Germany".
Koga posebno ugrožava koronavirus? Koje su (ranije) bolesti najrizičnije? Njemački patolozi su u međuvremenu obavili cijeli niz autopsija. Što su saznali? (03.05.2020)
U dosadašnjoj diskusiji oko zdravstvene skrbi teško oboljelih korona-pacijenata u fokusu je bio broj respiratora. Može li intenzivni tretman kod starijih osoba izazvati više štete nego koristi? (02.05.2020)
Treba li spašavati ljudske živote pod svaku cijenu? Raspravu o tome je potaknuo intervju predsjednika njemačkog parlamenta Schäublea, a dodatno ju je začinio jedan njemački gradonačelnik svojom kontroverznom izjavom. (30.04.2020)
Pranje, šišanje, feniranje: frizerski saloni u Njemačkoj nisu smjeli raditi šest tjedana - zbog pandemije koronavirusa. Od 4.5. frizeraji se ponovo otvaraju, ali cijena usluge bi mogla porasti. (30.04.2020)
Politički sahranjena, njemačka kancelarka Angela Merkel digla se iz mrtvih. Borba protiv korone donijela joj je veliki ugled kako u zemlji tako i u svijetu. Mnogi ju vide kao vodeću političku ličnost u svijetu. (25.04.2020)
</doc>
<doc docid='dw_53328361' lang='hrv' type='mono' source='https://www.dw.com/hr/hr/blaž-zgaga-stavili-su-nam-mete-na-leđa/a-53328361' term='COVID'>
Nagrada Blažu Zgagi je dodijeljena jer je bio izložen šikaniranju od strane vlade i anonimnim prijetnjama smrću.
Zgaga za DW govori kako je slovenski Krizni stožer u toku pandemije koronavirusa na svom službenom Twitteru retvitovao tvit nekog anonimnog korisnika u kojem stoji: "Psihijtari traže četiri pacijenta koji su pobjegli iz karantene i koji su zaraženi 'Covid Marx Lenjin' . U tom tvitu je pored mene spomenut i Slavoj Žižek", priča Zgaga.
Zgaga naglašava da je to bio strašan pritisak i da su im vlasti tako "stavile mete na leđa".
Blaž Zgaga je i novinar zagrebačkog Nacionala, s kojim već četiri godine redovno surađuje. Jedna od tema kojom se detaljno bavio je krijumčarenje oružja na Balkanu tijekom sukoba 90-ih. Zgaga tvrdi da je Janez Janša jedan od najvećih trgovaca oružjem u regiji i da je oružje BiH i Hrvatskoj prodavano po četiri puta većoj cijeni.
Prilikom istraživačkog rada, kako je jednom prilikom rekao, slučajno je naišao na vezu Njemačke i njenu ulogu u raspadu bivše Jugoslavije.
</doc>
<doc docid='dw_53316350' lang='hrv' type='mono' source='https://www.dw.com/hr/hr/kako-će-izgledati-zračni-prijevoz-nakon-koronakrize/a-53316350' term='COVID'>
Jedno je sigurno: kada je riječ o zračnom prometu povratak u stari svijet, kakav je bio prije korone, neće biti tako brzo moguć, vjerojatno nikada. Već sada se uvelike raspravlja o tome u kojoj formi bi se letovi mogli ponovo pokrenuti. Prije svega se postavlja pitanje hoće li sjedišta u sredini morati ostati prazna. Neka zrakoplovne kompanije poput Ryanaira to kategorički odbacuju. "Onda radije nećemo letjeti", kaže vlasnik Ryanaira Michael O'Leary
Naime, nije dokazano da bi slobodna sjedišta u sredini mogla umanjiti rizik od infekcije. I pored toga brojne avio-kompanije blokiraju mjesta u sredini, barem kada je riječ o prvoj fazi letova. „To je čista kozmetika i znanstveno nije dokazano da je to potrebno", kaže Shashank Nigam, šef savjetničke kompanije za zračni promet Simpliflying.
S druge strane, azijska tvrtka Haeco se pragmatično zalaže za to da između redova sjedišta budu postavljeni redovi s teretom. To bi omogućilo veću distancu između putnika i bolju raspodjelu tereta u vremenima kada je potražnja za teretnim kapacitetima veća nego za sjedištima.
Maske i dodatne kontrole
Red prtljage, red putnika?
Nadležne službe međutim do sada nisu upoznate sa slučajevima zaraze u zrakoplovu. Zrakoplovna industrija uvijek iznova naglašava da je zrak u avionima, zahvaljujući kvalitetnim filtrima za čestice, barem jednako čist kao u operacijskim salama. Također ističu i da strujanje zraka u avionu ide odozgo prema dolje, što dodatno smanjuje rizik od zaraze.
U skladu s propisima koji su tek uvedeni u brojnim zemljama i zaštitne maske će biti obvezne. To stoji i u konceptu za ponovno pokretanje zračnog prometa Udruge avioprijevoznika Njemačke (BDL). U Kanadi je to već na snazi, a kompanija Lufthansa moli putnike da od 4. svibnja nose zaštitu za usta i nos.
Umjesto dosadašnjeg direktnog odlaska na sigurnosnu kontrolu ili ka izlazima, moguće je da će se uskoro na kontrolna mjesta morati dolaziti i dva sata prije leta. Ubuduće će se možda sva prijavljena prtljaga, kao i ručna prtljaga morati dezinficirati ultraljubičastim zračenjem, a moguće su i dodatne zdravstvene kontrole. U avion će se ulaziti u malim grupama na sigurnoj razdaljini, a u putnički most za ukrcavanje bi mogao biti ugrađen svojevrsni tunel za dezinfekciju. Također je moguće da će se na aerodromima raditi i brza testiranja na koronavirus.
Sjedenje pored prtljage?
Općenito bi putovanje moglo postati znatno drugačije nego do sada: članovi kabinske posade u zaštitnim odijelima, svi putnici s maskama i rukavicama, unutrašnjost aviona se dezinficira prije polijetanja, na svakih pola sata članovi posade dijele sredstva za dezinfekciju ruku, a i u prvoj i biznis klasi samo se još dijele jela koja su zapakirana. Posebno osoblje tijekom čitavog leta vodi računa o higijeni u nužnicima i kuhinji.
Zbog budućeg intenzivnog čišćenja zrakoplova i duže procedure ulaska u avion, s obzirom na propise o udaljenosti, i avioni će više vremena biti na pistama.
Nakon slijetanja, na aerodromima će se morati pokazati potvrda o imunitetu i proći kroz  skener za mjerenje temperature. Prije preuzimanja prtljage, ona će još jednom biti dezinficirana. Tako da letenje mnogima više neće biti zabavno. „U ovisnosti od toga koliko će vremena proći dok cjepiva budu dostupna, neke stvari će ostati, a neke opet nestati", smatra Ingo Wuggetzer iz kompanije Airbus.
Mračna vizija
Letovi u "telefonskim govornicama"?
Tvrtka Simpliflying je sada izradila scenarij kako bi zračni promet mogao izgledati u doba dezinfekcije. „Promjene će u najmanju ruku biti velike kao nakon 11. rujna 2001. godine, ako ne i veće i bit će trajne", prognozira Shashank Nigam. U njegovoj nedavno predstavljenoj studiji, putovanja avionom bi mogla izgledati ovako: u okviru online prijave za let ubuduće će se možda morati poslati i neka vrsta potvrde o imunitetu, kojom se dokazuje postojanje antitijela na Covid-19.
U zračne luke će se morati dolaziti najmanje četiri sata prije leta. Prije nego što putnici stignu na chek-in, morat će proći kroz dezinfekcijski tunel i skener koji mjeri temperaturu. Novoosnovana služba za zdravlje u prometu bi mogla zajedno sa Svjetskom zdravstvenom organizacijom, aerodromskim i zrakoplovnim kompanijama utvrditi nove standarde. Ako pravila koje skicira Simpliflying zaista postanu stvarnost, to bi mogao postati još jedan razlog da se ubuduće izbjegavaju avioni.
Zanimljive inovacije
Proizvođači avionskih sjedišta sada prvi put predstavljaju ponudu za post-korona-eru. Kompanija Aviointeriors iz Italije je tako dizajnirala sigurnosnu pregradu u obliku haube od pleksiglasa, koje bi pokrivala ramena i glavu putnika, što pomalo podsjeća na stare telefonske govornice.
Kod zahtjevnijeg modela Janus, koji je ime dobio po rimskom bogu s dva lica, sjedište u sredini je okrenuto u suprotnom smjeru, a pregrada od pleksiglasa ga odvaja od susjednog sjedišta. „Higijenski pregradni zid bi na inteligentan način mogao odgovoriti na teme komfor/privatna sfera i higijena/distanca", smatra Ingo Wuggetzer iz Airbusa. Do sada još niti jedna aviokompanija u svojim avionima nema takav post-korona-namještaj.
</doc>
<doc docid='dw_53304943' lang='hrv' type='mono' source='https://www.dw.com/hr/hr/covid-19-što-su-otkrili-patolozi/a-53304943' term='COVID'>
"Treba izbjegavati unutarnji pregled preminule osobe, obdukcije ili druge mjere za proizvodnju aerosola", pisalo je početkom travnja na internetskoj stranici Instituta Robert Koch (RKI). Ova institucija, koja je na saveznoj razini  odgovorna za nadzor i borbu protiv zaraznih bolesti, kasnije je promijenila svoje mišljenje. Potpredsjednik Instituta, Lars Schaade, sad kaže da je ispravno, pogotovo ako je bolest nova, da se obdukcije radi u što je moguće većoj mjeri - ali uz odgovarajuće mjere sigurnosti.
„Bio je to lapsus", tako predsjednik Saveznog udruženja njemačkih patologa Karl Friedrich Bürrig komentira preporuku  RKI-ja od prije mjesec dana, koja je u međuvremenu opozvana. Tada je preporuka bila da se iz sigurnosnih razloga ne smije vršiti obdukciju osoba zaraženih virusom COVID-19. „Kod svih modernih zaraznih bolesti, obdukcija je vrlo važna za utvrđivanje tijeka bolesti, uključujući i COVID-19", naglašava Bürrig.
Najveća baza podataka u Hamburgu
Klaus Püschel
Međutim, nisu se svi patolozi držali prvobitne preporuke RKI-ja. Klaus Püschel, direktor Instituta za sudsku medicinu pri Sveučilišnom medicinskom centru Hamburg-Eppendorf, trenutno ima najopsežniju bazu podataka. "Možemo naučiti od mrtvih, i to za žive", kaže Püschel.
Klaus Püschel je od 22. ožujka do 11. travnja obavio obdukciju 65 preminulih pacijenata koji su bili zaraženim virusom COVID-19. Od tog broja, 46 ih je ranije imalo bolesti pluća, 28 je imalo bolest drugih unutarnjih organa ili presađenih organa. Deset je patilo od dijabetesa ili pretilosti, deset od raka i 16 je bilo dementno. Neki od preminulih su imali istovremeno i više navedenih bolesti. Püschelova baza  sada sadrži podatke o više od 100 obdukcija. Svi oni potvrđuju: nitko od mrtvih nije isključivo bio pogođen koronavirusom, ali su praktički svi imali kardiovaskularne probleme, visok krvni tlak, arteriosklerozu, dijabetes, rak, probleme s radom pluća ili bubrega ili cirozu jetre.
Püschel smatra da se koronavirus mora shvatiti vrlo ozbiljno. On kaže da je strah koji se širi od virusa ipak pretjeran i da to nije "posebno opasna virusna bolest". Stoga smatra da su neka ograničenja, poput onih koja se odnose na rodbinu na sahrani preminule osobe, neutemeljena. "Ne biste ih trebali ljubiti, ali možete ih pogledati. Možete ih i dodirnuti ako nakon toga operete ruke", kaže njemački patolog.
Istraživanja u Italiji i Španjolskoj
Püschelovi podaci otprilike odgovaraju studiji talijanskog ministarstva zdravstva koja se ne temelji na obdukcijama, tijeka bolesti 1738 preminulih pacijenata. Osim COVID-19, 96,4 posto je imalo bar još jednu bolest. Najčešći su bili visoki krvni tlak (70 posto), dijabetes (32 posto) i kardiovaskularne bolesti (28 posto). Prosječna starost preminulih u Italiji je 79 godina - u Hamburgu 80 godina. Svih 20 preminulih pacijenata od virusa COVID-19 koje je pregledao Alexandar Tzankov, šef Odjela za autopsiju u Sveučilišnoj bolnici u Baselu, također su patili od visokog krvnog tlaka. Osim toga, većina ih je imala višak kilograma. Dvije trećine imalo je srčane probleme, a trećina dijabetes. Međutim, glavni patolog iz Basela bolest ne bi nazvao relativno bezopasnom. "Svi ovi pacijenti vjerovatno bi živjeli duže bez COVID-19, možda sat, možda dan, tjedan ili godinu", rekao je Tzankov.
Velika rizična skupina u Njemačkoj
Testiranje u staračkom domu
Šef Odjela patologije na berlinskom Charitéu David Horst također potvrđuje da su sve preminule osobe, koje je pregledao, i ranije imale neke bolesti, naime kardiovaskularne  ili oboljenja pluća. "Neke su također imale višak kilograma. Međutim, ove bolesti su u Njemačkoj izuzetno česte kod starijih od 65 godina. Pogođena je svaka treća osoba. Vidimo da je rizična skupina u kojoj su infekcije koronom češće smrtne, ogromna ", objasnio je on u intervjuu za Berliner Zeitung.
Što se tiče samog tijeka COVID-19, Horst je rekao da akutno oštećenje pluća vodi tome da se pluća napune tekućinom i spriječe razmjenu plina. "Uz to, bakterije se često šire u tim oštećenim plućima, što dovodi do teške upale pluća i sepse", rekao je patolog. Pored toga, bez obzira na pluća, često bi se mogli dogoditi poremećaji zgrušavanja krvi. "Krvni ugrušci se formiraju u krvnim žilama, oni se nakon toga mogu prenijeti u velike plućne krvne žile i dovesti do akutnog kardiovaskularnog zatajenja", rekao je patolog i dodao da mikro-ugrušci u organima također mogu prouzročiti oštećenja.
Šta on kaže o raspravi o tome jesu li ljudi umrli "od" ili "s" koronom? "Smatram da je ovo kriva rasprava u krivo vrijeme. U slučajevima kad smo obducirali ljude koji su umrli od 'korone' svi preminuli su već od ranije imali neke bolesti, ali ne u mjeri u kojoj su sada bili životno ugroženi", naglašava Horst. Prema njegovim riječima ne bi se trebao stvoriti dojam da korona nije opasna i da bez nje ljudi ne bi umirali.
</doc>
<doc docid='dw_53314192' lang='hrv' type='mono' source='https://www.dw.com/hr/hr/dw-pustite-novinare-na-slobodu/a-53314192' term='COVID'>
DW je Nagradu za slobodu govora (Freedom of Speech Award) dodijelio više od deset novinara za njihovo izvještavanje o korona-krizi. Novinarke i novinari s četiri kontinenta su nagrađeni zbog rada u teškim okolnostima kako bi uspjeli objaviti neovisne informacije o koronavirusu i njegovom širenju.
„U vremenu globalne zdravstvene krize novinarstvo ima ključnu ulogu i svaki novinar nosi ogromnu odgovornost", kazao je ravnatelj DW-a Peter Limbourg tijekom objavljivanja imena dobitnika nagrada u Berlinu. „Svaki građanin ima pravo na činjenicama potkrijepljene informacije. Svaki oblik cenzure može stajati života! Pokušaji da se kriminalizira izvještavanje o aktualnoj situaciji jasno krše slobodu mišljenja", naglasio je Limbourg.
Nadam se da vlasti viće neće zatvarati novinare
Među dobitnicima je i Ana Lalić, novinarka iz Srbije koja je pritvorena na dva dana nakon što je objavila članak o manjku medicinske opreme u Novom Sadu.  U izjavi za DW kaže kako ju nagrada ohrabruje jer pritisci na nju ne prestaju. „Vjerujem da sam i iz pritvora bila oslobođena isključivo zbog kolegijalnosti i solidarnosti, ne samo u Srbiji nego u cijeloj Europi. Takva podrška je svojevrstan štit. Daje mi uverenje da ovaj posao ima smisla, da istina na kraju mora doći na vidjelo koliko god je pritvarali. Nadam se da je vlast naučila lekciju, da niti jedan novinar više neće biti uhapšen u Srbiji samo zato što radi svoj posao jer smo im pokazali da to nećemo dozvoliti“, rekla je Ana Lalić.
Ana Lalić
Na listi nagrađenih je i slovenski istraživački novinar Blaž Zgaga koji se zbog svog pisanja našao na udaru vlasti a primio je i anonimne prijetnje smrću.
Napadnuti, ugroženi, uhićeni
Povjerenica UN-a za ljudska prava Michelle Bachelet je u video-poruci nagrađenima poručila da su široj javnosti nužne „potpune i točne informacije o pandemiji i da javnost mora biti uključena u donošenja odluka u njezino ime". „Šokantno" je, rekla je ona, da se „novinare napada, da im se prijeti, da ih se uhićuje, da ih se optužuje zbog lažnih prekršaja ili čak nestaju jer su izvještavali o pandemiji".
Novinarske organizacije se žale na masivna ograničenja slobode medija tijekom pandemije covida 19. „U svim dijelovima svijeta autoritarni režimi ne mogu se oduprijeti tomu da ovu jedinstvenu krizu iskoriste kako bi kontrolirali ili pojačali kontrolu državnih medija, kao i državnu cenzuru", piše na portalu Reportera bez granica. Međunarodni institut za medije dokumentirao je više od 150 povreda slobode medija u brojnim zemljama (zaključno s 29. travnja). Institut je zabilježio slučajeve poput cenzure, ograničenja pristupa informacijama, ali prije svega uhićenja novinara i napade na novinare, kako verbalne tako i fizičke.
„Ne bojim se smrti"
Ravnatelj DW-a Peter Limbourg
Posebno je teška situacija za novinare u zemljama u kojima je sloboda medija ionako ograničena. Kao na primjer u Kini u kojoj je u prosincu 2019. otkriven virus. Cijeli svijet je u korona-krizi mogao osjetiti „efekt totalne kineske kontrole izvještavanja", analiziraju Reporteri bez granica. Na rang-listi ograničenja sloboda medija ova zemlja je na četvrtom mjestu s dna ljestvice. Iza nje su još samo Eritreja, Turkmenistan i Sjeverna Koreja.
Na naslovnice svjetskih medija su prije svih dospjele informacije o više nestalih kineskih novinara, čiji je nestanak povezan s pandemijom. Odvjetnik Čen Kiuši javnost je informirao preko Twittera i YouTubea iz milijunskoga grada u karanteni Wuhana, prije nego što je 6. veljače nestao. „Bojim se. Ispred mene je bolest, a iza mene kineska policija i pravosuđe", rekao je Čen u jednom postu na YouTubeu malo prije nestanka. „Ali, dok god živim izvještavat ću i samo prosljeđivati ono što sam vidio i čuo. Ne bojim se smrti. Komunistička partijo, misliš li da te se bojim?" - govorio je u video-clipu koji je pregledalo više od tri milijuna osoba. A da se nije plašio Komunističke partije ovaj odvjetnik je pokazao 2019. kada je izvještavao o prosvjedima u Hongkongu.
I poduzetnik Fang Bin postavljao je videe i uživo izvještavao o situaciji u svom rodnom gradu Wuhanu, ali i on je nestao. Jedan od njegovih najpoznatijih video-snimaka prikazao je vreće s leševima na kamionu ispred bolnice. Fang je početkom veljače javio da mu je policija konfiscirala laptop. Također i da je bio saslušavan. Od 9. veljače mu se gubi svaki trag.
Represija se, međutim, nastavlja. Od 19. travnja nestalo je troje kineskih aktivista, koji su radili na jednom projektu protiv cenzure.
Prijetnje s najviše instance
Slučaj Jelene Milašine iz Rusije izazvao je uzbuđenje širom svijeta. Međunarodno nagrađivana novinarka od 1996. piše za Novu gazetu. Sada je ova novinarka pod nadzorom Ramzana Kadirova, čečenskog moćnika, zbog izvještavanja o korona-krizi u ruskoj autonomnoj oblasti Čečenskoj Republici. Sredinom travnja Milašina je pisala kako građani sa simptomima covida 19 ne idu na liječenje zbog straha od represalija. Dan kasnije Kadirov je u video-poruci preko društvenih mreža pozvao tajnu službu Rusije da zaustavi „ove neljude koji pišu i provociraju moj narod". Ako vlast želi da „mi počinimo zločin i postanemo zločinci, onda neka to tako i kaže", rekao je Kadirov. Organizacije za zaštitu ljudskih prava su poruku okarakterizirale kao prijetnje ubojstvom Milašine.
Na prijetnje su reagirali povjerenica njemačke vlade za ljudska prava Bärbel Kofler, kao i francuski veleposlanik za ljudska prava Francois Croquette. Oni su zahtijevali od Rusije da se pozabavi prijetnjama upućenim Milašini. „Prijetnje obnašatelja državnih funkcija su u potpunosti neprihvatljive i protivne svakom vidu pravne države", stoji u zajedničkom priopćenju.
Jelena Milašina
Milašina, koja već godinama istražuje o povredama ljudskih prava i korupciji u Čečeniji, početkom veljače je bila pretučena u jednom hotelu u glavnom gradu Groznom.
12 dana zatvora
Za venezuelskog novinara Darvinsona Rohasa je izvještavanje o covidu 19 imalo drastične posljedice. Ovaj 25-godišnjak objavljuje informacije o koronavirusu na svom profilu na Twitteru. 21. ožujka su ga u njegovom stanu, u glavnom gradu Caracasu, uhitile specijalne postrojbe FEAS-a. Rohas je na Twitteru napisao da su snage sigurnosti bile dobile anonimno upozorenje o jednom slučaju koronavirusa. No, prema podacima Amnesty Internationala, njega je kasnije policija ispitivala o izvorima objavljenih brojki slučajeva koronavirusa.
Rohas je pušten nakon 12 dana zatvora uz kauciju i optužen je za „širenje mržnje" i „poticanje na kaznena djela". Amnesty je optužbe nazvao „politički motiviranim". To je samo „pokušaj da se izvrši pritisak na Rohasa zbog njegovog izvještavanja o pandemiji u Venezueli".
Reporteri bez granica su od 2017. zabilježili rekordan broj proizvoljnih uhićenja i nasilja prema novinarima od strane policije i tajne službe ove južnoameričke države.
DW zahtijeva puštanje na slobodu novinara
„Mi ističemo sve naše kolegice i kolege, koji u ovim teškim vremenima nasilno bivaju spriječeni da obavljaju svoj posao", naglasio je Peter Limbourg, intendant DW-a u Berlinu. „DW zahtijeva da svi novinari širom svijeta, koji su uhićeni zbog izvještavanja o korona-krizi, budu odmah pušteni na slobodu."
Freedom of Speech Award se dodjeljuje od 2015. inicijativama ili osobama, koje se na izuzetan način zalažu za ljudska prava i slobodu mišljenja. Dosadašnji dobitnici nagrade su, između ostalih, saudijski bloger Raif Badavi, Udruga izvjestitelja iz Bijele kuće i meksička novinarka i autorica Anabel Hernandez.
Dodjela nagrade je obično predstavljala vrhunac Global Media Foruma koji se održava u Bonnu. Međutim, zbog pandemije koronavirusom konferencija će se ove godine održati virtualno.
</doc>
<doc docid='dw_53311055' lang='hrv' type='mono' source='https://www.dw.com/hr/hr/renesansa-autokina-u-koronakrizi/a-53311055' term='COVID'>
Subotnja večer, na nebu ni oblačka. na ulicama nema mnogo ljudi ni automobila. Iznimka je neugledno predgrađe Kölna gdje se pred jednim autokinom stvorila poprilična gužva. Kada će prava kina ponovno otvoriti svoja vrata, teško je predvidjeti. Zato su ljubitelji filmova ponovno otkrili ovu već zaboravljenu formu uživanja u velikom ekranu. Do prije koronakrize je u Njemačkoj bilo registrirano oko dvadesetak autokina. Sad ih je već preko pedeset. I sve predstave su popunjene do posljednjeg (parkirnog) mjesta.
Futuristička nostalgija
Za mene je autokino potpuno novo iskustvo. Ova mjesta se povezuju s nostalgijom i davno prošlim vremenima, prije multipleksa. Sada autokina djeluju pomalo futuristički. Redari sa zaštitnim maskama i u signalnim prslucima upućuju vozače na parkirna mjesta. Čitavo područje djeluje nestvarno: betonsko parkiralište, betonsko "platno" za projekciju filma. Zbog higijenskih pravila je zatvoren snack-bar. Tko želi kokice, mora ih ponijeti od kuće. Prozori automobila bi trebali ostati zatvoreni. Usprkos razmaku između pojedinih vozila.
Navečer svi u (auto)kino!
Vlasnik autokina Thorsten Schiers je zadovoljan. Gubitak prihoda od iznajmljivanja ovog prostora za sajmišta i "buvljake" koji su sad zabranjeni, se vraća preko karata. "Otkako smo 3. travnja otvorili, stalno smo puni", objašnjava. Ove subote su projekcije u 21 i 00:15. Kasne projekcije ne smetaju nikome. U ovom dijelu grada, na putu prema zračnoj luci, nema stambenih zgrada. Samo skladišta i ogromna samoposluživanja.
Miješana publika
U oko 260 automobila te večeri parkiranih na lepezastoj betonskoj pisti, miješana publika: obitelji, parovi, usamljeni vozači. Zvuk filma dolazi iz autoradija. Kino ima svoju frekvenciju. Bučno otvaranje piva i šuškanje vrećice s čipsom ne smeta nikoga. No osjećaj zajedničkog doživljaja posjeta kinu nedostaje. Svatko je za sebe u svojoj metalnoj kutiji.
No drive in kina su počela privlačiti i ostale koji u ovo vrijeme ne mogu stati pred publiku. Prije nekoliko dana lokalni band Brings je u ovom autokinu održao koncert. "Svi su bili oduševljeni što prije toga nitko nije smatrao mogućim", kaže ponosno vlasnik kina Schiers.
U jednom autokinu u Stuttgartu je za Uskrs održana misa. Savez "Autokina Njemačke" ovih dana dobiva mnogo upita za organiziranje kongresa, javnih čitanja, misa..."Zatrpani smo ponudama", kaže šef autokina u Stuttgartu Heiko Desch.
Provjerite akumulator
Higijenski razmaci između automobila
U usporedbi s prošlom godinom, prihodi autokina su se učetverostručili. No zato su troškovi osoblja povećani a nema ni prihoda iz snack-bara koji su u međuvremenu postali važan izvor prihoda kinematografa.
Ja se za svoj prvi posjet autokinu nisam najbolje pripremila. Već nakon desetak minuta je akumulator počeo štrajkati. Osim toga je, čim se spustio mrak, postalo poprilično hladno. Nije mi preostalo ništa drugo nego da upalim motor. I uz grižu savjesti zbog zagađenja koje proizvodim svojom zabavom, sam pojela ostatke čipsa.
</doc>
<doc docid='dw_53290743' lang='hrv' type='mono' source='https://www.dw.com/hr/hr/korona-dječja-psiha-u-vrijeme-lockdowna/a-53290743' term='COVID'>
„Mama, kad će konačno proći ta korona“, pitao je ovih dana moj osmogodišnji sin. On bi rado s prijateljima ponovo išao igrati nogomet. Ali, mama nažalost ne zna odgovora. Ni prije pojave koronavirusa biti roditelj nije bila laka zadaća. Teško je već samo stvaranje i održavanje strukture koja omogućuje obiteljski život.
Još teže je stalno ne uspijevati držati se pravila koja si je čovjek sam postavio. Dobri roditelji su strpljivi, ne viču i kao kroz igru udovoljavaju dječjim potrebama.
Zato mjere protiv koronavirusa osobito jako pogađaju obitelji. Odjednom su svi u stanu: preopterećeni roditelji koji rade, a istovremeno bi trebali podučavati svoju djecu, ali ih i tješiti i smirivati unatoč vlastitim egzistencijalnim brigama. To je posebno teško samohranim roditeljima.
Tu čovjek brže nego inače izgubi živce i češće prekrši svoj uzvišeni ideal odgoja bez ikakve primjene nasilja. Psihičko opterećenje je za članove obitelji izuzetno teško. A posebno za djecu.
Djeca ispod radara
„Iznenadno zatvaranje ustanova i višetjedna zabrana kontakata s prijateljima i odgojiteljima predstavlja neshvatljiv, a za neke i traumatičan gubitak važnih osoba s kojima je dijete povezano", kritizirala je Njemačka akademija za dječju medicinu u jednom priopćenju.
Ali, politička rasprava se dosad gotovo uopće nije bavila potrebama djece. Osim ako se radilo o njihovom školskom uspjehu. Ili o tomu kako djecu zbrinuti da se preko njih ne bi zarazili baka i djed ili da bi mama i tata mogli dalje raditi.
„Na djecu i mladež se u dosadašnjim procesima donošenja odluka nije gledalo kao na ravnopravne osobe nego kao na potencijalne nositelje virusa“, kaže Njemačka akademija za medicinu djece i mladeži. Za djecu iz problematičnih obiteljskih odnosa to može biti ne samo nepravedno, nego i fatalno.
Djeca nemaju prostora za igru: blokirana su sva dječja igrališta
Nečuveni pozivi u pomoć
Anna Wilden je zabrinuta. Ova socijalna radnica radi u ambulantnoj pomoći obiteljima jednog dječjeg doma. Ona se brine o obiteljima koje se obrate uredu za djecu i mladež tražeći pomoć.
Obično Anna Wilden posjećuje te obitelji. Ali, otkako su na snazi ograničenja društvenih kontakata, sve se odvija telefonom – a to je vrlo ograničeno. „Ne vidim izraze lica i govor tijela.“
A to su informacije koje mogu biti presudne. „Ako sumnjamo da je ugroženo blagostanje djeteta, onda naravno idemo u obitelji.“ Ali, otkako su zatvorene škole i dječji vrtići, sve manje je prijava uredu za djecu i mladež zbog ugroženosti blagostanja djeteta, kaže ova socijalna radnica.
Obitelji u izvanrednom stanju
To zabrinjava i Stefanie Fried. Ona je referentica za zaštitu djece u organizaciji Save the Children. Razgovarale smo o homeschoolingu i homeofficeu i pritom dobro razumjele jedna drugu.
„U drugim zemljama, primjerice Španjolskoj ili Italiji, bilo je više prijava žena i djece da se povećalo nasilje kod kuće“, kaže Fried. Ona smatra da je stanje u Njemačkoj slično. „Pitanje je samo kad se ti ljudi mogu izjasniti i kad će se njihov glas moći čuti.“ Dok obitelji ostaju izolirane, pozivi u pomoć teško prodiru van.
Kod mjera za borbu protiv pandemije Covid-19 nije se dovoljno vodilo računa o djeci, kaže Fried i potvrđuje mišljenje dječjih liječnika. „U klinikama se uočavaju slučajevi ugrožavanja blagostanja djece kod kojih se ne može isključiti povezanost s promijenjenim uvjetima života“, kažu liječnici.
Pritom nije znanstveno dokazano da su restriktivne mjere koje su nametnute djeci stvarno bile korisne za suzbijanje virusa. „Prva istraživanja na konkretnim slučajevima pokazuju da prije odrasli zaraze djecu nego obrnuto“, stoji u priopćenju Njemačke akademije za medicinu djece i mladeži, koja se poziva na podatke Instituta Roberta Kocha.
Žrtve obiteljskog nasilja zbog korone se nalaze u još težoj situaciji
„Zašto dakle ne spriječiti kontakt između rizičnih skupina i djece, ali zato ponovo otvoriti igrališta i dječje vrtiće“, pita se Stefanie Fried. Brojna djeca i obitelji nemaju psihičke snage prebroditi ograničenja bez posljedica, upozoravaju i liječnici.
Ali, i obitelji s dobrim resursima dolaze do svojih granica, jer su i u najljubaznijem kućanstvu jako ograničene mogućnosti bavljenja nečim drugim i ostavljanja drugoga na miru. Do smanjenja napetosti moglo bi dovesti to da roditelji smanje očekivanja u vezi s vlastitim odgojnim sposobnostima.
Kad je nešto dovoljno dobro?
„Zadaća roditelja je svakog jutra ustati sa svojom djecom i činiti ono što se mora i što činiti treba da bi nekad tijekom dana doživjeli neuspjeh", kaže psiholog Klaus Neumann o roditeljskoj svakodnevici. „Sljedećeg dana unatoč tomu ustajemo, činimo što činiti moramo i opet doživljavamo neuspjeh."
Važno je prihvatiti tu činjenicu. Djeca, kaže Neumann, pritom uče nešto jako važno: „Moji roditelji se ne predaju, oni se stalno bore. Oni mogu pasti i ponekad eksplodirati, vikati i zalupiti vratima, ali se uvijek vraćaju.“ To stvara veliko povjerenje.
Neumann je 30 godina radio u Centru za zaštitu djece u Münchenu. „Dolazilo je strahovito puno sasvim normalnih ljudi sa sasvim normalnim problemima, ali koji povremeno, kad se manifestiraju, mogu imati teške posljedice: zapostavljanje, tjelesno i psihičko nasilje.“
Neumann polazi od toga da se takvi slučajevi češće događaju u vrijeme korona-krize. Ali, mjere ograničenja mogle bi dovesti i do zbližavanja obitelji – ne samo u doslovnom, nego i u prenesenom smislu.
Roditelji u doba korone zamjenjuju drugove za igru
Pravila u vrijeme pandemije
Važno je, kaže Neumann, da u tom „zoološkom vrtu za divlje zvijeri za svakog tigra postoji kutak u koji se on može povući“. Pa makar to bio zahod ili ormar. Rituali koji reguliraju zajednički život važniji su nego ikad da bi se što dulje izbjeglo slom živaca.
„Više se približavamo jedni drugima, to je tako u ovom vremenu. Možemo se sudariti, što izaziva konflikte. Ali, veza roditelja i djece se može i produbiti."
I doista, brojne obitelji proživljavaju vrijeme izuzetno kvalitetnog zajedničkog života, kako pokazuje jedno istraživanje instituta Forsa po nalogu organizacije Save the Children. S obzirom da se ne može na nogometno igralište, moj sin i ja češće vozimo skupa bicikl, čitamo, igramo se. To je lijepa strana mjera ograničenja.
Bilo bi lijepo, kaže Neumann, kad bi nam ostalo sjećanje na taj osjećaj i kad bismo zadržali malo poniznosti s obzirom na životne poteškoće.
Kako vrijedno može biti vrijeme s našom djecom ne bismo trebali zaboraviti ni nakon pandemije. Ali, ni potrebu djece da svoje vrijeme provode vani igrajući se s prijateljima.
Skoro tri tjedna djeca u Njemačkoj ne pohađaju nastavu u školi. Kako izlaze s tom situacijom na kraj? I kako s njom izlaze na kraj roditelji? Najveći izazov pritom nije svladavanje nastavnog sadržaja. (02.04.2020)
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
Muškarci, žene i djeca se podjednako često inficiraju koronavirusom. Ali posljedice se razlikuju u zavisnosti od spola i starosti. I prethodna oboljenja imaju određenu ulogu. Evo što bi trebalo znati: (12.03.2020)
</doc>
<doc docid='dw_53288682' lang='hrv' type='mono' source='https://www.dw.com/hr/hr/respiratori-spas-ili-samo-produžetak-agonije/a-53288682' term='COVID'>
U Evangeličkom centru za starije osobe Theresienau kod Bonna velika većina stanovnika vjerojatno uopće nikada nije ni razmišljala o tome želi li u slučaju zaraze koronavorusom biti priključeni na „aparate“. Michael Thelen, voditelj doma, kaže kako je do sada samo oko polovice od 130-tak dijelom postarijih korisnika njegove ustanove potpisalo dokument kojim su ovlastili druge osobe da u slučaju potrebe u njihovo ime odluče o intenzivnom medicinskom tretmanu. U pravilu su to članovi njihovih obitelji, kaže Thelen. „Nikome ne želimo da se nađe u toj situaciji.“
„Vrlo bolna stvar"
„Intenzivni tretman je na mnogo načina vrlo bolna stvar“, dodaje Thomas Thöns, liječnik koji se bavi palijativnom skrbi u Wittenu na zapadu Njemačke. Ovih dana on gostuje često na televiziji u raznim intervjuima i talk-show emisijama i bori se protiv, kako kaže, „etičke katastrofe“, koja se po njegovom mišljenju nazire u Njemačkoj. Veći dio teško oboljelih korona-pacijenata je starije životne dobi, oni su pripadnici rizične skupine i imali su ili imaju ozbiljnih zdravstvenih problema s drugim bolestima.
Thöns smatra pogrešnim da se trenutno te ljude automatski priključuje na aparate i održava na životu uz pomoć respiratora. To za njih znači dva do tri tjedna vrlo bolne medicinske procedure, kaže on. I ne treba zaboraviti još jednu stvar u doba korone: „U tom slučaju ne smiju viđati čak ni svoju vlastitu obitelj.“
Starijima je potrebna bliskost i društvo prijatelja i obitelji
Thöns upozorava i da su šanse za uspjeh takve terapije - loše. Oko 90 posto starijih osoba koji prežive takvu intenzivnu terapiju, umru samo nekoliko tjedana kasnije ili ostanu na neki način teško hendikepirani. Studije pokazuju da starije osobe i ljudi koji su već ranije bolovali od neke ozbiljnije bolesti odbacuju takav tretman, kaže Thöns: „91% ih kaže: bolje mrtav nego život s teškim hendikepom."
Većina teških bolesnika ne preživi tretman
U stvarnosti veći dio teško oboljelih korona-pacijenata ne preživi, i to usprkos umjetnom disanju. Njemačko društvo za pneumologiju i respirativnu medicinu citira jednu britansku studiju po kojoj se umjetnim disanjem na intenzivnom odjelu  može spasiti život samo svakog trećeg pacijenta. Thönsse zato zalaže za to da se oko starijih i osoba koje su imaju ozbiljna oboljenja skrbi uz pomoć sredstava palijativne medicine, kako bi oni mogli umrijeti u krugu vlastite obitelji.
Upravo taj put je većina ljudi birala na koncu svog života ako bi oboljeli od upale pluća, kaže njemački liječnik: „Zašto bi to trebalo biti drugačije kod Covida-19?“ Osim toga, šanse za preživljavanje kod koronavirusa još su znatno slabije u odnosu na druge plućne bolesti, napominje Thöns.
Kada je smisleno održavati pacijenta na životu?
„Fiksiranje na aparate"
I Udruženje hospicija i palijativne medicine u saveznoj pokrajini NRW (Sjeverna Rajna i Vestfalija) izražava bojazan da se trenutno ne koriste dovoljno mogućnosti palijativne skrbi kod teško oboljelih i starijih korona-pacijenata. „Uočavam u ovom trenutku jako fiksiranje na aparate“, zaključuje predsjednica Udruženja UlrikeHerwald. Ona je zabrinuta da bi nabavka respiratora i stresna situacija mnoge medicinare mogla voditi u smjeru automatizma – odnosno tretmana umjetnim disanjem.
Lukas Radbruch, direktor Klinike za palijativnu medicinu Sveučilišta u Bonnu, to vidi drugačije. „Diskusija trenutno ide u krivom smjeru", uvjeren je on. Ipak priznaje da ima situacija u kojima su šanse intenzivnog tretmana tako loše da bi bilo najbolje od njega odustati i oko pacijenata se brinuti na palijativni način. „Ali ne uočavam da stariji ljudi pretežito radije umiru nego što se žele podvrgnuti intenzivnom tretmanu."
Slična razmišljanja je i Michael Thelen uočio kod žitelja umirovljeničkog doma Theresienau. „Nemam dojam da je raspoloženja takvo da se odbacuje intenzivnu medicinu i umjetno disanje." Thelen se zalaže za to da se odluku uvijek donosi individualno i to uzimajući u obzir volju samih pacijenata.
Palijativni stručnjaci su suglasni u ocjeni da je odlučujuća stvar – uopće znati što pacijenti žele. „Sada je najvažnije da se potpiše dokument kojim ti pacijenti ovlašćuju druge ljude da u njihovo ime mogu donijeti odluku o tretmanu, ukoliko to bude potrebno", savjetuje Thöns.Radbruch na drugoj strani kaže da bi se trebalo konzultirati s liječnikom kako bi se dobilo sve potrebne informacije o mogućim intenzivnim medicinskim mjerama.
Claudia Rometsch (epd/lwd/jup)
Treba li spašavati ljudske živote pod svaku cijenu? Raspravu o tome je potaknuo intervju predsjednika njemačkog parlamenta Schäublea, a dodatno ju je začinio jedan njemački gradonačelnik svojom kontroverznom izjavom. (30.04.2020)
Treba li i zakonom odrediti kriterije za "odabir" bolesnika koji će dobiti postelju na intenzivnoj njezi? Korona-kriza je potaknula diskusiju o teškoj moralnoj dilemi u slučaju da se ne mogu liječiti baš svi pacijenti. (28.04.2020)
Medicinsko osoblje se želi što bolje brinuti o pacijentima zaraženima koronavirusom. Ali, što ako nema dovoljno respiratora ili mjesta na odjelima za intenzivnu njegu? To smo pitali medicinskog etičara Georga Marckmanna. (30.03.2020)
Njemačka je uplanirala 156 milijardi eura novih dugova kako bi se borila protiv posljedica epidemije koronavirusa. To znači da nas idućih godina čeka krvava štednja, podsjeća novinarka DW-a Sabine Kinkartz. (01.04.2020)
U Njemačkoj je prosječna starost umrlih od koronavirusa 80 godina. Iz statistika se, dakle, može zaključiti da se svi 80-godišnjaci koji ovih dana izađu iz kuće opasno igraju sa životom. Ljudi poput gospođe Schnier. (23.04.2020)
U nevolji će i najveći grešnik "za svaki slučaj" promrmljati jedan "Oče naš". Zato ne čudi što u ovo krizno doba i svećenici imaju pune ruke posla – mada su vjerska okupljanja zabranjena. (28.04.2020)
</doc>
<doc docid='dw_53289887' lang='hrv' type='mono' source='https://www.dw.com/hr/hr/koronavirus-cjepivo-samo-za-bogate/a-53289887' term='COVID'>
Osamnaest mjeseci – toliko bi vremena moglo proći dok se ne vrati život bez zaštitnih maski na licu, bez koeficijenata reprodukcije i svakodevnih nastupa virologa na televiziji. Kada je riječ o razvoju cjepiva protiv koronavirusa, pojedini znanstvenici su optimistični i kažu da će sve teći brže. Drugi vjeruju da bi ta potraga mogla potrajati i duže.
Ali jednoga dana će doći trenutak kada će toliko priželjkivano cjepivo biti gotovo. Koja zemlja će ga prva imati na raspolaganju? To se trenutno intenzivno razmatra, kaže za DW stručnjakinja za zdravstvena pitanja Ilona Kickbusch: „Trenutno nema međunarodnih pravila za poštenu raspodjelu."
Glavni cilj – dobit
Trenutno je distribucija cjepiva prepuštena tržišnim zakonima i znazi pojedinih tržišta. „To nosi rizik da bi zapadna Europa, Kanada, Japan i SAD mogli biti dobro opskrbljeni cjepivom, jer mogu više platiti", ocjenjuje u razgovoru za DW stručnjak za zdravstvenu ekonomiju Jürgen Wasem. „To je problem koji se stalno pojavljuje u farmaceutskom sektoru."
Farmaceutska industrija već odavno nije na dobrom glasu kada je riječ o cjepivu. Već više puta smo imali situaciju da postoje problemi s opskrbom tržišta cjepivom, za šta su odgovorne tvrtke sa svojom politikom određivanja cijena, kaže Wasem za DW: „Ali to je jako teško dokazati." Indirektni prigovor: koncerni bi mogli namjerno izazvati manjak ponude cjepiva, kako bi za njih mogli zahtijevati više cijene.
Pojedina cjepiva nikada nisu ni napravljena, jer za njih nije bilo dovoljno ekonomskog interesa. „Kada je riječ o eboli, postavljeni su temelji za cjepivo, ali ono nikada nije do kraja razvijeno, jer nije obećavalo veliku zaradu", objašnjava Ilona Kickbusch, koja u Ženevi predaje na Institutu za međunarodne studije i razvoj.
Na pismeni upit upućen Savezu farmacutskih kompanija koje istražuju i proizvode lijekove (VfA), njegov predsjednik Han Steutel za DW odgovora: „Svima je jasno da samo zajedničkim snagama možemo riješiti ovu situaciju."
Jürgen Wasem: Postoji rizik da bi zemlje koje mogu više platiti bile bolje snabdjevene
Svjetsko zdravlje u rukama kompanija
Jürgen Wasem, profesor Sveučilišta Duisburg-Essen, pritom vidi jasne prednosti sudjelovanja privatnog sektora u tom procesu. „U tom slučaju imate mnoštvo konkurentskih inicijativa, od kojih će neke eventualno biti uspješne. Jer razvoj cjepiva je jako skup i riskantan proces."
Kako stvari trenutno stoje, boljitak svetskog zdravlja u rukama je četiri velika proizvođača cjepiva i brojnih manjih biotehnoloških firmi. U svijetu je nedavno pokrenuto oko 80 projekata za izradu cjepiva protiv koronavirusa. Kod većine se radi o partnerstvu velikih farmaceutskih koncerna i manjih biotehnoloških tvrtki. Tako recimo njemačka firma BionTech surađuje s američkim koncernom Pfizer. Više od deset kandidata će vjerojatno tijekom ove godine krenuti s kliničkim ispitivanjima ili su već počeli: glavni kandidati su iz Kine, SAD i Njemačke.
Globalna agencija za nabavku lijekova?
U svijetu se pokušava izbjeći da stvari budu prepuštene (samo) tržišnim zakonima. Mnogima je već loše od pomisli da to može dovesti do problema s opskrbom i astronomskih cijena. Glavni tajnik Ujedinjenih naroda (UN) Antonio Guterres zato je cjepivo protiv Covida-19 proglasio „javnim dobrom".
I Angela Merkel misli na isti način – i priprema se za 4. svibanja. Više država, Europska unija i Gatesova zaklada tada će pokušati prikupiti više od osam milijardi eura za Svjetsku zdravstvenu organizaciju (WHO). S tim novcem bi se mogla utemeljiti globalna agencija za nabavku cjepiva i lijekova, objašnjava stručnjakinja za zdravstvena pitanja Ilona Kickbusch. „Agencija bi onda mogla pošteno distribuirati cjepivo prema unaprijed dogovorenom ključu", kaže Kickbusch, inače i sama članica savjetodavnog odbora WHO-a.
Toj inicijativi žele se priključiti i mnoge kompanije. Predsjednik udruženja vodećih njemačkih farmaceutskih kompanija u pisanoj izjavi za DW istakao je da se njegovo udruženje zalaže za to da „medicinske inovacije protiv Covida-19 budu dostupne širom svijeta po pristupačnim uvjetima".
Udio najvećih proizvođača cjepiva na tržištu
Pakt između kampanija i politike?
Ali i dalje je neizvjesno kako će izgledati dogovor između država koje sudjeluju u tome i industrije. Šef proizvođača cjepiva „Sanofi Pasteur", David Loew, još ranije je od politike zatražio „pakt o riziku". „Potrebno nam je obećanje da će određene količine biti kupljene po određenoj cijeni", rekao je on za list „Frankfurter Allgemeine Zeitung".
I bez gotovog cjepiva bi trebalo pripremiti proizvodnju, samo tako će onda kapaciteti biti dovoljni za sve ljude, dodaje on. Troškovi i rizici su veliki, napominje Loew: „Imamo i dioničare koji bi mogli reći: bolje se koncentrirajte na nešto sigurnije", kaže šef Sanofija.
Takav pakt vezan za rizike je neuobičajen, smatra Ilona Kickbusch. „Omiljeni model farmaceutske industrije je da za razvoj cjepiva na raspolaganju bude javni novac, kako bi to bila motivacija za proizvodnju, odnosno da bi se mogli napraviti različiti modeli cijena, ovisno od količine i specifičnosti zemalja."
Tek treba vidjeti kako će model na koncu doista izgledati. Kao i način raspodjele cjepiva po svijetu. Još uvijek se ne zna hoće li i SAD podržati ideju globalne agencije za nabavku lijekova. Washington je otkazao sudjelovanje na konferenciji 4. svibnja. Američka vlada optužuje Svjetsku zdravstvenu organizaciju da je previše naklonjena Kini.
Globalna utrka za cjepivom
Za razliku od EU-a, u SAD-u već postoji neka vrstu agencije za nabavku cjepiva i lijekova. Takozvana BARDA obvezuje kompanije da proizvode u SAD-u. Ona već surađuje s europskim farmaceutskim koncernom Sanofi. Vjerojatno se radi o tome da se osigura da lijek najprije dobiju – Sjedinjene Američke Države.
Ilona Kickbusch: Trenutno nema međunarodnih pravila za poštenu raspodjelu
Njemački ministar zdravstva Jens Spahn već je naglasio koliko je važna proizvodnja u Europi. „Samo ovdje imamo visoku razinu sigurnosti distribucije", naglasio je. Obzirom na tu predvidljivu utrku oko toga tko će dobiti cjepivo, utjecajni američki mecena Bil Gates zalaže se za proizvodnju i u zemljama u razvoju. Jer ako se cjepivo bude dijelilo prema tržišnoj snazi, jasno je da će ga siromašne zemlje Afrike, Latinske Amerike ili Azije dobiti poslednje. „Mislim da je vrlo vjerojatno da pritom veliku ulogu igrati i to koliko su nacionalne ekonomije spremne na koncu platiti", kaže ekonomist Wasem.
Slično je bilo i sa svinjskim gripom prije deset godina. „Bogate zemlje su tada kupile svo cjepivo koje je bilo na tržištu", podsjeća Ilona Kickbusch.
Nacionalizam ili solidarnost?
Kada se radi o životu i smrti, ideju međunarodne suradnje brzo se zaboravlja. To je moglo vidjeti i tijekom ove korona-krize, kada je obustavljen izvoz medicinskih uređaja u Europi i SAD-u. Nakon medicinskog nacionalizma sada postoji opasnost i od nacionalizma u procesu cijepljenja, ocjenjuje Kickbusch.
U savezu VfA smatraju da je duskusija o medicinskom nacionalizmu pogrešna. Nakon iskustava s prošlim epidemijama i pandemijama, pravila su jasna. „Čim je cjepivo spremno, prvo ga dobija medicinsko osoblje, pa rizične skupine, a zatim i ostatak stanovništva", piše predsjednik VfA Steutel. On je uvjeren da će „mnogi zdravstveni sustavi svijeta istovremeno ili s malim vremenskim zakašnjenjem djelovati po tom obrascu".
I stručnjakinja za zdravstvena pitanja Kickbusch vjeruje da su svi svjesni povijesne dimenzije sadašnje situacije. „Izazov je velik, ali ako zemlje i kompanije sudjeluju u tom procesu, onda nije sve tako crno kao što na prvi pogled izgleda." Za svjetsko zdravlje ostaje nada da je Kickbusch - u pravu.
Paralelno se provode dvije vrste istraživanja: razvoj cjepiva i rad na serumu iz krvi pacijenata koji su preboljeli zarazu. U njihovoj krvi nalazi se mnoštvo različitih antitijela koja bi mogla suzbiti koronavirus. (22.03.2020)
Zahuktala se utrka u proizvodnji cjepiva protiv koronavirusa. I njemačke biotehnološke tvrtke bilježe prve uspjehe. No preživljavanje u toj branši je vrlo teško. (18.03.2020)
</doc>
<doc docid='dw_53291084' lang='hrv' type='mono' source='https://www.dw.com/hr/hr/drugi-val-koronavirusa-sa-sjeveroistoka-kine/a-53291084' term='COVID'>
U Kini se svakodnevni život uglavnom vratio normalnosti, krivulja novih slučajeva zaraze od početka travnja je konstantna, gotovo na nuli, kako pokazuje aktualna grafika američkog Sveučilišta Johns Hopkins.
Ali, stižu vijesti o novim slučajevima u pokrajini Heilongjiang, na sjeveroistoku Kine, zbog kojih se među pučanstvom širi strah od „novog vala“ zaraze. „Potpuno je jasno, Heilongjiang se razvija u novi Hubei" (pokrajina u kojoj je Wuhan, op. ur.), izjavio je jedan stanovnik s jugozapada te pokrajine za DW. U najvećem gradu pokrajine Hubei Wuhanu počela je epidemija krajem 2019. godine.
Više žarišta u Heilongjiangu
Od sredine travnja je po navodima državne zdravstvene komisije pokrajine Heilongjiang u više gradova registriran prostorno i vremenski učestaliji broj slučajeva zaraze, takozvanih clustera ili žarišta zaraze. Trenutno (podaci su od 29. travnja) u toj pokrajini ima 553 potvrđena slučaja covida-19, od toga 386 slučajeva Kineza koji su se vratili kući iz Rusije.
Nakon objavljivanja vijesti da je žarište zaraze postala jedna bolnica u gradu Mudanjiangu 18. travnja vlasti su pooštrile kontrole gradskih četvrti. A 26. travnja su svi stanovnici grada Mudanjianga pozvani da svoje stanove napuštaju samo ako je doista nužno. Gradska uprava je online objavila uputu da svako kućanstvo odabere osobu „jakog imunosnog sustava“ koja će obavljati kupovinu.
Moguća blokada Mudanjianga
Dalje se u obavijesti gradske uprave kaže: „Od 27. travnja će gradska uprava slati timove u ophodnju koji će kontrolirati pridržavanje discipline. Skupine s više od tri osobe bit će uhićene. Elektro-romobili se više ne smiju koristiti u cestovnom prometu.“ Privatni automobili se mogu koristiti samo s posebnim dopuštenjem.
I ulazak stanovnika iz drugih dijelova pokrajine Heilongjiang u grad Mudanjiang je uglavnom zabranjen. Većina prodavaonica je zatvorena, iznimke su samo male trgovine prehrambenih proizvoda i svakodnevnih potrepština.
Jedan stanovnik je izjavio za DW da većina stanovnika sumnja u službene brojke. „Oni ne vjeruju bezuvjetno tim brojkama." I ne zna se hoće li vlasti i kada cijeli grad staviti u karantenu i uvesti zabranu izlaska. „Mi jednostavno ne znamo donose li se takve odluke zbog političkih razloga ili na temelju znanstvenih činjenica.“
Pogođen i glavni grad pokrajine Harbin
Kako pišu Pekinške narodne novine, i u glavnom gradu pokrajine Harbinu koji ima oko deset milijuna stanovnika registrirano je više žarišta infekcije oko bolnica. U jednom slučaju je jedan 87-godišnji pacijent u samo nekoliko dana zarazio 78 osoba, tako da je druga po veličini bolnica u gradu Harbinu morala biti privremeno zatvorena.
Puste ulice u gradovima u pokrajini Heilongjiang
U Harbinu dosad očito nisu uvedene tako stroge mjere kao u Mudanjiangu. Jedan stanovnik koji se predstavio kao Li izjavo je za DW: „Mjesni odbori sad izdaju iskaznice u koje stanovnici moraju staviti svoju fotografiju. Iskaznicu moraju pokazati kad žele ući u svoju stambenu četvrt, ali moj je dojam da se to dosad ne kontrolira jako strogo. Lokalne tržnice još rade, pri čemu gotovo svi na ulici nose zaštitne maske.“
Za razliku od Huanga iz Mudanjianga, Li ima povjerenja u vlasti. „Mislim da u Harbinu vlasti imaju stanje pod kontrolom. Zašto bi krivotvorile podatke o covidu-19? To bi samo još više naštetilo ugledu vlade."
Nepovjerenje prema stanovnicima pokrajine
Ali, stanovnici pokrajine Heilongjiang suočeni su s nepovjerenjem iz drugih dijelova Kine. Huang iz Mudanjianga govori za DW o učestalim negativnim postovima na društvenim mrežama. On strahuje da će stanovnici Heilongjianga sad teže naći posao u drugim dijelovima zemlje. Jednog njegovoga poznanika koji je u vrijeme vrhunca epidemije radio od kuće šef je prošlog tjedna odmah poslao kući kad se pojavio na radnom mjestu u susjednoj pokrajini Shandongu.
Koronavirus navodno potječe od divljih životinja čije se meso prodaje na kineskim tržnicama. Sada je prvi kineski grad zabranio prodaju psećeg i mačjeg mesa. To je odricanje od dijela kineske tradicije. (09.04.2020)
Wuhan je najprije pogodila epidemija koronavirusa, a onda i karantena koju je naložila kineska vlada. Peking je sad „naredio“ povratak u normalnost. Mnogi stanovnici su skeptični. (01.04.2020)
U gradovima u Kini ulice su prazne, restorani i trgovine većinom zatvoreni. Tko ne mora, ne izlazi iz kuće. Sve podsjeća na epidemiju SARS-a prije 17 godina. I ovoga puta je javnost očito kasno informirana o opasnosti. (02.02.2020)
</doc>
<doc docid='dw_53186913' lang='hrv' type='mono' source='https://www.dw.com/hr/hr/papirnatim-ubrusima-i-kovanicama-protiv-korone/a-53186913' term='COVID'>
U javnim nužnicima će se sve rjeđe naći papirnati ubrusi. Umjesto njih se postavljaju električna sušila za ruke i mada oni ne pomažu kada, na primjer, na benzinskoj stanici umorni od puta vodom osvježite lice, ti električni grijači se obično tumače "ekologijom". Papirnatog otpada doista nema, ali motiv vlasnika je drugačiji: ne trebaju kupovati ubruse i ne trebaju nikoga tko će puniti spremnike i prazniti košaru za otpad.
Polako nestaje i posve sitan novac: opet su tu trgovci koji će umjesto cijene od 1 eura radije staviti cijenu 0,99 centi - izgleda mnogo jeftinije, a to privlači kupce. Ali onda se ti isti kupci muče s kovanicama od 1 i 2 centa koje pune novčanike, a za taj iznos se doista ništa ne može kupiti. Ne može ih se staviti niti u automate, dakle bilo bi najbolje - ukinuti ih.
Gdje je tu ručnik?
No u ovo doba pandemije se čuje još jedan argument: oni navodno pogoduju širenju virusa.
Znanstvenici sveučilišta u Leedsu su se prihvatili analize virusa koji ostaju na rukama nakon upotrebe papirnatih ubrusa i usporedili ih s mikrobiološkim nalazom onoga što na rukama ostane nakon sušenja toplim zrakom sa sušilicom. Ispitanici su na ruke dobili određenu količinu bezopasnih bakterija i naloženo im je da operu ruke - ali ne previše dobro, nego samo da ih malo protrljaju ispod vode.
Na lošem su glasu, ali su vrlo higijenski: papirnati ručnici
Nakon toga nisu samo pogledali što je ostalo na rukama ispitanika, nego i na predmetima koje su nakon toga dotaknuli - njihovoj odjeći, kvaki, gumbu lifta, stolici u čekaonici... Prvo jedan logičan nalaz: virusa i bakterija je bilo manje kod onih koji jesu - bilo kako bilo - oprali ruke nego kod onih koji ih uopće nisu oprali.
Ali kod 10 od 11 ispitanih površina dodira su znanstvenici utvrdili "signifikantno veću kontaminaciju" mikroorganizama kod ispitanika koji su ruke osušili sušilom, nego kod onih koji su koristili papirnati ubrus. "Signifikantno" tu znači i do deset puta veću količinu bakterija koje su ostale na rukama i nakon pranje i sušenja. Dakle ubrusi su uvjerljivo - bolji.
Nakon pet tjedana restriktivnih mjera u Njemačkoj čini se da polako prevladava uvjerenje da 'nije sve baš tako strašno'. Njemački mediji govore o zasićenju strahom i pitaju se: "Je li to pobuna protiv mjera?" (11.04.2020)
Dok farmaceuti ne pronađu lijek, inovatori širom svijeta smišljaju kako doskočiti koronavirusu. U Donjem Kraljevcu proizvodi se mobilna kabina za karantenu. (31.03.2020)
Društvene mreže poput Facebooka pokušavaju kontrolirati milijune komentara u kojima se šire laži o korona virusu i navodno čudotvornim metodama borbe protiv njega. Donosimo nekoliko tvrdnji u koje ne smijete vjerovati. (08.02.2020)
Novac (ne) smrdi
Mikroorganizmima na sitnišu se bavio istraživački tim Sveučilišne klinike Hamburg - Eppendorf. No to je sad specifičnost kovanica eura: u Hrvatskoj su najsitnije kovanice od 1 i 2 lipe bile od aluminija, ali kovanice od 1, 2 i 5 centi su čelične pločice sa tankom glazurom bakra. Vrednije kovanice su praktično svugdje u pravilu različite kombinacije i slitine mesinga i nikla, ponekad i aluminija. Sve te kovanice su znanstvenici usporedili sa novčanicom od 5 eura - ona zapravo nije papir, nego pamuk.
Uzorke novca su zagadili određenom kombinacijom bakterija na način kakav bi one bile zagađene normalnom upotrebom. I sad dolazi iznenađenje - koje neće biti iznenađenje iskusnim domaćicama: nakon 24 sata "najčistiji" novac su bile upravo najsitnije kovanice, one od 1, 2 i 5 centi. Jer i stare domaćice su znale: bakar je muka za čistiti i prati, ali on "ubija" bakterije pa makar bio samo na površini. Na primjer bakterije Staphlyococcus aureus je nakon jednog dana bilo čak i do 99,5% manje. Kod papirnate-pamučne novčanice nije bilo nikakvog smanjenja.
Znanstvenici pretpostavljaju da bakar dobro djeluje i protiv virusa SARS-CoV-2 i to vrijedi i za druge predmete: dugo vremena je bilo "moderno", pogotovo u javnim prostorima kao što su bolnice, postavljati kvake od nehrđajućeg čelika, a ne stare kvake od mesinga. Greška: na čeliku, pogotovo ako je on brušene površine, mikroorganizmi ostaju još danima nakon što ih je tamo ostavila zaražena osoba. "Stare" kvake u kojima je i bakar brzo "pojedu" te bakterije.
Možda su sušilice dobre za okoliš, ali su sigurno dobre za bakterije
Dakle kovanice su mnogo bolje nego novčanice bilo kojeg apoena: tu je alternativa doista "oprati" novac u perilici na 60 stupnjeva sa izdašnom količinom praška. Novčanice će onda uglavnom biti bez virusa, ali ta grudica papira će biti i bez vrijednosti. Bolji izbor je svakako plaćanje karticom, ali i tu je nesreća što se polako prestaje ovjeravati račun potpisom (po mogućnosti: vlastitom kemijskom olovkom). Tu treba misliti i na uređaj za utipkavanje koda kojeg je doista svatko dotaknuo. Tek plaćanje bar-codom preko mobitela ili samo na dodir kartice sa uređajem bi bilo donekle sigurno rješenje.
Naravno, posve pouzdano protiv virusa je i plaćanje sitnišem: njega možete prije toga i prokuhati.
Nakon pet tjedana restriktivnih mjera u Njemačkoj čini se da polako prevladava uvjerenje da 'nije sve baš tako strašno'. Njemački mediji govore o zasićenju strahom i pitaju se: "Je li to pobuna protiv mjera?" (11.04.2020)
Dok farmaceuti ne pronađu lijek, inovatori širom svijeta smišljaju kako doskočiti koronavirusu. U Donjem Kraljevcu proizvodi se mobilna kabina za karantenu. (31.03.2020)
Društvene mreže poput Facebooka pokušavaju kontrolirati milijune komentara u kojima se šire laži o korona virusu i navodno čudotvornim metodama borbe protiv njega. Donosimo nekoliko tvrdnji u koje ne smijete vjerovati. (08.02.2020)
Nakon pet tjedana restriktivnih mjera u Njemačkoj čini se da polako prevladava uvjerenje da 'nije sve baš tako strašno'. Njemački mediji govore o zasićenju strahom i pitaju se: "Je li to pobuna protiv mjera?" (11.04.2020)
Dok farmaceuti ne pronađu lijek, inovatori širom svijeta smišljaju kako doskočiti koronavirusu. U Donjem Kraljevcu proizvodi se mobilna kabina za karantenu. (31.03.2020)
Društvene mreže poput Facebooka pokušavaju kontrolirati milijune komentara u kojima se šire laži o korona virusu i navodno čudotvornim metodama borbe protiv njega. Donosimo nekoliko tvrdnji u koje ne smijete vjerovati. (08.02.2020)
</doc>
<doc docid='dw_53249256' lang='hrv' type='mono' source='https://www.dw.com/hr/hr/afrika-strepi-pred-koronavirusom/a-53249256' term='COVID'>
Samo pola bolničkog kreveta. Toliko bi u hitnim slučajevima bilo na raspolaganju na 1000 Nigerijaca u bolnicama ove ogromne zapadnoafričke države. Takvi su barem službene brojke WHO-a. Na istoku kontinenta, u Keniji, situacija je bolja, ali samo neznatno - 1,4 kreveta na 1000 osoba.
Kada su u pitanju kreveti za intenzivnu njegu, podaci su još gori: U ukupno 43 afričke države ima manje od 5000 kreveta na jedinicama intenzivne njege, objavio je WHO prije nekoliko dana. To iznosi oko pet kreveta za milijun ljudi - u usporedbi s 4000 kreveta, koliko ih na milijun stanovnika ima u Europi.
To su zastrašujuće brojke s obzirom na koronavirus koji se širi u Africi. Međutim, nitko sa sigurnošću ne zna jesu li ovi podaci uopće točni. Navedene statistike su zastarjele: podaci za Nigeriju su iz 2005., za Keniju iz 2010. godine, a najnovije informacije za cijeli kontinent potiču iz 2011. godine.
Mali broj testova
Zdravstveni sustavi u Africi su na rubu snaga i to sada postaje jasno. "U Keniji se zdravstveni sustav nalazi pod ozbiljnim pritiskom zbog bolesti poput malarije, kolere, HIV / AIDS-a, i već sada je u krizi", kaže Kathryn Tätzsch, iz humanitarne organizacije World Vision u Najrobiju.
Tu je teško održavati socijalnu distancu
U ovoj zemlji broj pacijenata s potencijalno fatalnom upalom pluća raste od siječnja, a trenutno ih je nešto manje od 300. "Premalo je mjesta na odjelima intenzivne njege, a troškovi njege pacijenata uključujući zaštitnu odjeću za zaposlene su 1200 eura dnevno. To je neizmjerno mnogo za jedan sustav koji se već ionako bori s mnogim problemima ", kaže Tätzsch u intervjuu za DW.
WHO već neko vrijeme upozorava da bi subsaharska Afrika mogla postati sljedeći epicentar pandemije SARS-CoV-2. Procjenjuje se da bi moglo doći do najmanje 300 000 smrtnih slučajeva, a više od 30 milijuna ljudi bi nakon pandmije mogli postati još siromašniji. A tu je i drugi problem: "Kapaciteti za testiranje su ograničeni. Mnoge zemlje su do sada provele samo nekoliko desetina testova. Kenija je nedavno počela testirati. Ali broj potvrđenih slučajeva je mnogo veći", kaže Tätzsch.
Situacija je slična i u Kanuu, u sjevernoj Nigeriji. Dopisnik DW-a Nasir Salisu Zango objašnjava: "Ljekari kažu da vlada nije spremna za tu borbu. Recimo njegovatelji neće raditi pažljivo jer je njihova sigurnost ugrožena. Strah da se zaraze od pacijenata je veliki." Koliko je ljudi doista već zaraženo - to se ne zna.
Nema pouzdanih podataka
To je zaključak do kojeg su došli i istraživači sa London School of Hygiene and Tropical Medicine (LSHT): "Podaci o broju osoba zaraženih koronavirusom i o kapacitetima liječenja u Africi su vrlo nepotpuni", rekao je Francesco Checci iz ove institucije. "To znači da ne znamo koliko se brzo prenosi virus. Teško je utvrditi i u kojoj mjeri klinike, ljiječnici i medicinske sestre mogu odgovoriti na ovu krizu", kaže Checci.
Zašto ne postoje pouzdani podaci koji bi procijenili situaciju? "Zdravstveni sektor u subsaharskoj Africi nema dovoljno osoblja i slabo je opremljen, tako da je polazna osnova za prikupljanje podataka vrlo loša", objašanjava Checci. Na sreću postoje načini za barem djelomično rješavanje nedostatka podataka tako da WHO, Afrička unija (AU) i afričke vlade mogu donositi odluke. "Koriste se matematički modeli kojima se mogu predvidjeti trendovi i odabrati strategija za odgovor na krizu."
No i to sa sobom nosi određene probleme. „Trenutne prognoze pandemije koronavirusa u Africi temelje se na procjenama krize u Europi i Kini", kaže Checci. U Africi bi se situacija mogla ipak drugačije razvijati, dodaje on: „Na primjer, moglo bi doći do većeg broja infekcija u gradskim siromašnim područjima, a manje zaraženih ljudi u ruralnim područjima".
Već sada su mnogi u afričkim zemljama izgubili posao zbog koronakrize. A perspektiva nije dobra...
Unatoč svim neizvjesnostima, jedno je sigurno: „Ako pogledamo prognozu za infekcije u Africi, jasno je - s nekoliko izuzetaka kao što je Južna Afrika - da stojimo ispred ogromne planine kada broj očekivanih kritičnih slučajeva usporedimo s postojećim krevetima za intenzivnu njegu", rekao je Checci u intervjuu za DW.
Prevencija je najbitnija
On vidi problem u trenutnom fokusu afričkih vlada kada je riječ o boljoj njezi pacijenata: "Ovo gotovo nije izvedivo s obzirom na broj pacijenata koji se očekuje." Nitko ne zna tačno u kojoj je mjeri Afrika spremna za pandemiju. Stoga prevencija ostaje jedina razumna strategija. Checci smatra da je u tome tajna za smanjenje broja inficiranih osoba.
Mjere poput samoizolacije bolesnih, držanja udaljenosti i zaštite visokih rizičnih skupina obećavaju. "Ako se te sve tri strategije dobro kombiniraju i slijede, pružit će priliku afričkim vladama da smanje pritisak na zdravstveni sustav i time broj smrtnih slučajeva bez višemjesečne zabrane kretanja i ekonomske štete koja bi mogla biti gora od samog virusa ", zaključuje Checci.
</doc>
<doc docid='dw_53258130' lang='hrv' type='mono' source='https://www.dw.com/hr/hr/što-može-terapija-krvnom-plazmom/a-53258130' term='COVID'>
Takozvana pasivna imunizacija je tretman u kojem se krvna plazma uzima od osoba koje su se oporavile od Covida 19 i daje onima koji ne mogu sami razviti antitijela s kojima bi se organizam izborio protiv virusa.
Za DW su o ovoj temi govorili Marija Gnjatović, znanstvena suradnica na Institutu za primjenu nuklearne energije i profesor Erhard Seifried s frankfurtskog Instituta za transfuziju krvi i imunologiju.
„Kandidati za donaciju plazme su isključivo pacijenti koji su razvili visoku razinu efikasnih antitijela nakon infekcije, što nažalost nije uvijek slučaj”, objasnila je Gnjatović. Prema njenim riječima, visoka razina antitijela ne podrazumijeva automatski i njihovu učinkovitost u borbi s virusom, ali je svakako bolja šansa ako je ta razina visoka.
Ono što još uvijek nije poznato je odgovor na pitanje  razvijaju li pacijenti sa simptomima Covida-19 manje ili više antitijela od onih bez simptoma. Prema dosadašnjem istraživanju frankfurtskog Instituta za transfuziju krvi, postoje pacijenti koji su imali jake simptome, ali su slabo razvili antitijela. S druge strane, bilo je pacijenata koji nisu imali simptome, a razvili su snažna antitijela.  Na ovom Institutu se trenutno utvrđuje imaju li težina bolesti i vrste simptoma neki utjecaj na stvaranje antitijela u organizmu.
Profesor Seifried je istaknuo da se na ovaj vid liječenja gleda kao na „paket pomoći u izvanrednoj situaciji, kada nemate lijekova i cjepiva” i dodao da ništa ne može zamijeniti aktivnu imunizaciju koja bi se postigla cijepljenjem. Ono što je sigurno jest da se ovom terapijom ne mogu masovno liječiti pacijenti.
„Ova terapija se pruža samo teško oboljelim pacijentima čiji organizam ne može sam razviti antitijela“ kaže Gnjatović.
Potrebne su kliničke studije
Iako je u zemljama poput Njemačke, Kine, SAD-a i Južne Koreje na manjem broju pacijenata već utvrđeno da je tretman krvnom plazmom doprinio njihovom oporavku, potrebna su detaljna klinička ispitivanja kako bi se utvrdila stvarna učinkovitost ove terapije.
Na frankfurtskom Institutu za transfuziju krvi započeta je prva takozvana prospektivna kohortna studija na svijetu čiji je cilj ispitivanje učinkovitosti krvne plazme u liječenju teško oboljelih. Od dvije skupine pacijenata zaraženih koronavirusom jedna će primati krvnu plazmu s antitijelima protiv korone, a druga samo lijekove koji se trenutno primjenjuju radi ublažavanja simptoma bolesti.
„Terapija krvnom plazmom može imati i neželjene učinke poput alergijskih reakcija, a može se dogoditi i da pacijent jednostavno ne reagira na terapiju”, objasnio je profesor Seifried i naglasio da će studija doprinijeti razumijevanju imunološkog odgovora organizma, koji predstavlja ključ u daljoj borbi protiv pandemije koronavirusa.
Oni koji su preboljeli koronu pozivaju se na dobrovoljno davanje krvi
U Srbiji će također biti organizirana klinička ispitivanja na Institutu za transfuziju krvi.
Imunitet da – ali koliko dugo?
Krvna plazma, međutim, ne služi samo za liječenje oboljelih, već ima i izuzetnu važnost za utvrđivanje razvoja imuniteta protiv koronavirusa. Znanstvenici sada obavljaju opsežna istraživanja koja bi trebala utvrditi koliki postotak ljudi gradi imunitet i koliko on traje.
Gnjatović je istaknula da su ranija ispitivanja na osobama koje su oboljele od SARS-a i MERS-a, koji su iz iste obitelji koronavirusa kao i SARS-CoV-2, pokazala da se imunitet stvara za razdoblje od dvije pa čak i do pet godina.
„Neki virusi stvaraju dugotrajni imunitet, ali postoje određeni virusi koji stvaraju imunitet samo na određeno vrijeme, poput virusa gripe. Kod drugih virusa se stvaraju antitijela koja nisu u stanju obraniti organizam od virusa, što je slučaj s HIV-om”, rekla je Gnjatović.
Ona ističe da je mišljenje cjelokupne znanstvene zajednice da će se kod SARS-CoV-2 imunitet razviti makar na par mjeseci do godinu dana, što je potvrdio i profesor Seifried.
Najsigurnija je domaća proizvodnja testova
Institut za primjenu nuklearne energije u Zemunu najavio je da će za nešto više od mjesec dana započeti proizvodnju takozvanih ELISA testova, kojima se može utvrditi ukupna nazočnost antitijela u krvi.
„Od svih testova naše iskustvo pokazuje da su ELISA testovi pouzdaniji od brzih testova, koji izgledaju kao testovi za trudnoću. Ti testovi nemaju mogućnost utvrđivanja visoke ili niske nazočnosti antitijela, a ELISA testovi to mogu. To nam je važno da bismo razumjeli imunološki odgovor”, objasnila je Gnjatović.
Ona je istaknula kako najvažniji razlog za razvijanje domaćih testova leži u činjenici da kod testova iz inozemstva nije zajamčena njihova pouzdanost. „Ako je netko preležao neki drugi koronavirus, može se dobiti lažno pozitivan rezultat ako imate loš test”, rekla je Marija Gnjatović.
Prema jednoj novoj francuskoj studiji, pušači bi mogli biti bolje zaštićeni od koronavirusa. Nikotin naime sprečava vezanje virusa za receptore u stanicama. No jedno drugo istraživanje dolazi do suprotnih zaključaka. (26.04.2020)
U nekim dijelovima svijeta certifikati imuniteta na koronavirus se koriste kao sredstvo za polagani povratak u normalu. No stručnjaci upozoravaju na to da je možda s ovakvim mjerama prerano. (16.04.2020)
Unatoč tome što su obdukcije važan izvor informacija kada se radi o novim bolestima, tijekom ove pandemije ih je napravljeno malo. U Njemačkoj, kao i u nekim drugim zemljama je čak preporučeno da se svedu na minimum. (25.04.2020)
Najveći njemački heroji u koronakrizi su doktori i medicinsko osoblje u bolnicama. No čak i u Njemačkoj oni rade u uvjetima koji često prelaze granice podnošljivog. Evo priče jednoj njegovatelja. (26.04.2020)
</doc>
<doc docid='dw_53240726' lang='hrv' type='mono' source='https://www.dw.com/hr/hr/pomaže-li-nikotin-protiv-koronavirusa/a-53240726' term='COVID'>
Pušači slove za rizičnu skupinu kada su u pitanju infekcije koronavirusom. Prema istraživanju objavljenom u Kineskom medicinskom žurnalu (Chinese Medical Journal) njihovi simptomi su obično teži i traju duže nego kod nepušača i ishod je češće smrtonosan.
No za razliku od tih tvrdnji, francuski znanstvenici s Instituta Pasteur, predvođeni neurobiologom Jean-Pierreom Changeauxom, pretpostavljaju da bi nikotinski flasteri mogli pomoći u sprečavanju infekcije ovim opasnim virusom. Oni su odgovarajuću hipotezu o tome objavili na znanstvenom portalu Qeios.
Do ovog su zaključka došli, jer je, prema njihovim podacima, a koji su u suprotnosti s kineskom studijom, među pacijentima inficiranim COVID-om-19 zabilježen samo mali broj pušača.
Najvažniji rezultati studije: od 500 pacijenata inficiranih koronavirusom, 350 je bilo hospitalizirano, a 150 je imalo blage simptome bolesti. Među njima je bilo samo pet posto pušača, izjavio je za agenciju AFP voditelj studije i profesor interne medicine Zahir Amoura. To zauzvrat čini 80 posto manje pušača među pacijentima nego u općoj populaciji iste dobi i spola.
Ne treba poistovjetiti nikotin i cigarete - u cigaretama ima čitav niz vrlo štetnih tvari koje izazivaju rak!
I jedna ranija metastudija talijanskih znanstvenika, okupljenih oko Giuseppea Lippija iz Verone, objavljena u European Journal of Internal Medicine, došla je do sličnih rezultata. Oni su također zaključili da pušači ne obolijevaju češće od ostalih.
Nikotin kao zaštita?
Francuska studija polazi od toga da nikotin može zaštititi od koronavirusa. To se temelji na hipotezi „da nikotin prijanja na stanične receptore [ACE2] koje koristi virus i na taj način sprečava vezivanje virusa za receptore", objašnjava Changeux, koji također predaje na Collège de France.
Već osam tjedana ne pušim. I od tada se puno lijepih stvari dogodilo s mojim tijelom i mojom psihom. A što točno, to mi je objasnio Tobias Rüther, stručnjak za pitanja ovisnosti. (11.10.2019)
E-cigarete su dugoročno gledano isto toliko opasne kao i duhan. A tko oboje kombinira, riskira kronične plućne bolesti, pokazuje jedna nova studija iz SAD-a. (19.12.2019)
Za duhansku industriju u Njemačkoj na pomolu su teški dani. Uskoro bi trebala biti usvojena radikalna zabrana reklamiranja cigareta i drugih duhanskih proizvoda. (13.12.2019)
WHO je objavio novo izvješće o potrošnji duhana: sve više zemalja uvodi strože propise protiv pušenja i relativno uzevši i pogotovo u bogatim zemljama, sve je manje pušača. Ali ne izgleda da će duhanski dim nestati. (27.07.2019)
Krajnji zaključak znanstvenika je da u tom slučaju virus ne može prodrijeti u stanicu i ne može se širiti organizmom. U bolnici La Pitié Salpêtrière u Parizu to bi se sada trebalo detaljnije ispitati.
Koja je zapravo uloga ACE2-receptora?
Međutim, mišljenja znanstvenika se razilaze oko hipoteze da ACE2-receptori imaju blokirujući učinak. Neurolozi James L. Olds i Nadine Kabbani iz Fairfaxa u Virginiji još su 18. ožujka u časopisu The FEBS Journal objavili studiju u kojoj polaze od toga da nikotin vrši nadražaj staničnih receptora.
Stoga oni pretpostavljaju da virusi imaju još bolje šanse da prodru u stanice. I to bi moglo objasniti zašto pušači imaju posebno teške simptome.
Pušenje nije rješenje
Da li su u pravu francuski ili američki stručnjaci, mogu pokazati samo dalja istraživanja. Praktično svi liječnici se slažu u tome da pušenje predstavlja dodatni rizik kod oboljevanja od COVID-a—19.
Oni savjetuju da se što prije prestane pušiti, jer koronavirus prvenstveno pogađa pluća, koja su kod pušača ionako već oštećena.
Za razliku od unosa čistog nikotina upotrebom nikotinskih flastera, koji se koriste tijekom odvikavanja od pušenja, konzumiranjem duhana se u organizam dodatno unose mnoge druge štetne supstance, uključujući i one koje potiču nastanak raka.
Kada je riječ o upotrebi nikotinskih flastera, čija doziranja su različita, nužna su dalja istraživanja i testovi. Ako se francuska studija ispostavi kao točna, nikotin bi mogao zaštititi čak i ljude koji su izloženi kontaktu sa oboljelim pacijentima i time izložene većem riziku od infekcije.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3Wrf8
U svakom slučaju, unos nikotina nikako nije bezopasan, jer je riječ o toksinu. Pušenjem jedne cigarete pušač unosi u organizam između jednog i tri miligrama nikotina, koga u jednoj cigareti ima oko 12 miligrama.
Više štete nego koristi?
Znanstvenici su i ranije smatrali da nikotin može imati pozitivne efekte na organizam. Tako su primjerice ispitani učinci nikotinu sličnih tvari na liječenje Parkinsonove i Alzheimerove bolesti. Za ljude s ozbiljnim bolestima kao što je demencija, usporedba je bila u korist nikotina.
No naravno: dosadašnji rezultati studije nikako ne znače da bi svako trebao što prije i što češće posezati za cigaretama.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3Ja9t
Već osam tjedana ne pušim. I od tada se puno lijepih stvari dogodilo s mojim tijelom i mojom psihom. A što točno, to mi je objasnio Tobias Rüther, stručnjak za pitanja ovisnosti. (11.10.2019)
E-cigarete su dugoročno gledano isto toliko opasne kao i duhan. A tko oboje kombinira, riskira kronične plućne bolesti, pokazuje jedna nova studija iz SAD-a. (19.12.2019)
Za duhansku industriju u Njemačkoj na pomolu su teški dani. Uskoro bi trebala biti usvojena radikalna zabrana reklamiranja cigareta i drugih duhanskih proizvoda. (13.12.2019)
WHO je objavio novo izvješće o potrošnji duhana: sve više zemalja uvodi strože propise protiv pušenja i relativno uzevši i pogotovo u bogatim zemljama, sve je manje pušača. Ali ne izgleda da će duhanski dim nestati. (27.07.2019)
Već osam tjedana ne pušim. I od tada se puno lijepih stvari dogodilo s mojim tijelom i mojom psihom. A što točno, to mi je objasnio Tobias Rüther, stručnjak za pitanja ovisnosti. (11.10.2019)
E-cigarete su dugoročno gledano isto toliko opasne kao i duhan. A tko oboje kombinira, riskira kronične plućne bolesti, pokazuje jedna nova studija iz SAD-a. (19.12.2019)
Za duhansku industriju u Njemačkoj na pomolu su teški dani. Uskoro bi trebala biti usvojena radikalna zabrana reklamiranja cigareta i drugih duhanskih proizvoda. (13.12.2019)
WHO je objavio novo izvješće o potrošnji duhana: sve više zemalja uvodi strože propise protiv pušenja i relativno uzevši i pogotovo u bogatim zemljama, sve je manje pušača. Ali ne izgleda da će duhanski dim nestati. (27.07.2019)
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3Wrf8
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3Ja9t
</doc>
<doc docid='dw_53233643' lang='hrv' type='mono' source='https://www.dw.com/hr/hr/covid-19-i-obdukcije-kako-mrtvi-mogu-pomoći-živima/a-53233643' term='COVID'>
U vrijeme pandemije koju je izazvao novi virus protiv kojega nema cjepiva ni lijeka i kada vijesti počinju brojem zaraženih i mrtvih, za medicinske detalje zanimaju se i laici. Tako je u Njemačkoj glasno odjeknula vijest koja inače ne bi dotakla ni struku: Institut Robert Koch (RKI) na svojoj redovnoj konferenciji za medije priopćio je da "treba vršiti što je više moguće obdukcija umrlih od Covida-19".
Ta preporuka je došla skoro mjesec dana nakon što je RKI savjetovao upravo suprotno, naime "da se obdukcije izbjegavaju i svedu na minimum". Javno iznesen savjet Instituta koji je mjerodavan kada se radi o svim epidemiološkim mjerama u Njemačkoj, s jedne strane je izazvao oštre reakcije medicinara, a s druge strane je bio još jedan povod za teorije zavjere u smislu - oni gore kriju od nas nešto važno.
Samo autopsijom se utvrđuje uzrok smrti
Jer, pravi uzrok smrti može se utvrdi samo obdukcijom ili autopsijom. Čak i ako je netko umro prirodnom smrću, dugo bolovao ili ako je umro u bolnici. Osim uzroka smrti, autopsija omogućava da se rekonstruira razvoj bolesti. I jedno i drugo je od ključne važnosti u borbi s nepoznatim virusom Sars-CoV-2 i oboljenjem Covid-19. Posebno važno kod novih bolesti je da se utvrdi kako se organi ponašaju pod naletom virusa. Laboratorijski nalazi živog pacijenta su jedna stvar. Nalazi na njegovim organima kada umre su nešto drugo. Ti nalazi se ne moraju uvijek podudarati.
Na to su neobično oštro ukazali i njemački medicinski stručnjaci. Tobias Welte iz njemačkog Centra za istraživanje plućnih bolesti u Hannoveru primio je na znanje i "s čuđenjem" ovu preporuku i zatražio od Njemačkog društva za patologiju da se obrati RKI radi izmjene preporuke: "Po mom mišljenju, post mortem ispitivanje plućnog tkiva korištenjem suvremenih molekularno patoloških metoda nudi priliku za stjecanje novih saznanja o ovoj bolesti. Prema trenutnoj procjeni, rizik od infekcije nije veći od rizika kod tuberkuloze."
Predsjednici obje velike Udruge patologa Njemačke Karl-Friedrich Bürrig i Gustavo Baretton istaknuli su u svojoj poruci Institutu Robert Koch da su obdukcije sada od "velikog javnog interesa". Poruka je shvaćena i sada će u Njemačkoj biti više obdukcija. A od prije nekoliko dana na inicijativu ovih udruga postoji i središnji registar za obdukcije slučajeva Covida-19 u zemljama njemačkog govornog područja, koji je osnovala Sveučilišna bolnica (RWTH) iz Aachena. Tu će se slati izvještaji obdukcija iz Njemačke, Austrije i Švicarske koji će biti znanstveno obrađeni i time pomoći u traženju terapije za Covid-19.
Što znači: umrli od korone?
Iako je do sada urađeno relativno malo obdukcija, saznalo se mnogo o Covidu-19.
"Prije svega, otkrili smo da su uzroci smrti vrlo različiti. Ne postoje umrli samo od korone, kao to sugeriraju statistike. Većina slučajeva su mješoviti oblici, u kojima su i druge infekcije igrale veliku ulogu", rekao je Klaus Püschel, direktor Instituta za sudsku medicinu Sveučilišne bolnice Eppendorf u Hamburgu za Frankfurter Allgemeine Zeitung (FAZ) početkom travnja. U međuvremenu je obavio više od 100 obdukcija u Hamburgu i rekao za ARD da "nije naišao ni na jednog jedinog umrlog bez prethodnih bolesti". Radi se uglavnom o teškim oboljenjima pluća ili srca, i dijelom raka. Sličnih izvještaja je već bilo iz Kine, Italije i drugih zemalja. Osim toga, velika većina pacijenta je bila pretila.
Iako su umrli od Covida-19 najvećim dijelom stariji od 70 godina, Johanes Friemann šef patologije na klinici u Lüdenscheidu za list Die Welt kaže: "Uvjeren sam da su i mladi ljudi koji su umrli od korone imali prethodna oboljenja. Vjerojatnost je vrlo velika. A to se može razjasniti samo obdukcijom."
Kod umrlih kojima je dijagnosticiran Covid-19 često zakaže srce
Tromboza i embolija pluća
"Ono što je upada u oči je neobično veliki broj tromboza i plućnih embolija. Sustav zgrušavanja krvi i unutarnja strana krvnih sudova su napadnuti, tako da dolazi do tromboze i ako se tromb pokrene, to dovodi do embolije pluća," kaže Pišel i navodi da je to saznanje na temelju obdukcija već praktično primijenjeno: "Naši pacijenti dobivaju posebnu preventivnu terapiju kako bi se sustav zgrušavanja krvi i situacija oko vaskularne membrane držala pod kontrolom, da bi se izbjegla fatalna plućna embolija."
Alexander Tzankov, šef Odsjeka za obdukcije na Sveučilišnoj klinici u Baselu, gdje je izvršeno 20 obdukcija, kaže za ARD: "Vrlo mali broj pacijenata je imao upalu pluća. Ono što smo vidjeli pod mikroskopom bilo je ozbiljno poremećena mikrocirkulacija pluća. Pacijentu možete izvana davati kisik koliko hoćete, ali on se ne može dalje transportirati."
Ovim bi se moglo objasniti zašto liječnici s intenzivne njege počinju opreznije koristiti respiratore. U Kini je samo 3 posto pacijenata preživjelo liječenje respiratorom, a u New Yorku u kojemu je do sada umrlo 10.000 ljudi - 20 posto.
Respiratori se u suzbijanju korone počinju opreznije koristiti
Opreznije s respiratorima
"Trudimo se čekati malo duže sa stavljanjem na respirator ili da ga u potpunosti izbjeći. Sve dok su pacijenti dobro, toleriramo relativno nisku zasićenost kisikom", kaže Danijel Griffin, šef Odsjeka za zarazne bolesti njujorške mreže liječnika ProHEALTH.
Luciano Gattinoni, liječnik iz Milana, kaže da on i njegove kolege pokušavaju teško oboljele kasnije staviti na respirator i s manjim pritiskom. Također se duže nego do sada koriste druge metode kojima se olakšava disanje, cjevčice za nos ili maske.
Iz Italije i Engleske je poznato da su mnogi umrli pacijenti imali upale pleure i perikarda, plućne i srčane maramice. Da virus napada i nervni sustav, utvrđeno je na živim pacijentima koji imaju jake glavobolje, poremećaje ravnoteže, čula mirisa i ukusa. Stručnjaci raspravljaju o tome da virus možda napada i moždano stablo, gdje se nalazi "kontrolni centar" za kardiovaskularni sustav i dišne puteve - što može dovesti do naglog prekida disanja.
To, kao i oštećuje li virus bubrege, jetru i druge organe ili na primjer jesu li pacijenti s krajnicima manje ili više podložni virusu, moći će se razjasniti kada se bude napravilo više obdukcija i kada stečena saznanja budu sistematizirana. Profesor Karl-Friedrich Bürrig, predsjednik njemačke udruge patologa, kaže da relevantne rezultate na temelju središnjeg registra obdukcija u Aachenu treba očekivati za oko pola godine.
Na svim informacijskim i komunikacijskim kanalima kruže raznorazne informacije o koronavirusu, ljude zbunjuju različite brojke o zaraženima i mrtvima u medijima. Kako znati što je istina, a što neistina? (01.04.2020)
</doc>
<doc docid='dw_53231968' lang='hrv' type='mono' source='https://www.dw.com/hr/hr/demokraciju-u-njemačkoj-korona-nije-ubila/a-53231968' term='COVID'>
Krizna vremena su vremena egzekutive, dakle vremena vlade. A vlada je proteklih tjedana "srezala" temeljna prava, u velikoj mjeri ograničila slobode i zakočila gospodarstvo. Uz veliko odobravanje građana i parlamenta – gotovo jednoglasno. Sve stranke su podržale programe pomoći "teške" više milijardi eura, kao i lockdown. Po hitnom postupku.
Ali na dan kada se kancelarka Angela Merkel obratila Bundestagu povodom suzbijanja Covid-19 pandemije, postalo je jasno: ova republika je i republika parlamentarne demokracije, dakle, legislative. Njemačka demokracija živi – i u kriznim vremenima! Ponovo će se diskutirati, naravno, o pravom putu za izlazak iz krize. Ali i o prevelikim izdacima za naoružanje, o tvrtkama koje ispaštaju ili nikada nisu site, o osnovnoj mirovini i tako dalje, i tako dalje.
Autor komentara Volker Witting
Kancelarka kritizira pokrajine
I kancelarka Merkel priznaje da su joj ograničenja sloboda vrlo teško pala. Teže nego ijedna ranija odluka. Ona o krizi govori kao o "testu" kohezije društva i Europe. Postupnim otvaranjem trgovina i javnog života krećemo se po "vrlo tankom ledu", rekla je. Kancelarka je još jednom upozorila na opasnost od pandemije: "Još uvek nismo ušli u posljednju fazu!“ Ona nema razumijevanja za ukidanje ograničenja koja pojedine savezne pokrajine najavljuju. Za nju je to "brzo, prebrzo“.
Početkom tjedna, povodom ukidanja tih ograničenja, iza zatvorenih vrata je čak govorila o "orgiji diskusija o ponovnom otvaranju". Orgije: dakle potpuni gubitak kontrole u stanju opijenosti. Reči koje je birala nimalo se nisu svidjele mnogim oporbenim političarima. To su i rekli. Predsjednik liberala (FDP) Christian Lindner ističe da je "država dužna navesti razloge ukoliko ograničava slobode". Alexsander Gauland, predsjednik Zastupničkog kluba desničarsko-populističke Alternative za Njemačku (AfD) se protivi tendenciji potpadanja pod ropstvo vlasti, "starateljstvu" i "mentalitetu u kojemu se mora imati zadnja riječ“.
Čvrst temelj – ne tanak led
Više od mjesec dana nakon što se u Republici počelo osjećati izvanredno stanje, u parlament, kao i u javni život, vraća se dio normalnosti: Njemačka ponovno diskutira. U svakom slučaju, demokracija se ne kreće po tankom ledu, već je na čvrstom temelju.
</doc>
<doc docid='dw_53222542' lang='hrv' type='mono' source='https://www.dw.com/hr/hr/korona-i-hrvatski-poljoprivrednici-spas-u-virtualnoj-tržnici-i-novim-kooperacijama/a-53222542' term='COVID'>
Dvadeset godina Marija Mikec is Suhopoljske Borove dolazi na virovitičku Gradsku tržnicu. Utorkom, četvrtkom i subotom ona kupcima nudi različite vrste salate, mrkvu, peršin, špinat, luk, rotkvice i sve ostalo povrće koje proizvodi u svoja tri plastenika. I nikada do zatvaranja tržnice zbog sprječavanja širenja virusa Covid-19 nije izostala. „Bila sam šokirana. Pitanja su se nizala: Što ćemo sada, što s proizvedenom robom, koliko će to trajati, kako preživjeti? Bila su to teška dva tjedna, puna neizvjesnosti. Nešto smo uspjeli prodati na kućnom pragu, ali to nije to“, kaže za DW Marija.
Paket mjera
No poljoprivrednici su se odmah udružili i na Facebooku osnovali grupe 'Svježe i domaće s naše tržnice', koje su preko noći okupile po nekoliko tisuća članova. Online platforme koje povezuju proizvođače i kupce s ciljem promicanja lokalnih proizvođača nešto kasnije su širom Hrvatske počeli osnivati razvojne agencije ili općine i gradovi, odnosno vlasnici gradskih tržnica.
Marija Mikec: Bila su to teška dva tjedna
Željku Paviću iz Korije su online narudžbe i dostava proizvoda na kućne adrese kupaca jedno posve novo iskustvo. Uz različite vrste povrća u sedam plastenika i na otvorenom, dnevno proizvede 250 jaja. „To je odličan kanal prodaje o kojemu do jučer nisam razmišljao. Prezadovoljan sam. Oni koji su naručivali spasili su mi proizvodnju jaja. Zadržat ću web trgovinu i kad se sve ovo smiri“, ističe Pavić.
Kupci i prodavači su svjesni toga da virtualna tržnica ne može posve zamijeniti onu pravu i da će kupnja na placu uvijek biti dio rituala mnogih ljudi.  Nakon prvotnog šoka brzo se snašla i Suzana Svirovska koja optimistično tvrdi da se u cijeloj ovoj krizi izrodilo nešto vrlo pozitivno. „Javljaju nam se potpuno novi kupci, mlađi ljudi koji prije nisu dolazili na tržnicu. Nadam se da to nije trend. Voljela bih se tako nastavi i u budućnosti“, kaže Svirovska.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3WMWk
I hrvatsko Ministarstvo poljoprivrede je vrlo brzo reagiralo pa odmah donijelo paket od 11 'antivirusnih' mjera, a onda najavilo i odgodu povratka kreditnog duga u slučaju nemogućnosti otplate.
Pomoć države
Kako je zbog mjera ograničavanja prometa, radnog vremena trgovina i nemogućnost prodaje na tržnicama došlo do poremećaja u plasmanu mlijeka i mliječnih proizvoda, voća, povrća i ostalih proizvoda, Vlada je donijela odluku o mogućnosti otkupa tržnih viškova. Otkupljeni proizvodi ustupit će se posrednicima u lancu doniranja hrane. Osnovana je i središnja digitalna tržnicu kako bi se naručiteljima olakšalo pronalaženje dobavljača i omogućilo kupoprodaju domaćih poljoprivrednih i prehrambenih proizvoda.
Mirko Katalenić, farmer iz Gudovca kod Bjelovara koji u staji ima 67 muznih krava i dnevno dobije 1200 litara mlijeka, kaže za DW da proizvodnja teče normalno i da mljekari nemaju veći problema. „Na tržnici u Bjelovaru mljekari imaju 30 prodajnih mjesta i većina nema skladišnog prostora pa nas je državni otkup za humanitarne svrhe spasio“, ističe Katalenić.
Kooperativnos velikih prodajnih lanaca
Kako bi pomogla u očuvanju proizvodnje malih farmera, Mliječna industrija Dukat pokrenula je solidarni otkup mlijeka od onih koji svoj proizvod ne mogu plasirati na tržnicama. Napominju kako je to nužno jer proizvodnja mlijeka i broj mljekara već deset godina neprekidno pada pa Hrvatska vlastitom proizvodnjom sirovog mlijeka zadovoljava manje od 50 posto svojih potreba.
Mali proizvođači: Imamo potencijala, za opstanak tražimo pomoć države
Ministarstvo je od najvećih trgovačkih lanaca u Hrvatskoj zatražilo bolji plasman i prepoznatljivost malih proizvođača. U samo deset dana Kauflandu su pristigle brojne prijave. 60 proizvođača zadovoljilo je sve uvjete i ušlo u uži izbor, a prijave se primaju i dalje. Iz tog trgovačkog lanca su izvijestili da su u pet tjedana otkupili gotovo tri tisuće tona domaćeg voća i povrća.
Konzum  je izvijestio da je uspostavio suradnju s 200 novih malih proizvođača koji su se pridružili grupi više od četiri tisuće poljoprivrednika i OPG-ovaca s kojima Konzum već surađuje. Spar  je s novim partnerima proširio suradnju s poljoprivrednim zadrugama koje se bave proizvodnjom cvijeća, tvrtkama i obrtima koji proizvode sadnice voća, agruma, bobičastog voća, vinove loze i jagoda te začinskog bilja.
Značaj domaće proizvodnje
Iz poljoprivrednih udruga su pozdravili ovu inicijativu i podsjetili da je na tragu onoga što godinama traže: kratak lanac opskrbe, izravna prodaja i obveza da trgovački centri moraju imati barem 50 posto domaće robe. Ali, većina je skeptična. Trenutnu široku ruku smatraju licemjerjem i pribojava se da će, kad korona prođe, sve opet biti po starom. „No, nikad nije kasno za novi početak, ako je iskren“, izjavio je Stjepan Zorić, dopredsjednik Hrvatske voćarske zajednice.
Maske na licima, trake na štandovima
Hrvatski poljoprivrednici ističu kako ovakve situacije pokazuju koliko je važna domaća poljoprivreda i ulaganja u vlastite resurse. Oni očekuju da će država i nakon ove krize shvatiti manjkavosti poljoprivredne proizvodnje i proizvodnje hrane te da će i buduće mjere biti usmjerene na revitalizaciju cijelog sektora. „Sada je trenutak da Hrvatska dobro razmisli o svojim poljoprivrednicima i vlastitoj hrani i donese stratešku odluku: želimo li da nas hrani netko drugi ili možemo živjeti od onoga što sami proizvedemo. Naši poljoprivrednici imaju potencijal, ali država nam mora pomoći“, kaže Suzana Svirovska.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3WMWk
</doc>
<doc docid='dw_53208496' lang='hrv' type='mono' source='https://www.dw.com/hr/hr/korona-koridor-za-spas-hrvatskog-turizma/a-53208496' term='COVID'>
Mjere protiv širenja koronavirusa praktički su umrtvile turistički sektor. Organizacija Ujedinjenih naroda za turizam (UNWTO) upozorava da bi zbog pandemije u ovoj godini broj turističkih putovanja mogao opasti za 20-30 posto.
Europska turistička industrija očekuje financijske gubitke od oko milijardu eura – i to mjesečno, kako je rekao Thierrz Breton, europski povjerenik za industrijsku politiku Europske unije. A Hrvatska u očekuje pad prihoda od turiza za 75%, rekao je u intervjuu za Glas Istre ministar turizma Gari Cappelli.
Prihodi od stranih gostiju proteklih su godina iz sezone u sezonu rušili rekorde, u 2019. su premašili brojku od 10 milijardi eura. Udio turizma u hrvatskom BDP-u iznosi oko 20%. Vlada je poručila da bi se s moglo krenuti s popuštanjem nekih mjera ukoliko u idućim danima bude opadala stopa novih infekcija
Plan za ljeto
Udruženje čeških turoperatora predložila je češkoj vladi da potpiše sporazum sa zemljama koje uspjevaju kontrolirati širenje Covid-19, poput Hrvatske, Slovačke i nekih drugih, nešto udaljenijih zemalja. U Hrvatskoj su u trenutku pisanja ovog teksta bile registrirane samo 33 žrtve virusa, stopa smrtnosti je među najmanjima u Europi.
Hoće li biti uspostavljen "zračni most"?
Dogovor Češke i Hrvatske omogućio bi građanima iz te dvije zemlje da putuju iz jedne u drugu državu, a dosadašnji planovi predviđaju izravne avio-veze između Praga i Dubrovnika, odnosno Splita. Predstavnici hrvatske vlade proteklih su dana rekli kako razmatraju mogućnost ponovnog otvaranja marina, nekih kampova i hotela na nešto zabačenijim lokacijama, dalje od urbanih centara.
Dalmatinska obala je jedna od najpopularnijih destinacija za češke turiste, oni Jadran često nazivaju „naše more". Preko 800.000 Čeha, odnosno oko 8% ukupne populacije, prošle je godine odmor provelo u Hrvatskoj. Ostvarili su ukupno 5,4 milijuna noćenja. "Češka je upravo tržište s kojima najviše računamo", otkriva Joško Stella, direktor Turističke zajednice Splitsko-dalmatinske županije za Jutarnji list. „Bilo nam je jasno da bi oni mogli biti među prvima koji će pokazati spremnost da dođu na Jadran, mi smo u stalnom kontaktu s njima."
Kakvo će biti ovo turističko ljeto? To se ne pitaju samo u Hrvatskoj nego i u ostatku Europe. Prema prvim signalima hrvatski turistički centri bi mogli profitirati od svoje blizine središnjoj Europi. (18.04.2020)
Koronakriza snažno pogađa turizam i to posebice jedan sektor koji se vjerojatno nikada neće u potpunosti oporaviti. Kako će izgledati putovanje kruzerima u budućnosti? (20.04.2020)
Koronavirus je svuda glavna tema, ali nitko ne kaže kako da se dvoje njemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovdje možda najsigurniji. (16.03.2020)
Turizam je možda najosjetljivija biljka čitavog gospodarstva: ugodan odmor i svaka, pa i najmanja kriza su potpuno nespojivi. Trenutno je zbog koronavirusa nemoguće opisati kako se osjećaju turistički djelatnici. (16.03.2020)
Češka je u ponedjeljak počela primjenjivati prve (od ukupno pet faza) mjere relaksacije, a vlada u Pragu diskutira o mogućem popuštanju restrikcija vezanih uz putovanja.
Hrvatska bi kao klasična destinacija turista koji na odmor kreću automobilom, mogla profitirati i od svog položaja i blizine središnje Europe. „Ova će ljetnja sezona sigurno biti sasvim drugačija od svega što poznajemo do sada", kaže predsjednik Udruženja njemačkih turoperatora Norbert Fiebig u intervjuu za list „Tagesspiegel".
"U europskim zemljama koje provode mjere druge faze borbe protiv širenja infekcije, putovanja će biti moguća ali zu poštivanje određenih sigurnosnih mjera", dodaje Fiebig. Ublažavanje restrikcija bi dakle mogla ponovno mogla „otvoriti" i dotok turista iz susjedne Slovenije, čiji državljani imaju najveći udio među inozemnim vlasnicima nekretnina na hrvatskoj obali.
U međuvremenu je i jedno istraživanje zagrebačkog ureda BlackRocka i instituta za istraživanje javnog mnijenja Improve pokazalo da se ni Austrijanci još nisu odrekli godišnjeg u Hrvatskoj.
Skepsa i dalje prisutna
Ministri iz Češke i Hrvatske upozoravaju da nema razloga za preuranjenu euforiju, jer još uvijek ima puno stvari koje tek treba riješiti: od transporta, zdravstvenih i epidemioloških mjera, kapaciteta javnog zdravstva i širenja samog virusa.
"Niti oni (češke turističke agencije) a niti drugi trenutno nemaju baš puno prostora za normalan rad i putovanja", opominje Cappelli. „Oni su u potrazi za destinacijom na moru. I izgleda da im je Hrvatska najjednostavnije rješenje. Hoće li im to uspjeti ili ne? Vidjet ćemo. To ne ovisi samo o nama već i o drugim zemljama."
Prizori iz nekih bolji (turističkih) vremena
Epidemiolozi su upozorili da bi inicijativa iz Češke mogla potkopati aktualne napore oko toga da pandemija Covid-19 ne prouzroči preopterećenost zdravstvenog sustava. Krunoslav Capak, šef Hrvatskog zavoda za javno zdravstvo, na konferenciji za novinare je izrazio je skepsu oko ideja uvođenja „zdravstvenih certifikata": „Oni ne znače u praksi puno, jer netko tko je sad zdrav za 24 sata može biti bolestan."
Turizam na Balkanu
Hrvatske jadranske susjede Crnu Goru i Albaniju, također očekuju veliki padovi turističkih prihoda, predviđa scenarij financijske institucije S&P Global Ratings. „Očekuje se veliki utjecaj pogotovo na male ekonomije u kojima turizam igra veliku ulogu, poput Barbadosa, Arube, Belizea, Cape Verdea, Crne Gore i Albanije", stoji u analizi. U Crnoj Gori je turizam zaslužan za oko 40% ukupnog prometa, to je uvjerljivo najveći udio turizma u platnoj bilanci neke europske zemlje.
Iz Europske banke za obnovu i razvoj (EBRD) je priopćeno kako u kontekstu lockdowna (restriktivnih mjera) u Albaniji, Hrvatskoj, Crnoj Gori i Gruziji najveću prijetnju predstavlja gotovo kompletno „zatvaranje" turističkog sektora, odnosno hotela i restorana, te otkazivanje letova – a u sve četiri zemlje turizam čini znatan dio (četvrtinu ili čak i više) BDP-a.
Split bi trebao biti jedna od destinacija za turiste iz Češke
Austrija se „otvara"
U međuvremenu austrijski istraživač turističkog sektora Andreas Reiter u lista Kleine Zeitung kaže da dvije trećine nacionalnih turističkih tvrtki ne bi moglo preživjeti nadolazeću ljetnu sezonu bez njemačkih turista – oni su najvažnija skupina gostiju u Austriji i zaslužni su za nešto više od 50% prihoda turističkog sektora. U Austriju trenutno smiju ući samo strani državljani s negativnim korona-testom.
Njemački turisti bi ipak mogli doći u Austriju ovo ljeto, kaže ministrica turizma Elisabeth Köstinger: "Restrikcije u pogledu slobode putovanja će potrajati nekoliko idućih mjeseci. U svakom slučaju, kad se radi o zemljama koje su na vrlo dobrom, pozitivnom putu, kako što je Njemačka, tu će sigurno biti mogućnosti da se sklopi neki bilateralni sporazum", kaže Köstinger.
Austrijsko udruženje hotelijera (ÖHV), koje okuplja hotele s četiri i pet zvjezdica, u ovoj godini očekuje pad prodaje u najboljem slučaju od 40-60%. „Posao je, što se tiče ljetne sezone, dobrim dijelom propao. Ovako nešto se nije dogodilo još od Drugog svketskog rata", kaže glasnogovornik ÖHV-a Martin Stanits.
Kakvo će biti ovo turističko ljeto? To se ne pitaju samo u Hrvatskoj nego i u ostatku Europe. Prema prvim signalima hrvatski turistički centri bi mogli profitirati od svoje blizine središnjoj Europi. (18.04.2020)
Koronakriza snažno pogađa turizam i to posebice jedan sektor koji se vjerojatno nikada neće u potpunosti oporaviti. Kako će izgledati putovanje kruzerima u budućnosti? (20.04.2020)
Koronavirus je svuda glavna tema, ali nitko ne kaže kako da se dvoje njemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovdje možda najsigurniji. (16.03.2020)
Turizam je možda najosjetljivija biljka čitavog gospodarstva: ugodan odmor i svaka, pa i najmanja kriza su potpuno nespojivi. Trenutno je zbog koronavirusa nemoguće opisati kako se osjećaju turistički djelatnici. (16.03.2020)
Kakvo će biti ovo turističko ljeto? To se ne pitaju samo u Hrvatskoj nego i u ostatku Europe. Prema prvim signalima hrvatski turistički centri bi mogli profitirati od svoje blizine središnjoj Europi. (18.04.2020)
Koronakriza snažno pogađa turizam i to posebice jedan sektor koji se vjerojatno nikada neće u potpunosti oporaviti. Kako će izgledati putovanje kruzerima u budućnosti? (20.04.2020)
Koronavirus je svuda glavna tema, ali nitko ne kaže kako da se dvoje njemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovdje možda najsigurniji. (16.03.2020)
Turizam je možda najosjetljivija biljka čitavog gospodarstva: ugodan odmor i svaka, pa i najmanja kriza su potpuno nespojivi. Trenutno je zbog koronavirusa nemoguće opisati kako se osjećaju turistički djelatnici. (16.03.2020)
</doc>
<doc docid='dw_53207523' lang='hrv' type='mono' source='https://www.dw.com/hr/hr/korona-pomogla-migrantima-u-bosni-i-hercegovini/a-53207523' term='COVID'>
"Da nije bilo korone, pitanje je kako bi se to sve odvijalo. Postojala je dobra volja EU da se nađe rješenje, ali mislim da je ova koronakriza pomogla“, rekao je za DW gradonačelnik Bihaća, Šuhret Fazlić nakon što je novi tranzitni kamp u Lipi nadomak Bihaća, primio prve stanovnike.
Lipa je kao lokacija za smještaj migranata iz nekoliko prihvatnih centara u Unsko sanskom kantonu predložena još prošle godine, tijekom gašenja kampa Vučjak. Međutim, predstavnici međunarodnih organizacija za migracije tada su kategorično odbijali ovu ideju, uz objašnjenje da se radi o udaljenoj lokaciji, da nema uvjeta za život, da u blizini ne postoji škola, bolnica, kao ni ostala infrastruktura za normalan boravak. Što se desilo u nekoliko posljednjih mjeseci pa su se stvari promijenile, nije poznato.
Maloljetnici ne mogu u Lipu
„Danas su uvjeti puno puta bolji u odnosu na one koje su migranti imali u protekle dvije godine u svim drugim centrima", kaže premijer USK, Mustafa Ružnić. On je pozvao Ministarstvo sigurnosti BiH da hitno s predstavnicima međunarodnih organizacija krene u izmještanje maloljetnika iz kantona. Njih je oko 400 u prihvatnom centru Bira. On smatra i da bi općinske vlasti Velike Kladuše trebale slijediti primjer Bihaća u uspostavljanju centra za migrante izvan naseljenog mjesta.
Izbjeglički kamp Lipa
Svakog dana u kamp se dovozi do stotinu migranata s područja Bihaća koji prolaze trijažu, nakon čega im se određuje smještaj ili izolacija unutar kampa, u zavisnosti o zdravstvenm stanja. Nema striktne obveze poštivanja naređenja o nošenju zaštitne opreme zbog korone, a oni koji su nam mogli nešto reći preko ograde, nisu ni svjesni gdje su došli.
Hoćemo u Evropu, ne zanimaju nas granice
„Samo su nam reki da ulazimo u autobus. Nećemo ostati ovdje, hoćemo u Europu. Zatvaranje granica nam ne znači ništa. Trebaju nas pustiti da idemo“ , „Spavali smo na ulici u Bihaću pa su nas pokupili. Rekli su da svi dolaze ovdje. Tri puta sam pokušao preći granicu ali nas je hrvatska policija vratila. Idem ponovo što prije. Ne želimo biti tu, daleko je granica“, kažu neki od migranata dok s kesama u rukama čekaju na trijažu za ulazak u kamp.
Miogranti tu ne žele ostati
Istovremeno iz Sarajeva stiže sasvim suprotno stav, kao da se radi o dvije države, dva sistema. Dok USK za migrante pravi trajni prihvatni centar, ministar sigurnosti BiH, Fahrudin Radončić, samo dan ranije je izjavio da je potrebno migranata deložirati iz BiH.
Sarajevo šuti, Bihać na izmaku snaga. Hoće li najavljena obustava pomoći migrantima na Vučjaku alarmirati međunarodnu zajednicu? Istodobno se ponovo iznose optužbe na račun hrvatske policije. (17.10.2019)
Vlasti BiH su stranim volonterima zabranile medicinsko zbrinjavanje izbjeglica u kampu Vučjak pored Bihaća. Jesu li profunkcionirale institucije države ili se neodgovorno time ugrožava zdravlje migranata? (01.10.2019)
Hrvatska je prema izvještaju organizacije Border Violence Monitoring u posljednja dva mjeseca nezakonito i nasilno vratila preko 400 migranata. Čuje se i kako Hrvatska vraća migrante koji nikad nisu bili u BiH. (21.08.2019)
U Bosanskom Petrovcu najavljuju da će se boriti do kraja ukoliko kantonalna vlada pokuša preseliti migrante u Medeno Polje. Mještani kažu da nema kompromisa i s migrantima ne žele živjeti. (17.08.2019)
Siguronosno, a ne humanitarno pitanje
„Mnogi su mislili da je to humanitarno pitanje. No napokon su shvatili da je to sigurnosno pitanje, a ova zemlja ne može podnijeti sedam-osam tisuća migranata. To ozbiljno utiče na komoditet naših građana. Ja ću već ove sedmice započeti kampanju, zasnovanu na zakonu, da se pripremi plan njihove repatrijacije i izbacivanja iz države“, rekao je Radončić, navodeći da se ovdje ne radi o ratnim, već o ilegalnim migrantima iz zemalja koje su bogatije od BiH.
Radončić je uoči krize sa virusom korona u Banjaluci imao takođe zanimljivu izjavu kada je riječ o odnosu prema migrantima: „Zemlje EU-a su se do sada ponašale tako kako su se ponašale, vjerojatno i krivicom domaćih vlasti, jer nitko im nije imao hrabrosti reći u lice. Nemojte nam držati lekcije o humanosti. Ako ste tako humani napravite centre kod sebe, a mi ćemo im omogućiti da čim uđu u BiH, najčistijim vlakovima i autobusima dođu do vas“, rekao je Radončić početkom ožujka.
Srbi povratici bez struje i vode, migrantima i internet
Problem dolazi i od strane Srba u Federaciji BiH, tačnije iz sela koja okružuju migrantski centar u Lipi. Odbor za zaštitu prava Srba u Federaciji BiH poručuje da je nedopustivo da na području srpskog sela Lipa kod Bihaća bude formiran migrantski centar.
„Nitko se ne osjeća sigurno. Što sada kada dođe njih par tisuća. Neće ih se moći držati pod kontrolom i biti će problema. Evo naše je crkve ovdje svega stotinu metara od kampa. Mi smo se bunili i ranije ali niko nas nije slušao. Osim toga mi u nekim povratničkim selima još čekamo i struju i vodu, a ovdje su za migrante za mjesec dana doveli sve. Čak i internet“, kaže Zdravko Atlagić predsjednik mjesne zajednice Vrtoče, koja je u sastavu općine Bosanski Petrovac, ali se naslanja na općinu Bihać.
Mjesto za tisuću migranata
Inače, predstavici EU uz učešće USAID-a, osigurali su financijsku pomoć za uspostavljanje dijela kampa u Lipi u kojem će migranti imati svu medicinsku njegu, uključujući, kako su najavili, i testiranje na Covid-19.
Sarajevo šuti, Bihać na izmaku snaga. Hoće li najavljena obustava pomoći migrantima na Vučjaku alarmirati međunarodnu zajednicu? Istodobno se ponovo iznose optužbe na račun hrvatske policije. (17.10.2019)
Vlasti BiH su stranim volonterima zabranile medicinsko zbrinjavanje izbjeglica u kampu Vučjak pored Bihaća. Jesu li profunkcionirale institucije države ili se neodgovorno time ugrožava zdravlje migranata? (01.10.2019)
Hrvatska je prema izvještaju organizacije Border Violence Monitoring u posljednja dva mjeseca nezakonito i nasilno vratila preko 400 migranata. Čuje se i kako Hrvatska vraća migrante koji nikad nisu bili u BiH. (21.08.2019)
U Bosanskom Petrovcu najavljuju da će se boriti do kraja ukoliko kantonalna vlada pokuša preseliti migrante u Medeno Polje. Mještani kažu da nema kompromisa i s migrantima ne žele živjeti. (17.08.2019)
Sarajevo šuti, Bihać na izmaku snaga. Hoće li najavljena obustava pomoći migrantima na Vučjaku alarmirati međunarodnu zajednicu? Istodobno se ponovo iznose optužbe na račun hrvatske policije. (17.10.2019)
Vlasti BiH su stranim volonterima zabranile medicinsko zbrinjavanje izbjeglica u kampu Vučjak pored Bihaća. Jesu li profunkcionirale institucije države ili se neodgovorno time ugrožava zdravlje migranata? (01.10.2019)
Hrvatska je prema izvještaju organizacije Border Violence Monitoring u posljednja dva mjeseca nezakonito i nasilno vratila preko 400 migranata. Čuje se i kako Hrvatska vraća migrante koji nikad nisu bili u BiH. (21.08.2019)
U Bosanskom Petrovcu najavljuju da će se boriti do kraja ukoliko kantonalna vlada pokuša preseliti migrante u Medeno Polje. Mještani kažu da nema kompromisa i s migrantima ne žele živjeti. (17.08.2019)
</doc>
<doc docid='dw_53199904' lang='hrv' type='mono' source='https://www.dw.com/hr/hr/može-li-virus-pobjeći-iz-laboratorija-najvišeg-stupnja-sigurnosti/a-53199904' term='COVID'>
AIDS, MERS, ptičja i svinjska gripa, virusi hendra, lujo, marburg, nipah ili krim-kongo groznice, ebole... Ova kolekcija užasa i teških bolesti se širi gotovo svake godine i uvijek se brzo otkrije uzročnik. A virolozi znaju da će ih biti još: u pravilu su to virusi koji su se promijenili i koji su u neko doba postali sposobni prijeći i sa životinje na čovjeka - takozvani zoonososi. Neki od tih virusa su za životinje čak razmjerno bezopasni, ali mogu biti smrtonosni za čovjeka. Zato i WHO smatra kako takvi virusi u pravilu mogu biti prijetnja zdravlju čitave planete.
Svakog takvog uzročnika treba što prije identificirati jer se samo tako onda može pouzdano dijagnosticirati bolest, stvoriti terapija i stvoriti cjepivo. Ali to bi bilo ponekad čak smrtonosno da se to čini u običnim laboratorijima. I kod sumnje napada biološkim oružjem je potrebna brza i djelotvorna analiza u laboratoriju visokog stupnja sigurnosti.
Uzročnici bolesti se dijele u četiri stupnja rizika i u svakoj kategoriji su nužne određene zaštitne mjere za djelatnike i okoliš. Ta kategorija onda određuje i zahtjeve koje treba ispunjavati prostor laboratorija, oprema koja je potrebna i radni postupak u ophođenju sa takvim uzročnicima.
SARS čak nije u četvrtoj
U najviši, 4. stupanj rizika spadaju biološke supstance koje neminovno uzrokuju tešku bolest kod ljudi i kod kojih nije moguća ili nije poznata terapija niti postoji cjepivo protiv njih. U tu skupinu spada tek par desetaka uzročnika kao što su virusi lujo - ime je dobio po gradovima Lusaka i Johannesburg gdje je 2008. izazvao smrtonosnu epidemiju virusne hemoragijske groznice. Ili hendra - on je pak dobio ime po istoimenom predgrađu australskog grada Brisbanea gdje se pojavio 1994. Ili virus nipah koji također može uzrokovati smrtonosnu upalu moždane ovojnice i koji se pojavio 1998. u Maleziji.
Sav zrak u laboratoriju se filtrira i dekontaminira
Virusi obitelji korone kao što su SARS-CoV-1, MERS-CoV ili sad ovaj SARS-CoV-2 nisu dobili tu "čast" biti smješteni u najvišu, 4. kategoriju jer makar oni mogu uzrokovati teško i ponekad smrtonosno oboljenje, oni nisu baš toliko letalni kao virusi iz najviše skupine. Ali to ne znači da su laboratoriji sigurnosne grupe 3 (S-3) ne vladaju podjednako stroge mjere sigurnosti kao i u najvišoj grupi.
Laboratorija najvišeg, dakle 4. stupnja sigurnosti u čitavom svijetu ima ili se upravo gradi njih jedva četrdesetak. Najviše ih je smješteno u Sjedinjenim Američkim Državama, njih 11, ali i u Njemačkoj ih ima 4. Indija i Švicarska ih imaju po tri, Australija i čak Rusija ih imaju samo po dva, jedan postoji i u Francuskoj, Češkoj, Mađarskoj, Kanadi... I samo jedan trenutno postoji i u Kini.
Jedini kineski laboratorij te kategorije
Upravo taj kineski laboratorij najvišeg stupnja sigurnosti je sad dospio u sumnju kako je iz njega nekako dospio i virus korone sa kojim sad vodi bitku čitav svijet: Institut za virologiju u Wuhanu Kineske akademije znanosti.
Baš kao i svi drugi laboratoriji na svijetu takve vrste, o njegovom stupnju sigurnosti ne odlučuje nekakav lokalni građevinski inspektor, čak niti država gdje se nalazi: to je čitav katalog mjera zaštita kakve su odlučene na međunarodnoj razini kako bi se zaštitili i djelatnici u tom laboratoriju - i pogotovo okoliš da baš niti slučajno tamo ne dospije neki od tih sićušnih, ali potencijalno smrtonosnih uzročnika bolesti.
Brzo nakon pojave pandemije su se pojavile i teorije zavjere kako je to virus došao iz kineskog laboratorija. No u toj tvrdnji bi izgleda moglo biti i nečeg istinitog. (21.04.2020)
Širom svijeta koronavirusom je zaraženo više od 100.000 ljudi. Zdravstvene službe su zabrinute zbog nejasnih puteva infekcije i nekih indicija da inkubacija ovog virusa može biti - i do mjesec dana. (07.03.2020)
Znanstvenici rade na razvoju brzih testova za otkrivanje zaraze koronavirusom. No masovno testiranje stanovništva nije moguće, a nije ni nužno. Testiranja moraju biti ograničena na sumnjive slučajeve. (04.03.2020)
Kineski i američki znanstvenici rade na razvoju cjepiva protiv koronavirusa. Ako sve bude išlo po planu, moći će ga testirati na ljudima za tri mjeseca. No je li moguće da će do tada epidemija proći? (30.01.2020)
U pravilu su takvi laboratoriji najvišeg stupnja sigurnosti potpuno zasebne jedinice i prostorno i organizacijski. Često su ti laboratoriji i smješteni da nepozvani ne mogu doći ni blizu te zgrade. Svugdje je obavezan najstroži nadzor tko ulazi u zgradu laboratorija, ne samo čuvarskom službom nego i elektronskim mjerama.
Čak i kad se uđe u zgradu gdje je smješten takav laboratorij, još ste veoma daleko od samog mjesta gdje se istražuju opasni mikroorganizmi. Već i zgrada mora biti opremljena potpuno zasebnom i kontroliranom opskrbom zraka, vode i električnom energijom koja uvijek mora funkcionirati: za to se brinu opet posebni generatori i akumulatori koji će uskočiti ako bude potrebno. Sav zrak koji dolazi - i pogotovo koji izlazi iz laboratorija prolazi kroz više stupnjeva filtara, a jednaka pažnja se posvećuje dovodu i kanalizaciji takve institucije.
Nema koristi ni za teroriste
I kada je riječ o građevinskim materijalima, takav laboratorij mora ispunjavati čitav niz uvjeta: svi zidovi, stropovi i podovi moraju biti obloženi vodonepropusnim, ali materijalom koji se lako može prati. Ne samo vodom: materijal mora biti otporan na kiseline, lužine i otapala, baš kao i na sva dezinfekcijska sredstva. Laboratoriji nemaju nikakvih prozora, nego se umjetno održava pritisak zraka koji je niži od okoliša. To znači da čak i ako se dogodi čudo i čitav zid nekako pukne, zrak iz okoliša će dolaziti u laboratorij, ali ništa neće iz njega izlaziti.
No to nije opcija sa kojom se uopće računa, ali je izazov i za ulaze u prostor laboratorija. Djelatnici moraju proći kroz više zasebnih komora gdje uvijek ulazna vrata moraju biti zatvorena i zaključana prije nego što se otvore vrata u slijedeću komoru. I kroz te komore se zrak vodi tako da uvijek teče u laboratorij, nikad iz njega.
Naravno da postoji opasnost vatre, čak i eksplozije bombe ili pada zrakoplova na takav laboratorij. Ali kako nam objašnjavaju u Institutu Robert Koch, to im nije najveća briga: čak i u laboratoriju gdje se analiziraju opasni mikroorganizmi, oni nisu smješteni tek tako na policama, nego u posebnim i zatvorenim spremnicima. U slučaju vatre treba znati i kako su virusi zapravo (polu)živa bića: još se nije rodio virus koji bi preživio temperaturu od nekoliko stotina stupnjeva Celzijusa.
I kad je riječ o teroristima, ne samo da moraju proći sve mjere sigurnosti, nego se onda i moraju snaći u samom laboratoriji. Stručnjaci nas uvjeravaju: zapravo se svi virusi sa kojima eksperimentiraju mogu naći i negdje u prirodi i vanjskom svijetu. Ako baš žele, bit će im lakše naći ih tamo.
Tko tamo radi?
Ulazak u sam laboratorij je ograničen na veoma malen broj izabranih, osobito kvalificiranih suradnika i njihov promet se strogo nadzire. Svi moraju nositi osobita zaštitna odijela u kojima pak vlada pritisak zraka veći nego u okolini - zato i izgledaju pomalo kao čovječuljci proizvođača automobilskih guma, Michelina. Zrak koji udišu dolazi iz posebnog izvora, a na rukama nemaju tek jedne, nego nekoliko slojeva rukavica koje su zalijepljene za odijelo.
Ako vam se takvo zaštitno odijelo baš ne čini prikladno za spontanu šetnju gradom, tu ste u pravu: ono je ukupno teško desetak kilograma i fizički je naporno u njemu izdržati duže vrijeme - da ne govorimo o psihičkom opterećenju u ophođenju sa tim sitnim, opasnim beštijama. Zato je i njihovo radno vrijeme u laboratoriju najviše tri sata.
Naravno da se polaže golema pažnja i nadzoru uzoraka koji će stići u takav laboratorij: mora se prvo dozvoliti unos svakog uzorka nekog uzročnika bolesti i u laboratoriju se nalaze samo oni uzorci koji su neophodno potrebni za istraživanje. A i njihova količina je redovito minimalna.
Iza stakla je u potpunosti izoliran prostor s vlastitom opskrbom zrakom, strujom i vodom
Kontaminirane uzorke krvi, tkiva ili izmeta se obrađuje u "staklenim zvonima": to već odavno nisu tek "zvona", nego posebni prostori ograđeni staklom kroz koje su učvršćene rukavice sa kojima djelatnici mogu raditi - ponekad su to i samo krakovi robota, a djelatnik ih upravlja palicom na sigurnoj udaljenosti.  Nakon završenog rada vrijedi pravilo kao i u svakom laboratoriju, ali ovdje je nebrojeno puta strože: sve se mora ostaviti čisto, a svi uzorci moraju biti zatvoreni i zaključani.
Pred virusom nikad niste sami
Isto tako, svi predmeti i instrumenti koji su mogli doći u dodir sa virusom moraju na "čišćenje" - pod veoma visokom temperaturom i visokim pritiskom. Svi otpaci i otpadna voda se "deaktivira" - dakle baš svaki mikroorganizam se ubija bilo kemijom, bilo vrućinom.
I kod izlaska iz laboratorija suradnike prvo čeka tuš: doslovce, još dok su obučeni u zaštitno odijelo i to ne vodom, nego otopinom peroksida ili nekim drugim dezinfekcijskim sredstvom. Tek onda smiju skinuti zaštitno odijelo - ono opet ide na dodatno čišćenje, ali onda se mogu oprati i oni sami.
Kod rada sa mikroorganizmima je problem što ne postoji nekakav uređaj koji bi mogao mjeriti kontaminaciju virusima. Zato su u laboratoriju uvijek u paru: ne samo da bi se međusobno zbrinuli, nego i da međusobno paze na ispravnost njihovih zaštitnih odijela. Pomoć je potrebna i prilikom navlačenja i skidanja takve odjeće, tako da čitav proces ulaska i izlaska iz laboratorija lako može potrajati i po pola sata.
Brzo nakon pojave pandemije su se pojavile i teorije zavjere kako je to virus došao iz kineskog laboratorija. No u toj tvrdnji bi izgleda moglo biti i nečeg istinitog. (21.04.2020)
Širom svijeta koronavirusom je zaraženo više od 100.000 ljudi. Zdravstvene službe su zabrinute zbog nejasnih puteva infekcije i nekih indicija da inkubacija ovog virusa može biti - i do mjesec dana. (07.03.2020)
Znanstvenici rade na razvoju brzih testova za otkrivanje zaraze koronavirusom. No masovno testiranje stanovništva nije moguće, a nije ni nužno. Testiranja moraju biti ograničena na sumnjive slučajeve. (04.03.2020)
Kineski i američki znanstvenici rade na razvoju cjepiva protiv koronavirusa. Ako sve bude išlo po planu, moći će ga testirati na ljudima za tri mjeseca. No je li moguće da će do tada epidemija proći? (30.01.2020)
Brzo nakon pojave pandemije su se pojavile i teorije zavjere kako je to virus došao iz kineskog laboratorija. No u toj tvrdnji bi izgleda moglo biti i nečeg istinitog. (21.04.2020)
Širom svijeta koronavirusom je zaraženo više od 100.000 ljudi. Zdravstvene službe su zabrinute zbog nejasnih puteva infekcije i nekih indicija da inkubacija ovog virusa može biti - i do mjesec dana. (07.03.2020)
Znanstvenici rade na razvoju brzih testova za otkrivanje zaraze koronavirusom. No masovno testiranje stanovništva nije moguće, a nije ni nužno. Testiranja moraju biti ograničena na sumnjive slučajeve. (04.03.2020)
Kineski i američki znanstvenici rade na razvoju cjepiva protiv koronavirusa. Ako sve bude išlo po planu, moći će ga testirati na ljudima za tri mjeseca. No je li moguće da će do tada epidemija proći? (30.01.2020)
</doc>
<doc docid='dw_53185452' lang='hrv' type='mono' source='https://www.dw.com/hr/hr/je-li-virus-sars-cov-2-ipak-rezultat-nepažnje-znanstvenika/a-53185452' term='COVID'>
I znanstvenici i čitava javnost je dugo nagađala, kako je taj novi virus SARS-CoV-2 uopće došao u Wuhan? Sumnjalo se na jednu tržnicu na kojoj se trgovalo i divljim životinjama. Ali sad i više zapadnih medija javlja kako je taj virus možda doista došao iz Instituta za virologiju Wuhana koji se nalazi u blizini te tržnice.
Sumnja u taj institut se pojavila na društvenim mrežama već u siječnju, doduše povezana s teorijom kako se tamo tajno istražuje novo biološko oružje. Tada je i Washington Post još pisao kako ta teorija nije istinita i kako to nije virus stvoren ljudskom rukom. Novinari tog lista su razgovarali s više virologa koji su na temelju njegovih svojstava isključili mogućnost kako je on stvoren mutacijom kojom bi upravljao neki znanstvenik. To je potvrđeno i istraživanjem skupine znanstvenika predvođenih Kristianom G. Andersenom koje je objavljeno 17. ožujka u Nature Medicine.
Povrh toga, rad Instituta za virologiju u Wuhanu nije tajna i mnoga istraživanja virusa kod šišmiša, što se tamo istražuje, su bila objavljena u stručnim časopisima. U više tih istraživanja su sudjelovali i zapadni partneri, među ostalima dobre odnose s institutom u Wuhanu ima i Galveston National Laboratory Sveučilišta Texasa. Britanski Daily Mail javlja kako su američki partneri i financijski pomagali istraživanja u Wuhanu.
Gdje se zarazio "nulti pacijent"?
Krivac za sve? - Šišmiš u jednoj špilji u Kini
Sve to zapravo ne isključuje mogućnost da je virus zbog nepažnje znanstvenika dospio iz tog instituta u Wuhanu. Već koncem siječnja se u znanstvenom časopisu Science pojavio članak koji dovodi u sumnju tvrdnju kako je ta tržnica u Wuhanu ishodište virusa.
I u članku koji je objavljen u medicinskom stručnom časopisu The Lancet se ukazuje na nelogičnost te "službene" teorije o tržnici: da, većina od prvog 41 zaraženog virusom COVID-19 jest nekako bila povezana s tom tržnicom. Ali 13 oboljelih s tržnicom nisu imali nikakve veze.
Povrh toga je vjerojatno da je "nulti pacijent", dakle prva osoba koja je bila zaražena  tim virusom, u dodir s virusom došao - ili došla već u studenom 2019. Baš najraniji slučajevi zaraženih nisu imali nikakve veze s tržnicom, upozorio je već tada i profesor infektologije Daniel Lucey na Sveučilišnom medicinskom centru Georgetowna u jednom intervjuu za časopis Science.
Jesu li krivi znanstvenici?
Pod tom pretpostavkom se još jednom otvara glavno pitanje: kako je virus uopće došao u Wuhan? Jedno moguće objašnjenje vodi do profesorice virologije Zhengli Shi koja je na Institutu u Wuhanu istraživala viruse kod šišmiša i koja je još ove veljače objavila stručni članak o svojim nalazima u časopisu Nature.
Portret ove znanstvenice je objavio i South China Morning Post 6. veljače i u članku se opisuje njeno znanstveno istraživanje u 28 različitih kineskih provincija. Sakupljali su uzorke izmeta šišmiša u pećinama gdje te životinje žive, a u Wuhanu su stvorili veliki arhiv virusa koji se mogu zateći kod šišmiša - to potvrđuje i članak objavljen u časopisu Spektrum/Scinetific American.
Već početkom prošle, 2019. godine je zajedno s kolegama objavila opsežnu studiju o virusima iz obitelji korone koje prenose šišmiši. U jednom staništu šišmiša vrste velikog potkovnjaka (Rhinolophus ferrumequinum) je doista našla korona virus koji je izuzetno sličan virusu s kakvim se sad suočavamo.
Tog virusa u tom institutu - nema
Znanstvenom radu njenog tima se može zahvaliti i da je tako brzo dešifriran genetski kod virusa, što je pak pruženo na uvid svjetskoj javnosti i što je omogućilo potragu za cjepivom i pouzdanim testom u brzini kakva se još nije vidjela u povijesti. Ali to je Zhengli Shi pak koštalo sve više neprijateljstva u socijalnim medijima, kako u Aziji tako i u drugim dijelovima svijeta.
Doduše, njen kolega iz New Yorka i predsjednik udruge EcoHealth Alliance Peter Daszak je stao u njenu obranu: u razgovoru na javnom National Public Radio je kategorički ustvrdio kako je tvrdnja da je virus "pobjegao" iz laboratorija Instituta u Wuhanu "čista glupost". Kaže kako je i osobno sudjelovao u sakupljanju uzoraka od šišmiša i kako u tom laboratoriju uopće nema epruveta s virusom SARS-CoV-2.Po njegovom mišljenju, tu se radi o "nesretnom politiziranju uzroka ove pandemije".
No isto tako upada u oči kako je službeni Peking odnedavno počeo cenzurirati javnu raspravu o pitanju odakle je došao taj virus. Kineski veleposlanik u Velikoj Britaniji je reagirao na članak objavljenom u Daily Mailu o institutu u Wuhanu kao ishodištem zaraze, i s ogorčenjem ga nazvao "neosnovanim". U priopćenju koje je objavilo to veleposlanstvo se tvrdi kako se "svim snagama" još traži ishodište virusa COVID-19.
</doc>
<doc docid='dw_53188394' lang='hrv' type='mono' source='https://www.dw.com/hr/hr/gallup-širom-svijeta-raste-strah-od-korone/a-53188394' term='COVID'>
DW: Gallup International Association provela je u travnju ispitivanje javnog mišljenja u 17 zemalja, između ostalog u Njemačkoj, Indiji, Italiji, Bugarskoj, Rusiji i SAD-u. Što je novo u ovoj anketi u usporedbi s proteklom koja je provedena u ožujku?
Kancho Stoychev: U posljednjih nekoliko tjedana strah od koronavirusa povećao se u gotovo svim zemljama obuhvaćenim ispitivanjem. Na primjer, u SAD-u se broj ispitanika koji se boje da bi se oni ili članovi njihovih porodica mogli razboljeti od korone povećao za 25 posto. I na Tajlandu, u Švicarskoj, Argentini, Austriji i Japanu se sada više ljudi boji ovog virusa.  S druge strane, u Italiji se stanovništvo naviklo na koronu, jer se zabrinutost zbog infekcije virusom smanjila za 9 posto. Čini se da je talijansko društvo prevladalo najveću točku straha.  Ispitanici u Indiji (91%) kažu da se njihova vlada dobro nosi sa situacijom, u Maleziji 91% u odnosu na 77% u ožujku, u Austriji 86%, u Pakistanu 82% i na Filipinima 80% (u odnosu na 70% u ožujku). Značajan porast odobravanja bilježi se i u drugim zemljama - u Njemačkoj 75% ispitanih smatra da se vlada u Berlinu dobro nosi sa situacijom - u poređenju sa 47% prije nekoliko tjedana. U Bugarskoj je postotak onih koji su zadovoljni borbom protiv korone za sada 77%, dok ih je u ožujku bilo 60%.
Kancho Stoychev
Vaše istraživanje pokazuje da sve više ljudi prihvaća činjenicu da je prijetnja realna. Postoje li zemlje u kojima je došlo do promjene po tom pitanju, u odnosu na prvo istraživanje?
Gotovo dvije trećine (63% u odnosu na 59%) ispitanika u svijetu ne vjeruje da je prijetnja virusom preuveličana. Međutim, trećina (38%) i dalje vjeruje u suprotno. 4% se ne može opredijeliti. U kontekstu globalnog širenja virusa i odgovarajućih vladinih mjera naše istraživanje pokazuje da sve više ljudi prihvaća činjenicu da je prijetnja stvarna. U SAD se uvjerenje da je prijetnja realna udvostručilo (72% ispitanika sada u to vjeruje za razliku od 36% u ožujku).
Koliko građani mogu podnijeti da im se odozgo nameće način rasuđivanja i ponašanja? Spektakularne zabrane izgledaju kao strategija zamagljivanja stvari, smatra pisac Stanislaw Strasburger. (19.04.2020)
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Nakon pet tjedana restriktivnih mjera u Njemačkoj čini se da polako prevladava uvjerenje da 'nije sve baš tako strašno'. Njemački mediji govore o zasićenju strahom i pitaju se: "Je li to pobuna protiv mjera?" (11.04.2020)
Zatvorene škole, zabrana kontakta i putovanja. Radi suzbijanja pandemije koronavirusom država ograničava prava svojih građana. Koliko dugo još? I što će biti nakon krize? (07.04.2020)
Organizacije za zaštitu građanskih prava i kritičari u EU-u u novom mađarskom zakonu vide prijetnju demokraciji. Hoće li i drugi kopirati Orbanov recept? (31.03.2020)
Azija se u borbi protiv koronavirusa pouzdaje u Social Tracking, Europa se pouzdaje u socijalnu distancu. Ali koliko si zaštite osobnih podataka Njemačka može priuštiti u doba pandemije? Tu ni njemačka vlada nije složna. (31.03.2020)
Ovo istraživanje pokazuje da većina stanovnika i dalje podržava svoje vlade u borbi protiv koronavirusa, kao i da su u te svrhe spremni žrtvovati određena prava. Da li ovaj zaključak vrijedi za svih 17 zemalja u kojima je provedeno ispitivanje ili postoji li razlika između njih?
Najveći postotak nezadovoljstva vladom u borbi protiv Covida-19 zabilježen je na Tajlandu - 81% se ne slaže sa tim da se njihova vlada dobro nosi s trenutnom situacijom. Japan je i dalje na drugom mjestu po nezadovoljstvu - sa 69% (porast od sedam posto). Javnost u Sjedinjenim Državama je podijeljena - 48% je zadovoljno vladinim mjerama, dok 48% nije.
Prema vašem istraživanju, povećana je spremnost ljudi da žrtvuju čak i dio ljudskih prava ako to može pomoći u sprječavanju širenja zaraze. Ali, samo 17% ispitnika smatra da demokracija nije efikasna u trenutnoj krizi. Tu postoje velike razlike između 17 zemalja, možete li nam to pojasniti?
Rastuća prijetnja utjecala je na našu spremnost da žrtvujemo neka naša osnovna prava ako to koristi zaustavljanju širenja zaraze. Najveća spremnost za to je u Pakistanu (92%), Indiji (91%), na Tajlandu (91%), ali i u Austriji (86%), Njemačkoj (89%), Italiji (85%) i Švicarskoj (86%).
41% ispitanika očekuje da će se svijet vratiti manje-više na stanje kakvo je bilo prije krize. Međutim, 45% vjeruje da će doći do velikih promjena u potpuno novom svijetu nakon koronakrize. Polovica ispitanika izrazila je nadu da će velike svjetske sile bolje surađivati. 28% je suprotnog mišljenja i smatra da bi se sukobi mogli povećati. Preostalih 22% nisu sigurni.
Aktuelna kriza takođe ozbiljno utječe na ekonomiju. 15% ljudi širom svijeta kažu da su izgubili posao, a 12% da sada imaju skraćeno radno vrijeme. Ali postoje i neki drugi zanimljivi podaci. Tako trećina navodi da kriza nije utjecala na njihov obim posla i plaću. Tu postoji jaz između bogatih i siromašnih zemalja.
Širom svijeta ljudi su spremni prihvatiti ogranečenja građanskih prava u brorbi s pandemijom
Trenutno više od trećine ispitanika kaže da su izgubili značajan dio svojih prihoda, posebno u Argentini, Indoneziji i na Tajlandu. Najveća postotak ljudi čiji život još nije promijenjen u pogledu zaposlenosti i plaća zabilježen je u Austriji, Njemačkoj i Japanu. Dobra vijest je da demokratski principi pokazuju znakove istrajnosti u ovim teškim vremenima.
Koji je zaključak, šta dolazi nakon koronakrize?
Ako možemo govoriti o reakciji koja je nesrazmjerna u odnosu na stvarnu prijetnju , onda je to fenomen nazvan "masovna neuroza". Koronavirus nesumnjivo postoji, ali taj problem nije "gigantski”. Manje ljudi je umrlo ili se razboljelo od korone nego tijekom prethodnih epidemija gripe, računajući i ovu najnoviju. To su argumenti koji se, s druge strane, potpuno zanemaruju. To znači da teška bolest nije u našem tijelu, već u našim glavama.
Koronavirus nije prvi fenomen koji je izazvao iracionalni strah globaliziranog homo potrošača (homo consumera). Još se sjećamo panike (ali, čini se da je ipak želimo zaboraviti) koja je uslijedila zbog idiotske ideje o raspadu kompjutorskih sustava na prijelazu u 21. stoljeće, potom ptičje grip, SARS-a ili ozonske rupe koja je iznenada nestala.
Ovo nije anegdota ili epizoda koju gledamo, već je osnovni problem zapadne civilizacije. A glavno pitanje ostaje: hoće li ova masovna histerija (i njen medijski odgovor) stvoriti imunitet na masovne strahove kod ljudi u zapadnim društvima?
Happy End bi bio pronalazak cjepiva protiv korone
Panika je kulminacija niza globalnih strahova u posljednja dva desetljeća. Razlozi ove masovne psihoze leže u prirodi potrošačkih društava i u načinu na koji se elite odnose prema strahovima. Situacija sliči uvjerljivo opisanom "Samoubojstvu civilizacije", autora Arnold Toynbeeja.
Izlaz iz horor filma, u kojem živimo, bio bi Happy End - u ovom slučaju cjepivo. Glavni problem je što bi privredna katastrofa, u trenutku kada cjepivo bude dostupno, mogla itekako nadmašiti koronakrizu i prerasti u tragediju puno većih razmjera.
Intervju je vodio Robert Schwartz
Kancho Stoychev je predsjednik instituta za istraživanje tržišta i javnog mišljenja Gallup International Association.
Koliko građani mogu podnijeti da im se odozgo nameće način rasuđivanja i ponašanja? Spektakularne zabrane izgledaju kao strategija zamagljivanja stvari, smatra pisac Stanislaw Strasburger. (19.04.2020)
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Nakon pet tjedana restriktivnih mjera u Njemačkoj čini se da polako prevladava uvjerenje da 'nije sve baš tako strašno'. Njemački mediji govore o zasićenju strahom i pitaju se: "Je li to pobuna protiv mjera?" (11.04.2020)
Zatvorene škole, zabrana kontakta i putovanja. Radi suzbijanja pandemije koronavirusom država ograničava prava svojih građana. Koliko dugo još? I što će biti nakon krize? (07.04.2020)
Organizacije za zaštitu građanskih prava i kritičari u EU-u u novom mađarskom zakonu vide prijetnju demokraciji. Hoće li i drugi kopirati Orbanov recept? (31.03.2020)
Azija se u borbi protiv koronavirusa pouzdaje u Social Tracking, Europa se pouzdaje u socijalnu distancu. Ali koliko si zaštite osobnih podataka Njemačka može priuštiti u doba pandemije? Tu ni njemačka vlada nije složna. (31.03.2020)
Koliko građani mogu podnijeti da im se odozgo nameće način rasuđivanja i ponašanja? Spektakularne zabrane izgledaju kao strategija zamagljivanja stvari, smatra pisac Stanislaw Strasburger. (19.04.2020)
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Nakon pet tjedana restriktivnih mjera u Njemačkoj čini se da polako prevladava uvjerenje da 'nije sve baš tako strašno'. Njemački mediji govore o zasićenju strahom i pitaju se: "Je li to pobuna protiv mjera?" (11.04.2020)
Zatvorene škole, zabrana kontakta i putovanja. Radi suzbijanja pandemije koronavirusom država ograničava prava svojih građana. Koliko dugo još? I što će biti nakon krize? (07.04.2020)
Organizacije za zaštitu građanskih prava i kritičari u EU-u u novom mađarskom zakonu vide prijetnju demokraciji. Hoće li i drugi kopirati Orbanov recept? (31.03.2020)
Azija se u borbi protiv koronavirusa pouzdaje u Social Tracking, Europa se pouzdaje u socijalnu distancu. Ali koliko si zaštite osobnih podataka Njemačka može priuštiti u doba pandemije? Tu ni njemačka vlada nije složna. (31.03.2020)
</doc>
<doc docid='dw_53185362' lang='hrv' type='mono' source='https://www.dw.com/hr/hr/masovna-otpuštanja-u-hrvatskom-susjedstvu/a-53185362' term='COVID'>
Oko 28.000 radnika radnika u Federaciji BiH (FBiH) i oko 2.000 radnika u Republici Srpskoj (RS) ostalo je bez posla od polovine ožujka 2020. godine, kada je u BiH intenzivirano provođenje izvanrednih mjera za sprječavanje širenja zaraze koronavirusom. Najugroženija je uslužna djelatnost. Posebno su stradali ugostiteljstvo, trgovina, ali i prerađivačka djelatnost. Na udaru su se uglavnom našli radnici malih i srednjih preduzeća.
Razlog velikoj razlici u broju otpuštenih u entitetima predsjednica Saveza sindikata RS-a Ranka Mišić vidi u efikasnosti Vlade Republike Srpske: „Vlada RS je veoma brzo djelovala, a prihvaćeni su mnogi sindikalni prijedlozi za ublažavanje ove nesreće. Vlada RS-a uplaćuje poreze i doprinose radnicima onih poduzeća koja su uredbom Vlade prestala raditi u vrijeme pandemije, dakle od polovine ožuka, a poslodavci su dužni isplatiti minimalnu plaću. Neki će isplatiti i više od toga. Za travanj će Vlada isplatiti i poreze i doprinose te plaće za radnike poduzeća koja su prestala raditi na osnovu vladine uredbe, a jedan dio sredstava bit će uplaćen i za poduzeća koja su radila sa smanjenim obimom proizvodnje. Na taj način će biti zbrinuto oko 70.000 radnika. Naravno, najniža plaća od 520 konvertibilnih maraka (260 eura) nije dovoljna za život, ali omogućuje očuvanje radnog mjesta, što uz uplaćene doprinose i poreze osigurava kakvu-takvu novčanu naknadu s nadom da ćemo krizu prebroditi do polovine svibnja“, kaže Ranka Mišić.
Ranka Mišić: „Bilo je i zloupotreba“
No ni tu nije sve teklo optimalno. „Bilo je i zloupotreba, tako da imamo 'sporazumne' raskide ugovora o radu gdje su poslodavci vršili pritisak na radnike da potpišu 'bjanko' papire o raskidu radnog odnosa, čime su ti radnici izgubili sva prava, pa čak i ona koja bi im jamčio Zavod za zapošljavanje. Upravo u tom segmentu pokušavamo zaštititi radnike na sve načine“, kaže predsjednica Saveza sindikata RS-a.
Ranka Mišić: Vlada RS je brzo djelovala
"Mislim da je brzina donošenja konkretnih mjera uvjerila poslodavce u RS-u da ne otpuštaju radnike i žao mi je što u FBiH nisu na vrijeme poduzete slične mjere", kaže Ranka Mišić. Vlasti u RS-u odlučile su i da jednokratnom podrškom od 1.000 maraka (500 eura) medicinarima, policiji, pripadnicima Civilne zaštite, komunalnim policajcima i inspektorima dodatno stimuliraju „borce u prvim redovima“ protiv koronavirusa. U FBiH prilike su nešto drugačije.
U FBiH se kasni sa mjerama?
„Prema mojim saznanjima, u FBiH je bez posla ostalo oko 28.000 radnika. Zbog pandemije korona virusa, zatvorene su mnoge zanatske radnje, mala i srednja preduzeća. Među radnicima koji su ostali bez posla veliki je broj onih koji su imali ugovor na određeno vrijeme i kojima poslodavci u vrijeme pandemije nisu produžili ugovore o radu. Mi sada pokušavamo ustanoviti na koji način možemo zaustaviti ovaj trend otpuštanja radnika“, kaže predsjednik Saveza samostalnih sindikata BiH Mevludin Bektić.
"Pitanje spašavanja života za mene nije političko pitanje", kaže član Predsjedništva BiH Milorad Dodik ne upit DW-a. Smatra da se i RS i FBiH moraju dodatno štiti i upotrebom policije ako se za to ukaže potreba. (21.03.2020)
“Bolest ne bira” - narodna je izreka na Balkanu. To vrijedi i u aktualnom slučaju, pandemiji koronavirusa. Jer ni ona ne bira, pa jednako pogađa i bogate i siromašne i ljude različitih nacionalnosti. (08.04.2020)
Zbog slučajeva inficiranja medicinskog osoblja koronavirusom, čitavi odjeli pojedinih zdravstvenih ustanova su u izolaciji. Pokušava se nabaviti i potrebna medicinska oprema. (02.04.2020)
Pandemija koronavirusa posljednjih dana skreće pažnju na Mostar, gdje je prvi slučaj izazvao ozbiljan medicinski incident, izolaciju medicinskog osoblja i bolničkih odjela kao i istragu tužiteljstva. I blamažu. (20.03.2020)
Građani Hrvatske, BiH i Srbije pokazuju solidarnost jedni s drugima u korona-krizi i nakon potresa u Zagrebu. To je šansa koju bi trebali prepoznati i političari tih država, smatra Nenad Pejić. (28.03.2020)
"U međuvremenu je usvojen rebalans federalnog budžeta kako bi se stvorili uvjeti za aktiviranje stabilizacijskog fonda za očuvanje radnih mjesta. Cilj je da se i u FBiH uplaćuju doprinosi i isplaćuju minimalne plaće. To, međutim, mora proći i proceduru u Parlamentu FBiH. Nažalost, najniža zajamčena plaća u FBiH je 406 maraka (203 eura)“, kaže Bektić.
Umjesto rješenja, dodatna opterećenja za radnike?
U BiH još nema relevatnih procjena o tome kada bi kriza mogla biti okončana. „To je kompleksno pitanje i još se ne zna kada će krizni štabovi u BiH ublažiti mjere i kojim će se intenzitetom privreda ponovo staviti u funkciju. Sindikati će u utorak (21.4.) imati sastanak s predstavnicima vlasti u okviru Ekonomskog vijeća za FBiH", kaže Bektić.
No, umjesto rješavanja problema radnika, posebno onih koji su ostali bez posla, ta sjednica bi mogla biti iskorištena za pritisak na sindikate kako bi se, na inicijativu poslodavaca, usvojile za radnike nepovoljne izmjene Zakona o radu, kaže Bektić za Deutsche Welle. „Vlasti u vrijeme pandemije korona virusa žele promijeniti Zakon o radu i udovoljiti poslodavcima kako bi se uveo institut čekanja i kako bi poslodavci jednostrano mogli upućivati radnike na godišnji odmor ili donositi odluke o skraćivanju radnog vremena. To bi praktično značilo uvođenje robovlasničkog odnosa“, kaže Bektić.
Dugoročne posljedice
Urednik Financijskog portala Beta.ba Eldar Dizdarević ističe da je sada teško predvidjeti perspektive poslovnih prilika u BiH. „Vidimo da se brojne zemlje u Europi polako otvaraju, čak i Italija, dok se kod nas mjere još više zaoštravaju. Pojedinci čak zagovaraju potpunu karantenu narednih dvadeset do trideset dana. No s velikom dozom sigurnosti se može reći da ćemo imatibrojne negativne posljedice. Velike firme će se lakše i brže oporaviti, ali male kompanije i obrti neće. Strah od bolesti će biti i dalje prisutan, a to će se odraziti na ugostitelje, turističke radnike, taksiste i tako dalje. A veliki broj ljudi kod nas radi upravo na tim poslovima“, kaže Dizdarević za Deutsche Welle.
Esad Bajtal: Loša vladavina i bez korone
"Ovdašnje etno-vlasti i sa stanovišta dubine bh. krize, uopće ne brinu o društvenim interesima nego isključivo o sebi. Na sceni su interesne krimi etno-grupe koje se svjetskoj i domaćoj javnosti lažno predstavljaju kao političke stranke. Prema tome, koronavirus može biti samo dobro opravdanje za nešto što bi ovakvom voluntarističkom vladavinom ionako bilo proizvedeno. Problem je što se ništa ne čini da se nezaposlenost, bijeda, lažna demokracija ne događaju, a kada se dogode pa još imaju formalno pokriće kakvo je korona, onda to vlastima sasvim dobro dođe“, kaže Bajtal.
Za saniranje negativnih posljedica koronakrize u BiH će samo za 2020. godinu trebati milijarda eura.
Negativne posljedice su neminovne. Ima naznaka da već ima povećanja nasilja u porodici, jer je najjednostavnije skrenuti agresiju, preusmjeriti je na one koji su nedužni, a uz to su i nemoćni. A to su najčešće članovi porodice koji vam ili ne mogu ili ne žele uzvratiti, kaže Bajtal.
Izvještaj za Fondaciju Friedrich Naumann Sarajevo
Stručnjaci ističu kako će se pandemija koronavirusa odraziti na budžete u BiH na svim razinama. U izvještaju „COVID-19, ekonomske posljedice za BiH, mjere i rješenja“ kojeg su ekonomisti Admir Čavalić, Faruk Hadžić i Damir Bećirović uradili za Fondaciju Friedrich Naumann Sarajevo (fondacija je osnovana od strane njemačke liberalne stranke FDP - op.ur.), navodi se da će za saniranje negativnih posljedica samo u 2020. godini biti potrebne dvije milijarde konvertibilnih maraka (milijardu eura).
"Pitanje spašavanja života za mene nije političko pitanje", kaže član Predsjedništva BiH Milorad Dodik ne upit DW-a. Smatra da se i RS i FBiH moraju dodatno štiti i upotrebom policije ako se za to ukaže potreba. (21.03.2020)
“Bolest ne bira” - narodna je izreka na Balkanu. To vrijedi i u aktualnom slučaju, pandemiji koronavirusa. Jer ni ona ne bira, pa jednako pogađa i bogate i siromašne i ljude različitih nacionalnosti. (08.04.2020)
Zbog slučajeva inficiranja medicinskog osoblja koronavirusom, čitavi odjeli pojedinih zdravstvenih ustanova su u izolaciji. Pokušava se nabaviti i potrebna medicinska oprema. (02.04.2020)
Pandemija koronavirusa posljednjih dana skreće pažnju na Mostar, gdje je prvi slučaj izazvao ozbiljan medicinski incident, izolaciju medicinskog osoblja i bolničkih odjela kao i istragu tužiteljstva. I blamažu. (20.03.2020)
Građani Hrvatske, BiH i Srbije pokazuju solidarnost jedni s drugima u korona-krizi i nakon potresa u Zagrebu. To je šansa koju bi trebali prepoznati i političari tih država, smatra Nenad Pejić. (28.03.2020)
"Pitanje spašavanja života za mene nije političko pitanje", kaže član Predsjedništva BiH Milorad Dodik ne upit DW-a. Smatra da se i RS i FBiH moraju dodatno štiti i upotrebom policije ako se za to ukaže potreba. (21.03.2020)
“Bolest ne bira” - narodna je izreka na Balkanu. To vrijedi i u aktualnom slučaju, pandemiji koronavirusa. Jer ni ona ne bira, pa jednako pogađa i bogate i siromašne i ljude različitih nacionalnosti. (08.04.2020)
Zbog slučajeva inficiranja medicinskog osoblja koronavirusom, čitavi odjeli pojedinih zdravstvenih ustanova su u izolaciji. Pokušava se nabaviti i potrebna medicinska oprema. (02.04.2020)
Pandemija koronavirusa posljednjih dana skreće pažnju na Mostar, gdje je prvi slučaj izazvao ozbiljan medicinski incident, izolaciju medicinskog osoblja i bolničkih odjela kao i istragu tužiteljstva. I blamažu. (20.03.2020)
Građani Hrvatske, BiH i Srbije pokazuju solidarnost jedni s drugima u korona-krizi i nakon potresa u Zagrebu. To je šansa koju bi trebali prepoznati i političari tih država, smatra Nenad Pejić. (28.03.2020)
</doc>
<doc docid='dw_53148494' lang='hrv' type='mono' source='https://www.dw.com/hr/hr/sierensova-kina-afrikanci-braća-i-žrtveni-jarci/a-53148494' term='COVID'>
I pored suzbijanja epidemije, Kina je još uvijek na rubu živaca i u strahu od drugog vala infekcije. Nakon što je potvrđena zaraza, više od 100 Afrikanaca u kineskoj industrijskoj metropoli Guangzhou na jugu zemlje, je dospjelo pod generalnu sumnju da širi zarazu – i to se odnosi na sve koji imaju tamnu boju kože. Afrikanci navode da im je uskraćen pristup hotelima i restoranima. Drugi govore o otpuštanjima i prisilnom slanju u državnu karantenu onih koji ne spadaju ni u jednu rizičnu grupu.
U glavnom gradu provincije Guangdong prema službenim podacima živi oko 4.500 Afrikanaca.Neslužbene procjene polaze od mnogo većeg broja. Veliki broj Afrikanaca čeka da im istekne viza a onda se skrivaju, jer se ne žele vratiti. Zbog prijateljskih odnosa sa zemljama Afrike, prema osobama koje ilegalno borave u Guangzhouu kineske vlasti se ne odnose tako strogo i ne proganjaju ih kao u ostalim dijelovima zemlje. Mnogi od njih rade u trgovinsko-izvoznoj branši.
Malo je „uvezenih" slučajeva zaraze
Frank Sieren
Zbog neprijavljenih Afrikanaca, mnogi Kinezi u gradu danas strahuju da je zapravo broj zaraženih mnogo veći. Ovaj argument se ne može tek tako odbaciti. Jer, samo se službeno prijavljeni Afrikanci mogu testirati. Međutim, to ne smije otvoriti vrata rasizmu i stvoriti raspoloženje u kojem nema mjesta za činjenice. Prema stanju oboljelih od ponedjeljka (13.04.2020.) kod 111 Afrikanaca je prijavljena zaraza Covidom-19. Samo 19 slučajeva su takozvani "uvezeni slučajevi", tj. oni koji su ušli u Kinu zaraženi. Na nacionalnoj razini 90 posto nedavno zabilježenih "uvezenih" slučajeva zaraze koronavirusom odnosi se na Kineze koji su se vratili kući, a ne na strance ili u konkretnom slučaju Afrikance. U Guangzhouu je ovaj omjer malo nepovoljniji ali trend je isti: velika većina nosilaca sada zabilježenih slučajeva zaraze su Kinezi. Međutim, gradska vlast ne može odvratiti mnoge stanovnike Guangzhoua od uvjerenja da su za novo širenje zaraze krivi Afrikanci.
To što sada američki State Department osuđuje događaje u Guangzhouu, kaže da je u pitanju "ksenofobija" i izjavljuje da su oni "tužan podsjetnik toga koliko je prozirno partnerstvo Narodne Republike Kine i Afrike" pomalo je čudno, ako se uzme u obzir strukturalni rasizam u SAD-u i činjenica da posebno siromašnija crnačka populacija u gradovima poput Chicaga umire od koronavirusa. Kineski ministar vanjskih poslova Wang Yi čvrsto se drži politike prijateljstva s Afrikom. Kinesko-afrički odnosi su, kako je rekao, "čvrsti kao kamen". Dodao je i da nema diskriminacije nad "afričkom braćom" kao i da Kina tretira "sve strance jednako".
Istodobno, nakon protesta Afričke unije (AU) Peking se ispričao zbog „pojedinačnih nesporazuma i nesrazmjernih akcija". Državni sekretar Chen Xiaodong ponovo je naglasio da će zabrinutosti afričkih diplomata biti "shvaćena vrlo ozbiljno" i da će vlasti "poboljšati" situaciju u Guangzhouu. To je ipak priznanje da odnosi s Afrikancima nisu bili takvi, kakvim se prikazuje. No u isto vrijeme to pokazuje koliko su Pekingu važni dobri odnosi i partnerstvo s afričkim zemljama. Da nije tako, Peking ne bi dao upute gradskoj vladi u Guangzhou da smanji napetosti: Afrikanci koji nisu zaraženi ili koji ne žive u blizini zaraženih sada su ostavljeni na miru, kao uostalom i svi ostali ljudi druge boje kože. S afričkim konzulatima uspostavljeni su izravni kanali komunikacije kako bi se novi problemi, prigovori i žalbe mogli brže rješavati.
Latentni rasizam Kineza
Demonstrativno prijateljstvo u doba korone - nigerijski ministar vanjskih poslova Geoffrey Onyeama i kineski veleposlanik u Nigeriji Zhou Pingjian
Međutim, latentni rasizam među stanovništvom mnogo je teže iskorijeniti. Ovdje bi bile potrebne državne kampanje ili medijski izvještaji upravljeni protiv ksenofobije. Međutim, KP Kine je rastrgana po tom pitanju. Kao i nekada u DDR-u, na rasizam se prije svega gleda kao na zapadni problem - u izvjesnom smislu kao na posljedicu imperijalističke kolonijalne vladavine, čija je žrtva –u najmanju ruku i Kina. Ali svi koji su ikada razgovarali s tamnoputim ljudima, koji već dugo žive u Kini, znaju da je svakodnevica drugačija. Mnogi Kinezi ne vole crnce. A problem je sve veći: jer što su bolji odnosi između Kine i afričkih zemalja, više Afrikanaca dolazi u Kinu. Ne samo zbog posla, nego i na školovanje. Gotovo 90.000 Afrikanaca trenutno studira u Kini, mnogi imaju stipendiju kineske vlade.
Kakvo je raspoloženje prema crnačkoj populaciji, moglo se najbolje vidjeti prije dvije godine na državnoj televiziji u novogodišnjem programu, koji tradicionalno ima najveću gledanost u Kini. Kreatori gala-programa su crnog glumca obukli u kostim majmuna, dok je Kineskinja licem premazanog crnom bojom glumila "Mamu Afriku". Zbog toga su pljuštale pritužbe iz afričkih zemalja. Pored toga, stalno se priča o ispadima kineskih radnika usmjerenim prema njihovim afričkim kolegama. A sada je porasla i netrpeljivost prema Afrikancima u Guangzhouu, jer se smatra da su donijeli infekciju iz Afrike u Kinu. Jedno je više nego jasno: Iako Afrika politički visoko kotira u Kini, ova zemlja kao i mnoge druge, ima problem s rasizmom. Država bi tu činjenicu morala priznati jasnije nego do sada i suzbiti je ispravnim informiranjem.
Frank Sieren je kolumnist DW-a i više od dvadeset godina živi u Pekingu.
</doc>
<doc docid='dw_53165582' lang='hrv' type='mono' source='https://www.dw.com/hr/hr/virolozi-u-potrazi-za-lijekom-i-cjepivom-eksperimenti-ohrabruju/a-53165582' term='COVID'>
DW. Političari na vlasti širom svijeta tvrdili su na početku pandemije da je novi koronavirus isto što i sezonska gripa. Što znamo o ovom virusu i koliko se razlikuje od sezonske gripe?
Florian Kramer: Prije svega, trebalo bi slušati znanstvenike, a ne političare. S molekularnog stanovišta, ovaj virus se potpuno razlikuje od sezonske gripe. Kad je objavljen genetski materijal virusa, svi u znanstvenoj zajednici su znali o čemu se radi. Najdrastičnija razlika je u tome što u populaciji apsolutno nema imuniteta,a nema ni lijekova ni cjepiva i zato se on širi vrlo lako. Situacija je samim tim daleko opasnija.
Smatra se da ovaj virus potiče s tržnice u Wuhanu. Zar nije bilo moguće spriječiti širenje virusa?
U Wuhanu su zabilježeni slučajevi zaraze koji nisu bili povezani s tom tržnicom. Ovdje se radi o virusu koji vjerojatno dolazi od šišmiša, ali ljudi mogu doći u kontakt s njima i u Europi. Mislim da je pogrešno reći da se sve to dogodilo zbog prehrambenih navika u Kini. Treba imati na umu da je pandemija svinjske gripe došla s farme svinja u Meksiku, a to je životinja koja dolazi u blizak kontakt s ljudima i na Zapadu.Dakle, još uvijek nije službeno dokazano da je koronavirus došao s te tržnice, to treba detaljno istražiti.
Virus nemoguće zaustaviti - cjepivo jedino dugotrajno rješenje
Genetski materijal ovog virusa nazvanog SARS-CoV-2 je čak 70 % isti kao SARS iz 2003. godine. Znanost je imala 17 godina na raspolaganju za razvijanje lijekova i cjepiva, ali nas je ova pandemija ipak iznenadila. Kako je to moguće?
Ova dva virusa jesu usko povezana, ali nije istina da se znanost nije bavila SARS-om. Poslije epidemije SARS-a iz 2003. i nakon epidemije MERS virusa s Bliskog Istoka, radilo se na pronalasku cjepiva i lijekova. Dosta smo naučili iz testiranja na životinjama. To je razlog što cjepivo možemo imati za jednu a ne deset godina. Međutim, nakon što je širenje oba virusa bilo pod kontrolom, više nije bilo financiranja i političke volje za nastavak istraživanja. Ovo je rijedak slučaj u povijesti gdje imamo dovoljno financijskih sredstava za razvoj cjepiva za određenu bolest.
Koliko je realno da ćemo uskoro imati cjepivo?
Vrlo je realistično, jer cjepivo nije u fazi istraživanja, nego u kliničkim ispitivanjima. Klinička ispitivanja su dugotrajna i imaju nekoliko faza, jer cjepivo mora biti sigurno prije nego što se cijepi veliki broj ljudi. S obzirom na to da se oko 40 kompanija bavi pronalaženjem, ne mislim da će razvoj cjepiva biti problem. Međutim, to je proces koji traje oko petnaestak godina, a sada ga moramo završiti za nekoliko mjeseci, što predstavlja izazov i zahtjeva strpljenje.
Restrikcije do sredine ili kraja maja
Broj zaraženih u svijetu i dalje raste. Je li moguće potpuno zaustaviti virus socijalnim distanciranjem i samoizolacijom?
Širenje virusa se više ne može u potpunosti zaustaviti i nije ga bilo moguće zaustaviti ni krajem veljače. Ipak, zalažemo se za ove mjere, jer moramo da poravnati epidemiološku krivulju o kojoj svi govore. Ako se virus nekontrolirano širi, dobiva se veliki broj teško oboljelih u kratkom roku koji preplavljuju zdravstveni sistem, a time bi i stopa smrtnosti bila veća. Sada se radi na tome da se ublaži šteta koju će virus nanijeti. Do tada je moguće da će se veliki postotak populacije zaraziti, a dalje širenje ćemo uspjeti zaustaviti kad cjepivo bude gotovo.
Samoizolacija je vrlo neugodna za mnoge. Koliko dugo mislite da ćemo morati živjeti ovako izolirani jedni od drugih?
Mislim da će se ova situacija nastaviti bar do sredine ili kraja svibnja i tada će možda biti moguće da se društvene aktivnosti do određene mjere vrate u normalu. Ali može se dogoditi da negdje ponovo izbije epidemija i onda se ponovo moramo vratiti na ovakav režim života. Moramo očekivati da će se valovi pandemije ponovo pojaviti i tijekom ljeta, jeseni i zime, stoga se moramo naviknuti na ovakvu situaciju sigurno do kraja 2020.
U Njemačkoj je započelo testiranje pacijenata koji su se oporavili od infekcije koronavirusa, kako bi utvrdili razvoj antitijela u organizmu i stvaranje imuniteta. Na koji način su ova antitijela sada korisna u liječenju?
Moj tim je također objavio studiju o tome ovdje u Americi. Rezultati istraživanja antitijela pacijenata koji su se oporavili su važni, jer time pokušavamo najprije  otkriti koliko je virus prisutan u populaciji. Zatim identificiramo one koji imaju jak imunitet, jer od njih možemo tražiti da doniraju krv. Iz njihove krvi se uzima plazma, koja se može koristiti za liječenje teških slučajeva, što je učinjeno u Kini, a vjerujem i u Italiji. Mi smo ovom metodom liječili i prvog pacijenta u našoj bolnici.Važno je napomenuti da oporavljeni pacijenti postaju imuni na ponovnu infekciju, što znači da mogu bez rizika po sebe i druge da se vrate na posao.
Nakon infekcije imunitet na određeno vrijeme
Dakle, već imate dokaz da pacijenti nakon infekcije postaju imuni na ovaj virus?
Vidimo da se pojavljuju snažna antitijela koja neutraliziraju virus, dakle imuni sistem ovih pacijenata reagira jako dobro. Međutim, ne postoje dugoročne studije koje bi utvrdile jesu li ti oporavljeni pacijenti sada zauvijek zaštićeni. Ali, znamo sa sigurnošću da ljudi postaju imuni jedno vrijeme i ne mogu se lako ponovo zaraziti ovim virusom. Čak i ako se dogodi da se ponovo zaraze, to će biti daleko blaži oblik bolesti. Dakle, može se reći kada se oporavite, da ste sigurni dulje vrijeme.
Koliko je izvjesno da u skorije vrijeme saznamo djeluje li ovaj tretman i na širu populaciju?
Trenutno nemamo takozvane kontrolne grupe, u kojima jedan dio pacijenata prima, a drugi ne prima ovu terapiju, zato ne možemo znati učinak za širu populaciju. Kineski znanstvenici su u Wuhanu liječili pet pacijenata antitijelima oporavljenih pacijenata i svi su se dobro oporavili nakon tretmana. Ovo nam zaista ulijeva dozu samopouzdanja.
Profesore Kramer, Vaš rad je inače posvećen pronalasku univerzalnog cjepiva protiv svih oblika sezonske gripe. Kako je ova pandemija utjecala na Vaš rad?
Od siječnja, kada je objavljena genetski kod ovog virusa, moj rad u laboratoriju je potpuno preusmjeren. Naše Sveučilište sada dozvoljava samo istraživanja koronavirusa.
Florian Krammer je profesor virologije na odjelu za mikrobiologiju medicinskog fakulteta Icahn School of Medicine u sklopu bolnice Mount Sinai u New Yorku. Njegov znanstveni rad je usredotočen na pronalaženje univerzalnog cjepiva za sezonsku gripu.
</doc>
<doc docid='dw_53150668' lang='hrv' type='mono' source='https://www.dw.com/hr/hr/ramazan-u-vrijeme-korone/a-53150668' term='COVID'>
Pandemija korone pravi je test za muslimane širom svijeta, jer su čak tri od ukupno pet stupova islamske vjere direktno pogođeni koronakrizom. Mnoge zemlje su ukinule slobodu okupljanja i zatvorile džamije za obvezujuću molitvu, a hadž, hodočašće u Meku trenutno nije moguće, jer je Saudijska Arabija po prvi put u povijesti zatvorila ovo sveto mjesto. Sada se u pitanje dovodi i Ramazan. Ovaj islamski sveti mjesec počinje u četvrtak 23. travnja. Tada muslimani smiju jesti i piti samo u večernjim i noćnim satima, nakon zalaza sunca. Tako je to, prema predaji, radio i poslanik Muhammed.
Međutim, s obzirom na brzo širenje koronavirusa, trenutno je "normalan" post gotovo nezamisliv, jer bi svakodnevno odricanje od hrane i pića moglo ići u prilog širenju COVID-19. Fizički stres može pogodovati razvoju bolesti. Ipak, islamski post se primjenjuje samo ukoliko nije ugroženo zdravlje osobe - bolesni i slabi ljudi, jednako kao i trudnice, oslobođeni su obveze posta. Ovaj izuzetak bi mogao postati pravilo 2020. godine.
Tradicionalni zajednički iftar u vremenu korone će biti drugačiji
Ramazan bez okupljanja
Tradicionalni zajednički iftar u vremenu korone vrlo je problematičan: uobičajeno je da se tada porodice i prijatelji sastaju na večeri i zajedno mole. Iftar tradicionalno počinje hurmama ili slatkišima, te čašom vode ili mlijeka. Zatim slijedi molitva i na kraju zajednički obrok. U vremenu „socijalnog distanciranja" takva su okupljanja naravno vrlo problematična.
Na javnom prekidu posta, odnosno iftaru, okupljaju se tisuće ljudi, a ponekad je cilj i prikupljanje novca za siromašne i ugrožene. Takvi javni skupovi su otkazani u brojnim islamskim zemljama: vlada u Egiptu zabranila je sva veća okupljanja, Iran također masovno ograničava vjerske navike.
Aiman Mazyek
U video poruci od četvrtka, 9. travnja 2020., duhovni vođa Irana Ali Khamenei rekao je svojim sugrađanima: "Ovog Ramazana morat ćemo se odreći javnih okupljanja. To se odnosi i na molitve i na okupljanja na iftarima."
"Ograničenje kontakta je građanska dužnost"
Muslimani u Njemačkoj također se pripremaju: utjecajno Središnje vijeće muslimana smatra da poštivanje ograničenja kontakta nije samo građanska dužnost: "Integritet ljudi je u potpunom skladu s našim vjerovanjima", rekao je predsjedavajući Vijeća Aiman ​​Mazyek.
Središnje vijeće muslimana u Njemačkoj se trenutno usaglašava i sa Kriznim kabinetom Savezne vlade o tome što je nužno za zdravlje onih koji će postiti.
Crkve, sinagoge i džamije po prvi put ostaju zatvorene, čak i na najvažnije vjerske blagdane. To je tužna premijera u doba pandemije. Ali za vjernike je to i šansa, smatra Christoph Strack. (09.04.2020)
Njemačka vrlo polagano ukida mjere koje vode prema stanju normale. Kancelarka Angela Merkel govori o "krhkom uspjehu" u borbi protiv koronavirusa. Zato većina mjera i ostaje na snazi. (15.04.2020)
Jednom pravoslavnom svećeniku u Srbiji prijeti opasnost oduzimanja svećeničkog reda. On se zalaže za prikladnu borbu protiv koronavirusa. Komentar Miodraga Šorića, koji je od djetinjstva angažiran u pravoslavnoj crkvi. (08.04.2020)
Za Ramazan vrijedi isto što se odnosilo i na kršćanske crkve za vrijeme uskršnjih praznika 2020. godine: ove godine ništa nije kao što je bilo. A suprotno desničarskim teorijama zavjere na društvenim medijima, u Njemačkoj za muslimane neme nikakvih izuzetaka.
Brojni političari iz AfD-a na Facebooku širili su tezu da će savezna vlada zadržati mjeru ograničenja kontakta samo nekoliko dana nakon Uskrsa, da bi ih olabavila za vrijeme Ramazana. Također su više puta tvrdili da će biti dozvoljena okupljanja u džamijama dok su kršćanske mise zabranjene. Činjenica je, međutim, da se bogosluženja, bez obzira na koju religiju se odnose, trenutno ne odvijaju. Kada je u berlinskoj džamiji ipak održan jedan skup u sklopu molitve petkom, odnosno džume, došla je policija i prekinula i molitvu i skup.
2020. godina bez Ramazana?
Koronakriza bi mogla imati egzistencijalne posljedice za mnoge muslimanske zajednice, jer su donacije za vrijeme mjeseca ramazana važan izvor prihoda islamskih zajednica. Središnje vijeće strahuje da će nedostatak tih donacija utjecati na to da se mnoge zajednice u potpunosti zatvore, pa čak i nakon pandemije.
Ovako inače izgleda Iftar - zajedno
Još uvijek nije jasno hoće li se post uopće održati ove godine. Brojne različite struje u Islamu odlučuju nezavisno jedni od drugih. No ima i sličnosti. U šiitskom Iranu Vlada najavljuje da će slijediti savjete ljekara, jednako kao što su i teolozi sa sveučilišta Al-Azhar u Egiptu, koji važe za vrhovni autoritet sunita,  najavili da će svoju odluku donijeti u skladu sa savjetima Svjetske zdravstvene organizacije (WHO).
Moguće je dakle da će muslimani širom svijeta podijeliti sudbinu milijuna ljubitelja sporta širom svijeta: 2020. će se svi važni događaji morati odgoditi.
Crkve, sinagoge i džamije po prvi put ostaju zatvorene, čak i na najvažnije vjerske blagdane. To je tužna premijera u doba pandemije. Ali za vjernike je to i šansa, smatra Christoph Strack. (09.04.2020)
Njemačka vrlo polagano ukida mjere koje vode prema stanju normale. Kancelarka Angela Merkel govori o "krhkom uspjehu" u borbi protiv koronavirusa. Zato većina mjera i ostaje na snazi. (15.04.2020)
Jednom pravoslavnom svećeniku u Srbiji prijeti opasnost oduzimanja svećeničkog reda. On se zalaže za prikladnu borbu protiv koronavirusa. Komentar Miodraga Šorića, koji je od djetinjstva angažiran u pravoslavnoj crkvi. (08.04.2020)
Crkve, sinagoge i džamije po prvi put ostaju zatvorene, čak i na najvažnije vjerske blagdane. To je tužna premijera u doba pandemije. Ali za vjernike je to i šansa, smatra Christoph Strack. (09.04.2020)
Njemačka vrlo polagano ukida mjere koje vode prema stanju normale. Kancelarka Angela Merkel govori o "krhkom uspjehu" u borbi protiv koronavirusa. Zato većina mjera i ostaje na snazi. (15.04.2020)
Jednom pravoslavnom svećeniku u Srbiji prijeti opasnost oduzimanja svećeničkog reda. On se zalaže za prikladnu borbu protiv koronavirusa. Komentar Miodraga Šorića, koji je od djetinjstva angažiran u pravoslavnoj crkvi. (08.04.2020)
</doc>
<doc docid='dw_53134651' lang='hrv' type='mono' source='https://www.dw.com/hr/hr/pandemija-koronavirusa-je-povezana-s-uništenjem-ekoloških-sustava/a-53134651' term='COVID'>
Kada se novi koronavirus krajem 2019. godine pojavio u kineskoj metropoli Wuhanu, nije dugo trebalo da se pojave teorije zavjera: virus je razvijen u laboratoriju koja se nalazi u blizini, glasila je jedna od teorija. Konsenzus naučnika kada je riječ o ovoj teoriji naprotiv glasi: u slučaju virusa SARS-CoV-2 riječ je o zoonozi, dakle bolesti koja se prenosi sa životinja na ljude.Najvjerojatnije virus potiče od šišmiša, koji je onda zarazio drugog sisavca prije nego što je prešao na ljude.
Iako SARS-CoV-2 sasvim sigurno nije nastao u laboratoriju, čovjek u ovoj pandemiji definitivno igra ulogu. Intervencije u prirodna staništa, smanjenje biološke raznolikosti i ometanja ekološkog sustava  čine mnogo vjerojatnijim početak širenja ovakvih zaraza. To potvrđuje sveobuhvatna nova znanstvena studija iz Australije i SAD-a.
Tako je jako porastao broj novih zaraznih bolesti. Od osamdesetih godina se njihov broj svakih deset godina više nego utrostručio. Više od dvije trećine ovih bolesti potječu od životinja. Oko 70 posto od toga  od divljih životinja. Brojne među njima nama poznate zarazne bolesti – ebola, HIV, svinjska i ptičja gripa – su zoonoze.
SARS-CoV-2 i bolest COVID-19 izazvana njime su nam pokazali još nešto drugo: zbog jako umrežene svjetske populacije ovakve moderne bolesti mogu brzo prerasti u pandemiju.
Mnogi su bili šokirani kojom brzinom je COVID-19 proširen širom svijeta. Pritom znanstvenici već odavno upozoravaju na mogućnost izbijanja jedna takve pandemije.
Uništavanjem ekološkog sustava stvorili smo preduvjete za to da virusi sa životinja prelaze na ljudsku populaciju, kaže Joachim Spangenberg, ekolog i zamjenik predsjednika Sustainable Europe Research instituta. "Mi stvaramo tu situaciju, ne životinje", kaže Spangenberg za DW.
Krčenje šuma i intervencije na staništima
Krčenje prašume u Brazilu i šuma u alberti (na naslovnoj slici)
Ljudi prodiru sve dalje u područja u kojima žive divlje životinje, krče šume kako bi uzgajali stoku, idu u lov i pokušavaju stvoriti nove resurse. Time su sve više izloženi uzročnicima bolesti koji ova mjesta – i tijela životinja u kojima obitavaju – obično nikada ne napuštaju.
"Sve više se približavamo divljim životinjama i to nas dovodi u kontakt s tim virusima", kaže Yan Xiang, profesor virologije na Znanstvenom medicinskom centru Sveučilišta u Texasu.
"Porastom gustoće naseljenosti stanovništva i sve većom intervencijom u prirodna staništa, ne samo od strane ljudi, već i od strane naših domaćih životinja povećavamo rizik infekcije", kaže David Hayman, koji na Sveučilištu Massey na Novom Zelandu istražuje zarazne bolesti i putove njihovog prenošenja. No uništavanjem ekološkog sustava povećava se ne samo vjerojatnost njihovog prenošenja. To ima i učinak i na to koliko virusa postoji u divljini i kako se ponašaju.
U prošlom stoljeću uništeno je oko polovine tropskih šuma u kojima obitava oko dvije trećine svih živih bića na svijetu. Ovaj ozbiljan gubitak životnog prostora ima učinak na cjelokupan ekološki sustav i na, kako kaže Hayman, dijelove koje rado zaboravljamo a to su virusi i zaraze.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3aXna
Tako su znanstvenici primijetili da ako nestanu životinje na vrhu lanca ishrane, životinje s dna lanca, poput štakora i miševa, koji u sebi nose više uzročnika bolesti, u neki slučajevima imaju tendenciju zauzeti ovaj prostor. "Nije riječ samo o tome koliko vrsta postoji u ekološkom sustavu", kaže Alice Latinne iz organizacije za zaštitu prirode Wildlife Conservation Society. "Također nije riječ o tome koje vrste su u pitanju", kaže ona.
"Svaka vrsta igra drugu ulogu u ekološkom sustavu i ponekad ako se samo jedna vrsta zamijeni drugom to može imati enorman učinak na rizik od razvijanja bolesti", kaže ona za DW.
Promjena životnog prostora može također prisiliti divlje životinje i njihove patogene da se presele na drugo mjesto – i u područja koja naseljavaju ljudi. Latinne se poziva primjerice na virus nipah, koji se pojavio kasnih devedesetih na Maleziji. Tada je krčenje šume dovelo do toga da su letipsi napustili svoj životni prostor u šumi i nastanili se u stablima manga na svinjskim farmama. Šišmiši često u sebi nose uzročnike bolesti koji njima samima ne nanose štetu. No u ovom slučaju su svojim izmetom i pljuvačkom zarazili svinje, a nakon toga i farmere.
Postoje dokazi za to da je uništavanje ekološkog sustava povezano s povećanim rizikom prijenosa novih bolesti. To je razlog zbog kojeg, kako kaže Spangenberg, stručnjaci govore o važnosti koncepta "One Health", ideji po kojoj je sve međusobno povezano – zdravlje životinja, ekološki sustav i ljudi. Ako jedno od toga ispadne iz ravnoteže onda to slijede i drugi.
Trgovina divljim životinjama
Virus skače sa životinje na čovjeka
Tzv. "wet markets" gdje se prodaju žive ili kratko prije toga zaklane životinje, su još jedan inkubator zaraznih bolesti. Znanstvenici vjeruju da se SARS-CoV-2 s najvećom vjerojatnošću pojavio na jednoj takvoj tržnici u kineskom Wuhanu.
Zbijanje bolesnih životinja u kaveze je u mnogo čemu "perfektno okruženje" za širenje novih patogena, kaže Spangenberg i ono je odličan put da se bolest prenese s jedne vrste na drugu. Zbog toga, kako kažu brojni znanstvenici, a među njima i Spangenberg, svijet treba u najmanju ruku stroge propise kojima bi se regulirale tržnice na kojima se prodaju žive životinje.
Ovo je ujedno i poruka Elizabeth Maruma Mrema koja zahtijeva zabranu postojanja tržnica divljih životinja na cijelom svijetu. Mrema je rukovoditeljica Tajništva Konvencije za bioraznolikost UN-a i naglašava također da su milijuni, posebice u gospodarski slabijim područjima, ovisni o namirnicama i prihodima koje ostvaruju na takvim tržištima.
Zbog toga je, kaže Hayman, teško pronaći rješenje kojim bi se spriječilo širenje bolesti. Eksploatacija životinja je dio toga, kaže on, ali i: "Siromaštvo, pristup poslu, način na koji se odnosi prema ljudima u takvim područjima, to kako se ljudi odnose prema živežnim namirnicama", također doprinose okolnostima koje dovode do efekta prijenosa patogena.
"Čak i na ekonomskoj razini ćemo biti prisiljeni na to da nešto promijenimo jer su troškovi izbijanja bolesti i njihov prijenos preko divljih životinja znatno veći nego ekonomska korist nastala eksploatacijom prirode", kaže Latinne.
"Mi smo dio prirode – dio smo ekološkog sustava u kojem je naše zdravlje povezano sa zdravljem divljih životinja, zdravlje stoke sa zdravljem prirode", kaže Latinne. "Moramo pronaći bolji put kako bi sigurnije živjeli skupa", zaključuje Latinne.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3aXna
</doc>
<doc docid='dw_53132379' lang='hrv' type='mono' source='https://www.dw.com/hr/hr/sporno-oslanjanje-na-certifikate-imuniteta/a-53132379' term='COVID'>
Zemlje širom svijeta pronalaze načina kako svoja društva pripremiti i vratiti u svakodnevicu. Zemlje poput Danske i Austrije polagano ublažavaju mjere borbe protiv širenja koronavirusa, sada je to najavila i Njemačka.. Čak i teško pogođene zemlje poput Italije i Španjolske razmišljaju o što skorijem povratak u svakodnevicu. Prije svega onu radnu. Jer već je sad izgledno da će pandemija ostaviti dalekosežne posljedice po gospodarstva, a što dulje restriktivne mjere traju, to će posljedice biti dublje.
Znak za "nesigurna društva"
Koliko antitijela je potrebno?
Jedan od mehanizama kojima vlade pokušavaju što više građana vratiti u gospodarske tokove je izdavanje tzv. certifikata imuniteta za osobe koje su preboljele koronavirus i koje sadrže dovoljan broj antitijela. Certifikat bi onima koji su ozdravili omogućio povratak na posao. Ova metoda je posebno popularna u Italiji i to u kriznim žarištima na sjeveru zemlje kao i s druge strane Atlantika, u središtu zaraze New Yorku.
No ovi planovi su sporni kako s medicinskog tako i s etičkog stanovišta. Stručnjaci upozoravaju kako su certifikati imuniteta samo alibi političarima koji žele stanje što prije vratiti u normalu.
Martin Schnell, profesor za socijalnu filozofiju i etiku zdravstvenog sustava sa Sveučilišta Witten/Herdecke kaže kako su preuranjeni pozivi za ukidanjem mjera znak za "nesigurna društva" koje se po cijenu sigurnosti hvataju za predvidive planove. "Politički čelnici trebaju jednostavni scenarij za izlazak iz krize", kaže Schnell. Da prerano odustajanje od mjera može imati dalekosežnije posljedice pokazuje i primjer Kine gdje je nakon povratka na normalni režim, uslijedio drugi val zaraze.
S druge strane certifikati imuniteta bi u manjim sredinama, gdje svatko poznaje svakoga, mogli dovesti do podjela  u one "zdrave" i one koji su još uvijek ranjivi.
Nesigurni podaci
Drugi val zaraze - kolodvor u Wuhanu
S druge strane certifikati su nesigurni i zbog toga što znanost jednostavno još ne poznaje dovoljno virus COVID-19. Postoje informacije o pacijentima koji su se ponovno zarazili koronavirusom nakon što su već jednom preboljeli ovu zarazu.
Nadalje, istraživanja u Kini i Italiji su pokazale različitu razinu antitijela kod oporavljenih pacijenata: neki su stvorili vrlo mali broj antitijela kod drugih je pak ovaj broj bio mnogo viši. I vrijeme inkubacije je vrlo različito. Zato su, prema mišljenju mnogih znanstvenika, certifikati imuniteta vrlo nepouzdani mehanizam za provođenje strategija izlaska iz sadašnje situacije.
Daljnji problem predstavlja količina znanstvenih radova koji pristižu u relevantne medicinske časopise jer jednostavno nema dovoljno virologa koji bi verificirali zaključke ovih studija. Tako da će potrajati dok medicinski časopisi ne počnu objavljivati studije na koje će se znanstvenici u ostatku svijete u borbi protiv koronavirusa moći u punoj mjeri i osloniti.
</doc>
<doc docid='dw_53122135' lang='hrv' type='mono' source='https://www.dw.com/hr/hr/turska-oslobađa-tisuće-zatvorenika-ali-ne-i-političke/a-53122135' term='COVID'>
Nacrt je usvajanjem od strane zastupnika "postao zakon", navodi se u službenoj Twitter poruci parlamenta u Ankari. Iz prepunih turskih zatvora bi stoga moglo bi biti pušteno do 90.000 zatvorenika.
Zakon, između ostalog, predviđa da se služenje zatvorske kazne rizičnih grupa preinači u kućni pritvor. No to se ne odnosi na zatvorenike koji su osuđeni zbog terorističkih napada, ubojstava s predumišljajem, nasilja nad ženama, seksualnih zločina i krivičnih djela povezanih s drogom.
Usvojeni zakon naišao je na oštre kritike, zato što su zatvorenici optuženi za terorizam, među kojima su i vladini kritičari te novinari, izuzeti od pravila da se puste u kućni pritvor. Inicijativu koju je pokrenula islamsko-konzervativna vladina stranka AKP podržao je ultranacionalistički MHP. Prema državnoj novinskoj agenciji Anadolu, 279 zastupnika glasalo je za, a 51 protiv.
Izuzetak: politički zatvorenici
Iz organizacija za ljudska prava Amnesty International upućene su kritike zbog toga što nije prihvaćen nijedan prijedlog za promjenu zakona koji je predložila opozicija. Aktivistica Amnesty Internationala Milena Buyum napisala je na Twitteru da su brojni zatvorenici izloženi povećanom riziku od zaraze koronavirusom i zahtijevala: "Turska vlada mora postupiti ispravno i osloboditi zatvorenike koji su samo slobodno iznosili svoje mišljenje."
Turski ministar pravosuđa Abdulhamit Gül rekao je da je 17 zatvorenika u pritvorima otvorenog tipa zaraženo koronavirusom te da su trojica umrla. 14 zaraženih osoba, kako je još rekao, liječeno je u bolnicama, a u zatvorima do sada nije zabilježen nijedan slučaj da je netko pozitivno testiran.
Udruženje pisaca PEN zahtijevalo je da se oslobode zatvoreni novinari i aktivisti za ljudska prava, s obzirom na nehigijenske uslove u brojnim turskim zatvorima. Mnogi od njih nalaze se u zatvorima samo zato što su "prakticirali svoja ljudska prava", izjavio je predstavnik Amnestyja Andrew Gardner. U političke zatvorenike u Turskoj ubrajaju se i poznati mecena umjetnika i medija Osman Kavala, kao i kurdski političar Selahattin Demirtas.
U Turskoj je trenutno više od 61.000 ljudi zaraženo koronavirusom, a oko 1.300 osoba je do sada umrlo od posljedice infekcije virusom COVID-19. Zbog pandemije su u ovoj zemlji uvedena stroga ograničenja izlaska.
sam/djo (afp, dpa)
</doc>
<doc docid='dw_53106762' lang='hrv' type='mono' source='https://www.dw.com/hr/hr/korona-i-sport-dva-metra-razmaka-nisu-dovoljna/a-53106762' term='COVID'>
Prema dosadašnjim informacijama, virus SARS-CoV-2 pada na zemlju, nakon što ga zaražena osoba izdahne. Na temelju ove spoznaje zasniva se preporuka o sigurnosnom odstojanju od jedan i po do dva metra od drugih ljudi kako bi se izbjegla infekcija kapljičnim putem. Ali što se događa kada se bavite sportom, odnosno kada se brzo krećete ili trčite?  Trenutno je to tema o kojoj se podosta raspravlja. Za razliku od drugih zemalja, u kojima su mjere znatno restriktivnije, pojedinačni sport je u Njemačkoj i dalje dozvoljen kao dio zdravstvene prevencije. Maksimalno dva sportaša mogu trenirati zajedno, ali moraju držati određeno rastojanje – i upravo tog aspekta se uhvatilo jedno istraživanje Sveučilišta u Leuvenu (Belgija) i Eindhovenu (Holandija).  Grupa zanstvenika na čelu s Bertom Blockenom, profesorom građevinske fizike i aerodinamike na oba sveučilišta, ispitala je kako sportaši mogu biti izloženi virusu COVID-19 kada se kreću ili treniraju u blizini drugih sportaša.  Istraživači su promatrali izbacivanje kapljičnih čestica iz usta i nosa tijekom različitih pokreta u različitim brzinama (hodanje i trčanje). Pritom su mijenjali i njihov položaj. Najprije su se kretali jedan pored drugog, zatim dijagonalno i na kraju jedan iza drugog. Takvi se modeli obično koriste za analizu i poboljšanje atletskih dosega.  20 metara udaljenosti pri većim brzinama
Bert Blocken
"Ako trčite ili vozite bicikl i pri tome izdišete zrak , izbacujete kapljice veličine mikrometra", objašnjava Blocken za DW. U njegovoj su studiji te nevidljive kapljice postale vidljive uz pomoć posebne svjetlosti. "Pustili smo dvoje ljudi da hodaju ili da trče zajedno kako bismo vidjeli koliko ih te kapljice dosežu. Ako se previše približite drugoj osobi, te kapljice vam padaju na lice." To znači da je tako moguće prenošenje virusa pod uvjetom da je ta osoba inficirana.  Blocken i njegove kolege stoga dolaze do zaključka da pravilo od 1,5 metra u sportu nije dovoljno za zaštitu od virusa COVID-19. Umjesto toga, preporučuju udaljenost od najmanje četiri do pet metara kada hodate u istom smjeru, deset metara kada polako trčite i polako vozite bicikl i barem 20 metara kada se vozite ili trčite brzo.  Prema studiji, najmanje je opasno ako se sportaši kreću jedan pored drugog istim tempom, jer njihov oblak kapljičnih čestica pada  iza njih. Čak i ako se dvije osobe kreću dijagonalno, rizik da osoba koja se nalazi iza, udahne čestice koje je izdahnula osoba koja je ispred, je manji. Rizik od zaraze je najveći kada se osoba, koja je iza, nalazi u zračnom oblaku osobe koja je ispred. Profesor Blocken zato preporučuje, prije nego što preteknete jednu osobu, da se dobro odmaknete od nje, kako ne biste upali u njezin kapljični oblak.  Kada se sam vozi biciklom u Belgiji, ovaj znanstvenik promatra ljude kako primjenjuju drugu taktiku. Mnogi zadržavaju dah kad prođu pored nekoga, jer se plaše virusa. „Možda oni malo pretjeruju", kaže Blocken, „ali to je otprilike kao kad ne želite piti iz čaše iz koje je pila zaražena osoba. Tako isto ne želite udisati kapljice koje druga osoba širi".  Ne baš mudra odluka Francuske
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3aXna
Blockenova namjera nije bila da svojim istraživanjem ograniči ljude da se bave sportom na otvorenom već naprotiv, da omogući sportašima da to rade uz određeni stupanj sigurnosti. U Belgiji se prethodno vodila žestoka rasprava o tome koliko se daleko biciklisti smiju voziti od svog mjesta prebivališta. Blocken i mnogi drugi su iznosili argumente koji su protiv bilo kakvih ograničenja. To je bio stav, u koji se konačno uvjerila i belgijska vlada. "Sve dok se ne krećete u blizini druge osobe, nema rizika", kaže Blocken.  Belgijanac kritizira odluku koja važi u Francuskoj a po kojoj je građanima dozvoljeno da se kreću na otvorenom u radijusu od jedan kilometar od mjesta stanovanja i maksimalno sat vremena dnevno. "Ta odluka nije bila pretjerano mudra, jer to znači da svi ljudi u gradovima smiju trenirati na verlo malom i skučenom području i da su vrlo blizu jedni drugima. To je upravo suprotno onome što biste trebali učiniti – trebali biste ih pustiti da idu van – najbolje izvan grada, tako da mogu zadržati rastojanje i ne susretati  se s previše drugih ljudi."  Sam Blocken puno vozi bicikl, ali trenutno izbjegava biciklističke staze. Radije se vozi po cestama, na kojima, zbog ograničenja kretanja, nema mnogo automobila. "Nikad u životu se nisam vozio biciklom tako neometano i smireno kao ovih tjedana i mjeseci", kaže on.  Nogomet: oblaci s tisućama mikrokapljica
Dva metra je premalo
Kada je riječ o utakmicama Bundeslige i drugih sportova u kojima postoji izravan kontakt igrača, profesor Blocken ne vidi način kako bi se oni mogli zaštititi, ukoliko bi se donijela odluka da se utakmice ponovo igraju. "Ono što je sigurno je da ljudi koji se fizički naprežu, ispuštaju oblake s tisućama mikrokapljica", kaže Blocken. "Čak i kada bi nogometaši bili udaljeni 1,5 metar jedan od drugog, kapljične čestice iz usta protivnika i suigrača bi, padale po njihovom licu i tijelu i upadale u njihove disajne putove. A to je upravo ono što se željelo izbjeći ovim razmakom."   Blocken stoga smatra da će dozvola za nastavak nogometnih natjecanja biti vrlo teška i komplicirana odluka i zbog toga što bi neko mogao pomislili: ako se ponovo igraju utakmice, onda ne važi pravilo od 1,5 metra udaljenosti.„Ako u narednim tjednima i mjesecima želite dosljedno primjenjivati pravilo od 1,5 metra, to nažalost znači da mnoge sportske događaje neće moći održati."
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3aXna
</doc>
<doc docid='dw_53081153' lang='hrv' type='mono' source='https://www.dw.com/hr/hr/tko-su-stručnjaci-za-koronavirus-sa-sveučilišta-johns-hopkins/a-53081153' term='COVID'>
Harvard, Yale, Jones Hopkins? Prve dvije institucije su svjetski poznate i važe kao najpoznatija elitna sveučilišta u SAD-u. No, u vremenima korone, stručnjaci sveučilišta Johns Hopkins (JHU) u Baltimoru u saveznoj državi Maryland, u prvim su redovima kada treba informirati javnost i proučiti virus. Službene brojke iz kojih se vidi koliko ljudi je u nekoj zemlji umrlo od koronavirusa, ili kojima se mjeri koliko brzo se virus širi, najbrže dolaze sa Sveučilišta Johns Hopkins.
Na interaktivnoj karti koju je sačinio Centar za sistemske znanosti i inženjerstvo renomiranog sveučilišta u Marylandu, točno se može pratiti koliko ima slučajeva zaraza koronavirusom. Tako je njemačka javnost u ponedjeljak saznala da je Njemačka prešla prag od 100.000 zaraza.
Onaj tko na karti zumira SAD, se može informirati čak o stanju u pojedinim okruzima. Tako je u srijedu pisalo da je u Outagamie okrugu u Wisconsinu bilo 25 potvrđenih slučajeva koronavirusa, uključujući i jedan smrtan slučaj.Makro-pregled pokazuje da SAD sada imaju najviše slučajeva korone, više od zemalja kao što su Španjolska, Italija ili Njemačka.
Korisne informacije
Mjerači pandemije
Kako bi stvorili tako detaljan pregled, znanstvenici JHU-a prikupljaju podatke od Svjetske zdravstvene organizacije (SZO), regionalnih i državnih ministarstava zdravlja i iz lokalnih medijskih izvještaja. JHU je svoju interaktivnu kartu prvi put predstavio 22. siječnja.
Kako je priopćeno, internetska stranica je načinjena kako bi se „istraživačima, državnim institucijama i javnosti stavio na raspolaganje alat pomoću kojeg se zaraza može pratiti u realnom vremenu", kaže Lauren Gardner iz JHU-a na svom blogu.
Drugi znanstvenici JHU-a naveliko rade na stjecanju novih saznanja o virusu. Peter Thielen i Thomas Mehoke, molekularni biolozi, pokušavaju dešifrirati genom SARS-CoV-2. Tako možemo doći do dragocjenih informacija. „Na osnovu genoma koje mi vidimo (ovdje u Marylandu) možemo zaključiti koliko je otprilike bilo pozitivnih slučajeva u ovoj saveznoj državi", kaže Mehoki u intervjuu za internetsku stranicu JHU-a." „Tako možemo bolje razumjeti veličinu problema. I to je posebno važno, jer u nekim mjestima se vrši samo ograničen broj testova".
Prvoklasna terapija i istraživanja
Medicinari JHU-a sada testiraju jednu novu metodu terapije protiv ovog virusa. Formirali su mrežu bolnica u čitavoj zemlji u kojima se proučava krvna plazma pacijenata koji su ozdravili. Nadaju se da bi se infuzijom plazme osoba koje su preživjele „mogli izliječiti teško oboljeli COVID-19 pacijenti i da bi se njome mogao ojačati imunološki sustav medicinskog osoblja", priopćilo je sveučilište.
Onaj tko se od virusa liječi u bolnici tog sveučilišta, ima sreće. Ta bolnica je jedna od najboljih u SAD-u. Na rang-listi najboljih bolnica u SAD koju sastavlja „U.S. News&World Report" se u sezoni 2019/20 nalazila na trećem mjestu, kao i u protekle tri godine. A gerijatrijski odjel je na aktualnoj listi čak na prvom mjestu i važi kao najbolji specijalistički odjel svoje vrste u SAD.
JHU ima sjajne rezultate i kada je riječ o istraživanju zdravlja. Proteklih godina, master-studije na odsjeku za javno zdravlje na tom sveučilištu su na listi „U.S. News&World report" stalno važile kao najbolje. S tog sveučilišta potiče za sada 18 dobitnika Nobelove nagrade za medicinu – posljednji put su tu nagradu dobila dva tamošnja istraživača 2019. godine.
Stoga nije nikakvo čudo što su istraživači i stručnjaci JHU u prvim borbenim redovima u borbi protiv koronavirusa.
</doc>
<doc docid='dw_53088288' lang='hrv' type='mono' source='https://www.dw.com/hr/hr/fizičku-distancu-držimo-ali-kao-društvo-smo-bliži-jedni-drugima/a-53088288' term='COVID'>
Mirta Kovačević iz Volonterskog centra u Osijeku dva puta dnevno obiđe svoj kvart kako bi podsjetila sugrađane na važnost održavanja socijalne distance ispred trgovina, ljekarni, u parkovima ili na ulici. "Reakcije sugrađana su većinom pozitivne, ali ima i onih, uglavnom starijih, koji se znaju požaliti da su im mjere prestroge, da im to teško pada, da se ne trebam brinuti za njih već za sebe... Uglavnom, vole ispričati svoju priču i na njima se vidi da im usamljenost teško pada... Ali uvijek ih nastojim saslušati i uvjeriti argumentom da brigom o sebi zapravo brinu i o drugima", kaže Mirta.
Ona se pridružila i inicijativi koja se pojavila na društvenim mrežama kako bi pomogla starijim sugrađanima u nabavci hrane i lijekova. „Pri tome razmjenimo nekoliko sličica iz naših života, bolje se upoznamo, pa nas tako i ova kriza nekako povezuje, bez obzira što uvijek držimo propisanu udaljenost i pridržavamo se svih mjera opreza“, kaže osječka volonterka. Ona je u svom kvartu tek nekoliko godina i kaže da ju je ova situacija povezala sa njenim susjedima, pogotovo onim starijima, te da fizička distanca doista ne mora značati i socijalnu distancu.
Iskustvo s kriznim situacijama
U teškim situacijama, kada je cijelo društvo u nevolji, izgleda da se u ljudima ipak pokrene ono najbolje. Volonterski centar Osijek ima iskustava s takvim situacijama. 2014. godine, kad su poplave poharale Posavinu, oni su bili među prvima koji su reagirali. Kada je 2015. godine val od skoro milijun migranta prošao kroz Hrvatsku, na vrata Volonterskog centra prijavilo se više od 200 ljudi samo iz Osijeka nudeći svoju pomoć.
Mirta Kovačević
Isto iskustvo se ponavalja i ovih dana, kaže Lejla Šehić Relić, izvršna direktorica Volonterskog centra Osijek i predsjednica Izvršnog odbora Hrvatskog centra za razvoj volonterstva.
Volonterski centar je organizacija koja posvećena razvoju volonterstva i civilnog društva. Osijek je jedan od četiri regonalna centra (sa Zagrebom, Rijekom i Splitom), tu je još i 30-tak lokalnih centara, što zajedno čini Hrvatski centar za razvoj volonterstva kojim se koordinira iz Osijeka. Usmjereni su na građanski odgoj i obrazovanje, a dosta rade i s ljudima koji su u riziku od socijalne isključenosti.
Pomoć kroz distancu
Baš tu se pokazuje apsurdnost sadašnje krize s Covidom-19. "Dosta teško nam se bilo snaći u novoj situaciji u kojoj smo se sučili s nečim što je u potpunosti suprotno od onoga što smo stalno zagovarali, a to je stalni kontakt s ljudima i realna, a ne virtualna društvena mreža. Tako da su za nas okolnosti bile nove i trebalo se snaći", kaže Lejla Šehić Relić.
Lejla Šehić Relić
Hrvatska se tradicionalno oslanja na Crveni Križ jer je to dobro ustrojena i opremljena organizacija koja u ovakvim uvjetima može osigurati da se volontiranje odvija na siguran način, pa je Volonterski centar priskočio u pomoć. "Samo u Osijeku se prijavilo nekoliko stotina volontera. Paralelno su se stvarale i neformalne grupe koje su dobodošle, a i to pokazuje da ljudi žele pomoći. No tu dolazi do vrlo bitnog pitanja sigurnosti. Tu je Volonterski centar pokušao biti „pri ruci" , pa smo odmah izdali preporuke za sigurno uspostavljane volonterskih programa", kaže izvršna direktorica Volonterskog centra Osijek.
Hrvatska se uspješno opire eksponencijalnom rastu broja oboljelih od bolesti COVID-19. Epidemiolozi to pripisuju ranom uvođenju rigoroznih mjera koje će, prema najavama, trajati još najmanje dva mjeseca. (30.03.2020)
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Pandemija koronavirusa potpuno nam je promijenila svakodnevicu. Na snazi su stroge mjere izolacije, škole i vrtići su zatvoreni a turizam i privreda pred kolapsom. (31.03.2020)
Volonterski centar je još od poplava 2014. u sustavu civilne zaštite, pa su se i sada priključili i preuzeli na sebe da svaki član u svojem susjedstvu bude aktivan na prevenciji. „To radimo u svoje slobodno vrijeme i na način da građane tretiramo kao odrasle, odgovorne osobe, s njima razgovaramo, provjeravamo ima li nekih potreba i skrenemo pažnju ukoliko primjetimo da nešto nije u skladu s protuepidemijskim mjerama", kaže Lejla Šehić Relić.
Aktivisti pritom paze da pružaju pomoć ljudima koje poznaju i koji poznaju njih, kako bi se izbjegle prevare, jer uvijek postoje ljudi koji žele iskoristiti situaciju i ranjivost nekih skupina. Pandemija nije jedina opasnost a volonteri su svjesni da postoji i sorta ljudi koja sada „lovi u mutnom“.
Građanski odgoj
„Bit modernog koncepta civilne zaštite je okupiti što veći veći broj građana koji će biti suradnici. Da građani sami taj proces osjećaju svojim 'vlasništvom'. To je najbolja mjera prevencije“, objašnjava Šehić Relić. Ona smatra da bi trebalo iskoristiti ovu situaciju i bolje pozicionirati sustav kriznog volontiranja unutar sustava civilne zaštite. „Sada se vidi koliko je građansko obrazovanje i u konačnici obrazovanje o zdravlju vrlo važno. Ljudi bi svakako bolje razumjeli koja je njihova uloga u ovakovoj situaciji i zašto je to važno da nam je školski sustav bolje prilagođen“, kaže Šehić Relić.
Pritom je svima u Volonterskom centru jasno da, paralano s borbom koju vode na terenu, sada predstoji i bitka za opstanak civilnog društva. Jer po svoj će prilici taj segment biti prvi na udaru štednje i rezanja troškova koji će biti neminovni kada kriza prođe. Tu se onda otvara i pitanje što će biti sa najranjivijma? U svakoj krizi naime prvo nastradaju najranjivije skupine, a oni koji prvi njima priskaču u pomoć su sustavi koji su najmanji a time i najagilniji, najbliži i najosjetljiviji na tuđu patnju – ljudi iz susjedstva koji čine civilno društvo.
Aktivisti Volonterskog centra Osijek
Pomoć učenicima
Volonterski centar dosta je aktivan i u školama, pa nastoje prebaciti svu pomoć on-line. Pomažu nastavnicima i stručnim suradnicima da razviju svoje volonterske programe i potiču učenike na volontiranje u društvu uključivanjem u aktivnosti u školi ili lokalnoj zajednici. Tako potiču učenike na razvijanje solidarnost i na senzibiliziranje za potrebe zajedice.
"Sada smo jako ograničeni, ali još uvijek možemo pomoći u organizaciji on-line učeničke pomoći u učenju. Održavamo kotakte sa školama i bez obzira na stanje, ne sjedimo besposleni", kaže Mirta Kovačević. Ona smatra da je sada društvena aktivnost vrlo bitna, a pokazivanje solidarnosti u zajednici jedna od najvažnijih stvari koje ljudi mogu raditi u ovom trenutku.
Hrvatska se uspješno opire eksponencijalnom rastu broja oboljelih od bolesti COVID-19. Epidemiolozi to pripisuju ranom uvođenju rigoroznih mjera koje će, prema najavama, trajati još najmanje dva mjeseca. (30.03.2020)
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Pandemija koronavirusa potpuno nam je promijenila svakodnevicu. Na snazi su stroge mjere izolacije, škole i vrtići su zatvoreni a turizam i privreda pred kolapsom. (31.03.2020)
Hrvatska se uspješno opire eksponencijalnom rastu broja oboljelih od bolesti COVID-19. Epidemiolozi to pripisuju ranom uvođenju rigoroznih mjera koje će, prema najavama, trajati još najmanje dva mjeseca. (30.03.2020)
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Pandemija koronavirusa potpuno nam je promijenila svakodnevicu. Na snazi su stroge mjere izolacije, škole i vrtići su zatvoreni a turizam i privreda pred kolapsom. (31.03.2020)
</doc>
<doc docid='dw_53075785' lang='hrv' type='mono' source='https://www.dw.com/hr/hr/kako-muslimani-ne-pomažu-bih-u-vrijeme-pandemije/a-53075785' term='COVID'>
„Uzdajte se u Boga i vlastite resurse", poručio je reis Islamske zajednice u Bosni i Hercegovini Husein Kavazović građanima, nakon što su Ujedinjeni Arapski Emirati u jeku pandemije koronavirusa poslali pomoć Srbiji, Hrvatskoj i Crnoj Gori, ali ne i BiH. Reis je potom pojasnio kako je potez Emirata „posljedica međusobnog nerazumijevanja politika", a da je kriza izazvana širenjem koronavirusa „najbolja prilika da se to stanje ne savlada". Kritičari, međutim, tvrde da podrška muslimanskih zemalja BiH izostaje jer na bosanskoj strani nema državne politike koja bi s partnerima iz muslimanskog svijeta gradila odnose na ravnopravnoj bazi. Direktor IFIMES-a (International Institute for Middle-East and Balkan Studies - Međunarodnog instituta za Blisko-istočne i Balkanske studije) Zijad Bećirović to pojašnjava na primjeru odnosa BiH i Turske.
„Odnosi s islamskim svijetom u BiH prepušteni su Stranci demokratske akcije (SDA) i njezinom predsjedniku Bakiru Izetbegoviću, koji je svoju sudbinu vezao za tursku Stranku Pravde i razvoja (AKP) i njenog čelnika Recepa Tayyipa Erdogana. Izetbegović i SDA nikada nisu izgrađivali državne odnose između BiH i država iz tog dijela svijeta, nego je to bila međustranačka suradnja i većina nje u okviru muslimanskog bratstva. To se pokazalo ne samo poraznim za BiH, nego i nedoraslo političkom trenutku", kaže Bećirović.
Susjedi BiH imaju kvalitetnije odnose s muslimanskim svijetom
Husein Kavazović - Uzdajte se u Boga
Turska je, u međuvremenu, uputila određenu količinu medicinskog materijala Crvenom križu BiH, a radi se uglavnom o zaštitnim maskama, rukavicama i odijelima. Ankara je Srbiji poslala testove, a predsjednik Erdogan je u emotivnoj poruci Aleksandru Vučiću najavio i konkretniju podršku Beogradu. „Nadam se da će medicinska oprema, koju ćemo poslati u vašu zemlju, pored setova za testiranje koje smo vam prethodno dostavili, predstavljati našu podršku prijateljima iz Srbije u njihovoj borbi protiv pandemije", napisao je Erdogan Vučiću. Turski predsjednik je, u međuvremenu, obećao podršku i političkim čelnicima iz BiH, Bakiru Izetbegoviću i Miloradu Dodiku, s kojima je razgovarao putem telefona.
Direktor IFIMES-a, međutim, smatra da u aktualnom trenutku ne treba tražiti oslonac u Erdoganu i njegovoj politici. „I to se može osjetiti i primijetiti i sada za vrijeme trajanja pandemije Covid-19. Nevjerojatno je, da predsjednik Srbije Aleksandar Vučić ima kvalitetnije odnose s vladarima islamskog svijeta, uključujući i turskog predsjednika Erdogana. Vjerski romantizam Bakira Izetbegovića pokazao se poraznim za bošnjački narod i BiH kao državu. Male države kao što je BiH moraju voditi vrlo jasnu i principijelnu politiku prema svim državama i stranama svijeta. Takvu principijelnu politiku do sada nije vodio nijedan nacionalni/nacionalistički čelnik iz BiH", napominje Zijad Bećirović.
Arapi „verbaliziraju ljubav", ali ne pomažu BiH
Zijad Bećirović
Profesor na Filozofskom fakultetu u Sarajevu Esad Duraković ističe da, pored arapskih zemalja i Turske, i Sjedinjene Američke Države i Europska unija (EU) imaju dug prema BiH „jer su dopustile stravičnu agresiju" devedesetih godina prošlog stoljeća. On podsjeća na to da je BiH u ratu devastirana do te mjere da je danas „najnefunkcionalnija država u regiji". I to ne svojom krivnjom, dodaje profesor. „Zato je BiH najranjivija u regiji i pred epidemijom koronavirusa. Mi smo nažalost neuređena zemlja koja objektivno nije u stanju nositi se bez pomoći s takom teškom krizom s kakvom jedva da izlazi nakraj i najnapredniji dio svijeta. Drugim riječima, kao i devedesetih, svijet i u ovoj teškoj situaciji svojim odnosom prema BiH pokazuje koliko je nehuman, nekorektan prema našoj zemlji. Dakle, poenta jest na izostanku pomoći iz arapskih zemalja, pa i Turske, mada su iz Turske stigle neke mrvice, nego je riječ o izostanku adekvatne pomoći svijeta jednoj zemlji koju je taj isti svijet nedavno prepustio agresiji. To je zaista nehumano", kaže Duraković.
Duraković smatra da bi sve države trebale pomagati jedna drugoj, ali da bi Erdoganov prioritet, kao i prioritet arapskih zemalja, u ovom slučaju trebala biti BiH, a ne zemlje „koje su izvršile agresiju na BiH". „Bit ću oštar, ali i sasvim precizan: riječ je o političkoj i etičkoj nekorektnosti prvoga reda! Ne stiže pomoć iz Saudijske Arabije, Emirata, Katara, Kuvajta, iz bogatih zemalja koje nama u BiH verbaliziraju ljubav, čiji uglednici uzimaju najbolju zemlju u BiH i grade sebi naselja, a nije riječ o ekonomskim investicijama. Njihova pomoć već stiže susjednim zemljama, a BiH zaobilaze. Nemoguće je ne osjetiti gorčinu zbog ovoga, jer opet smo prepušteni sami sebi u dramatičnom trenutku, kada smo neposredno suočeni s prijetnjom s kojom ćemo teško izaći na kraj", kaže Duraković.
Politička i etička nastranost „muslimana"
Pomoć braći na Balkanu ali kojoj...Erdogan i Vučić u Beogradu prošle jeseni
Izostanak pomoći „muslimanskih" zemalja BiH za profesora Durakovića je „politička i etička nastranost". „To je još jedan od krunskih dokaza kako muslimani u svijetu općenito ne uvažavaju ključnu instituciju islama, a to je institucija Ummeta (Ummet - zajednica muslimana bez obzira na njihovu nacionalnu i državnu pripadnost op. aut.) koja podrazumijeva apsolutnu solidarnost. Muslimanski svijet inače je izveo svoj sveti Tekst iz konteksta; on samo verbalizira islam, a ne živi islam i guši se u vlastitom licemjerju. To je temeljni razlog zašto i sam taj svijet danas proživljava teške dane... U ovom slučaju, ne radi se ni o kakvim gospodarskim interesima, nego se radi o jednom kompleksu prema kome muslimani verbaliziraju ljubav jedni drugima, ali se ne pomažu međusobno, već naprotiv. To je ona vrsta kulturno-civilizacijskog kompleksa u kome se želi dokazati nadmoć upravo nad 'članovima obitelji', između ostaloga zaobilaženjem 'braće' i servilnošću prema onima koji nisu članovi te obitelji, ili Ummeta", kaže Duraković.
</doc>
<doc docid='dw_53074335' lang='hrv' type='mono' source='https://www.dw.com/hr/hr/njemačka-pomoć-zapadnom-balkanu-u-borbi-protiv-koronavirusa/a-53074335' term='COVID'>
Humanitarna organizacija „Help – Hilfe zur Selbsthilfe" (Help – Pomoć za samopomoć) sa sjedištem u Bonnu već 15 godina se aktivno angažira u BiH, Crnoj Gori, Srbiji, Albaniji i na Kosovu, gdje redovno implementira različite projekte koji imaju za cilj integraciju romske populacije i podršku malim poduzećima. Međutim, otkako je zavladala pandemija koronavirusa, ova organizacija je prilagodila svoje aktivnosti kako bi pomogla lokalnom stanovništvu.
„Aktivirali smo program hitne pomoći i odmah provjerili što to hitno nedostaje u zdravstvenim ustanovama i manjim bolnicama u regiji", u razgovoru za Deutsche Welle objašnjava Timo Stegelmann, voditelj programa za Jugoistočnu Europu i zamjenik direktora ove humanitarne organizacije.
„Najviše nedostaje zaštitne medicinske opreme", objašnjava on. Riječ je konkretno o sredstvu za dezinfekciju, jednokratnim rukavicama, maskama, zaštitnim naočalama, a nedostaje i toplomjera, kaže Stegelmann. Međutim, potrebe nisu svuda iste: „U romskim zajednicama na primjer nedostaje i vode, tako da je to još veći problem, jer svi govore perite ruke, ali oni ako nemaju vode, ne mogu ni oprati ruke".
U Jugoistočnoj Europi su prvenstveno ugroženi upravo Romi i migranti, poručuju iz ove organizacije. Iz tog razloga, u Crnoj Gori Help pomaže romskim obiteljima i dijeli im higijenske pakete.
Help: Pomoć za manje gradove i sela
Timo Stegelmann
Naglasak je, poručuje Stegelmann, na donacijama u manjem obimu. Donacija respiratora, kojih kronično nedostaje u regiji, je, kako kaže, malo teži pothvat „S donacijom medicinskih uređaja smo vrlo oprezni, jer to moraju biti uređaji koje medicinsko osoblje na terenu poznaje.Ne želimo nabaviti uređaj koji na kraju stoji u uglu, jer ga nitko ne zna koristiti", objašnjava on.
U BiH i Kosovu organizacija "Help" podržava i nekoliko udruga žena koje dobrovoljno šiju zaštitne maske. „Te udruge ni same nemaju puno, ali su nam naglasili kako žele biti solidarni i doprinijeti svojoj zemlji i nama", govori Stegelmann. „Help" kupuje materijal i ostali materijal za šivanje, a žene dobrovoljno šiju. Radi se o dvije udruge žena na Kosovu i dvije u BiH – u Jablanici i Konjicu.
Ova humanitarna organizacija se angažira  uglavnom u manjim gradovima i selima, jer, kako kažu, tamo sredstava i kapaciteta najviše nedostaje. Kada su u pitanju ukupna novčana sredstva za regiju zapadnog Balkana, ove godine „Help" na Kosovu ostvaruje projekte vrijedne milijun eura, u BiH 800.000 eura, u Crnoj Gori 400.000, a u Srbiji 9 milijuna eura.
Kada su u pitanju sredstva koja ovih dana u sklopu programa hitne pomoći za borbu protiv pandemije koronavirusa stižu u zemlje zapadnog Balkana, ona su ipak dosta niža. Iznose oko 150.000 eura.
„S obzirom na to da smo u ovom slučaju prvenstveno upućeni na privatne donatore, a ne na EU ili druge zemlje, iznos nije visok. Nažalost manje se ulaže novca u ovu regiju, ali za nas je svaki euro važan i pomaže nam da obavljamo naš posao", navodi on.
Inicijativa za pomoć Goraždu uz podršku Help-a
Maske iz lokalne radinosti
Nisu rijetke uplate osoba s imenima čije porijeklo vodi iz ovog dijela Europe, naglašava Stegellman, a postoje i konkretne inicijative iz njemačke dijaspore.
Jednu od njih su na društvenim mrežama pokrenule Irma Imširović i Minela Vilić porijeklom iz Goražda, koje trenutno žive u Berlinu i Sarajevu.
„Osnova namjera naše akciji je pomoć u nabavci osnovne medicinske opreme kao što su zaštitne maske, viziri kao i dezinfekcijska sredstva", govori Irma Imširović u razgovoru za DW.
S obzirom na to da nije bilo lako organizirati inicijativu i prikupiti donacije od ljudi iz različitih dijelova svijeta, Irma i Minela su stupile u kontakt s organizacijom „Help" koja im je pomogla u tome i preko čijeg računa se vrše uplate.
„Help još uvijek može nabaviti potrebnu robu i to je bilo odlučujuće, jer su granice zatvorene i sve je teže doći do zaštitne medicinske opreme", objašnjava Imširović. Akcija je trajala sedam dana - do 7.4. - i od prikupljenog novca će „Help" u dogovoru s lokalnom bolnicom nabaviti neophodnu robu za Goražde.
„Skromni doprinos njemačkog ASB-a bosanskoj borbi protiv COVID-19"
Pomoä ASB-a na terenu
Jedna od njemačkih organizacija koja također pomaže je i ASB (Arbeiter-Samariter-Bund Deutschland e.V.) Njemačka, čije je sjedište u Berlinu. Iz ove organizacije su nam poručili da, s ciljem borbe protiv pandemije nove vrste korona-virusa, u regiji zapadnog Balkana trenutno ulažu ukupno 55.000 eura iz vlastitih sredstava. U BiH i Srbiji po 15.000, na Kosovu 10.000, a u Crnoj Gori, Hrvatskoj i Sjevernoj Makedoniji po 5.000 eura.
Organizacija pruža podršku, baš kao i „Help", putem doniranja sredstava za dezinfekciju, maski za lice, te druge zaštitne opreme – kako partnerskim organizacijama, tako i zdravstvenim ustanovama, državnim institucijama, te ugroženim društvenim grupama. U Bosni i Hercegovini su na primjer pomogli pri opremanju karantenskih stanica.
„Riječ je o ukupno 142 kreveta, od kojih je 50 u Konjicu, 70 u Republici Srpskoj i još 22 u ostatku FBiH", tvrdi Hilke Vollmer, glasnogovornica ove organizacije.
U priopćenju za medije (od 4.4.) pod naslovom „Skromni doprinos njemačkog ASB-a bosanskoj borbi protiv COVID-19" iz ove organizacije navode i kako su donirani kreveti „domaće proizvodnje, proizvedeni u BiH" te kako je "njihova nabavka doprinijela stimulaciji domaće proizvodnje namještaja u vremenu pandemije, te dijelom i zapošljavanju lokalnog stanovništva".
U Hrvatskoj se u suradnji s organizacijom „Srce" ASB posebno angažira za djecu i osobe s poteškoćama u razvoju, kojima dostavljaju higijenske artikle, sredstva za dezinfekciju, a za njihove njegovatelje zaštitnu odjeću.
U Beogradu planiraju podržati izgradnju prihvatilišta za beskućnike, a u Crnoj Gori s partnerskom organizacijom Alfa pomažu bolnicu u Nikšiću, dok u Sjevernoj Makedoniji planiraju video-kampanju „Heroj mog susjedstva" u kojem će se objavljivati videa o ljudima koji pomažu drugima za vrijeme pandemije.
</doc>
<doc docid='dw_53072178' lang='hrv' type='mono' source='https://www.dw.com/hr/hr/njemačka-raspravlja-o-vremenu-nakon-krize/a-53072178' term='COVID'>
„Usprkos tome što se u Njemačkoj smanjuje broj novih infekcija korona-virusom, prerano je govoriti o poboljšanju situacije i ukidanju mjera", jasan je Lothar Wieler, direktor Instituta Robert Koch.
Mada u Njemačkoj nije proglašeno izvanredno stanje, javni život je potpuno zamro, a radi samo ono što je neophodno za svakodnevne potrebe građana. Ispitivanja javnog mnijenja su pokazala da su građani uglavnom zadovoljni mjerama vlasti.
Koliko će sve ovo trajati?
Međutim, kako vrijeme prolazi sve glasnija je rasprava o tome jesu li mjere ograničenja još uvijek primjerene a prije svega se postavlja pitanje - koliko će trajati. Mnogi ključni političari na to imaju kratak odgovor: budite strpljivi.
Vlasti u Njemačkoj su zaslužile „veliko priznanje" za aktivnosti u korona krizi, ali griješe time što „odbijaju raspravu o ublažavanju i kraju ograničenja", kaže profesor teologije Peter Dabrock, predsjednik njemačkog Etičkog vijeća. On ne prihvaća protuargument političara koji kažu da ne žele buditi lažnu nadu: „Ljudima je nada potrebna, ona ih motivira da istraju."
Dabrock je pozvao na otvorenu raspravu o postupnom ublažavanju ograničenja. „Prerano je za otvaranje, ali nikada nije prerano razmišljati o kriterijima za otvaranje." Etičko vijeće je također upozorilo da bi s vremenom moglo da nestane povjerenje stanovništva u vlasti te kako ova kriza nije trenutak izvršne vlasti, nego „demokratski legitimirane politike".
Maraton a ne sprint
Peter Dabrock
„Do sada poduzete mjere vlasti su uglavnom paušalne, nediferencirane i ne baš precizne", kaže 14 autora studije "Održiva borba protiv pandemije koronavirusa. Preporuke za fleksibilnu strategiju prilagođenu riziku". Onipolaze od toga da prije 2021. nije realno očekivati efikasno cjepivo ili terapiju.A ako se uspori širenje infekcije, što je cilj dosadašnjih mjera u Njemačkoj, pandemija može potrajati - i to ne samo nekoliko mjeseci, nego i dobar dio sljedeće godine.To znači da borba protiv koronavirusa mora mnogo više da liči na maraton nego na sprint.
Trinaest sveučilišnih profesora i jedan liječnik također smatraju da je pogrešno suprotstavljati zaštitu zdravlja na jednoj i produktivnu ekonomiju na drugoj strani. Jer, uz nekontrolirano širenje virusa nije moguć ni pozitivan razvoj gospodarstva, a štetni efekti postojećih restriktivnih mjera ne pogađaju samo privredu, nego i zdravstvo, društvo i politiku.
Njihov izlaz iz korona-krize opisuju kao optimalnu kombinaciju razumne borbe protiv pandemije i prilagođavanja restriktivnih mjera - ovisno od toga o kojim se ljudima, regijama i sektorima društva i privrede radi.
Oni predlažu formiranje regionalnih operativnih grupaširom Njemačke koje bi koordiniralanacionalni corona taskforce sa zadatkom da politici nude prijedloge mjera, da prate njihovo provođenje i da se bave komunikacijom s javnošću.
Pri postupnom ukidanju ograničenja trebalo bi u obzir uzeti četiri kriterija: rizik od infekcije SARS-Cov-2 i od teškog oboljenja COVID-1, relevantnost nekog područja poslovnog i društvenog života i mogućnost uvođenja i poštivanja mjera zaštite.
Ovi stručnjaci recimo predlažu da bi prvo trebalo otvoriti sektore s malim rizikom od infekcije, kao što su visoko automatizirane tvornice kao i vrtiće i škole. Također bi se ranije mogle otvoriti regije u kojima ima malo zaraženih i u kojima je mali potencijal za širenje virusa, kao i regije u kojima je postignut visok stupanj imuniteta. To važi i za regije sa slobodnim kapacitetima u zdravstvu.
Zaštiti samo rizične grupe
Prazne berlinske ulice
U jednoj drugoj studiji pod naslovom "Poboljšati bazu podataka, ciljno razviti prevenciju i zaštititi građanska prava" grupa od šestoro vrhunskih stručnjaka iz zdravstvenog sektora, napominje da su sadašnji podaci kojima se raspolaže i na osnovu kojih se donose političke odluke - nepotpuni i nepouzdani.
Oni kažu da su opće preventivne mjere (npr. fizičko distanciranje) teoretski slabo zasnovane, te da je njihova efikasnost ograničena i paradoksalna (što su efikasnije, veći je rizik od „drugog vala") i dovode do kolateralne štete kao što su socijalni problemi i ugrožavanje demokracije i građanskih prava. Treba imati u vidu dugoročne posljedice ograničenja po zdravlje građana, jer studije pokazuju da povećanje nezaposlenosti dovodi do više slučajeva srčanih udara, povišenog krvnog tlaka i depresije.
Slično drugim epidemijama, ograničenja se moraju postupno zamjenjivati mjerama usmjerenim na četiri uzajamno ovisne rizične grupe, a to su: starije osobe, kronični i drugi bolesnici koji pate od više bolesti, institucije kao što su starački domovi i bolnice i spontana lokalna žarišta. Oni ističu da će širenje virusa u narednom periodu biti pretežno u spomenutim institucijama, a da će se smanjiti putem individualnog kontakta. Također predlažu da se načini jednostavan test odnosno bodovni sustav na osnovu poznatih rizika, koji bi mogao da se primjenjuje na osobe i grupe.
"Neshvatljivo je da se djeca i mladi ne mogu slobodno kretati, ako ne kontaktiraju starije", kažu autori ove studije i stoga predlažu ublažavanje restriktivnih mjera, ali pod uvjetom da se prethodno zaštite stariji građani.
</doc>
<doc docid='dw_53075187' lang='hrv' type='mono' source='https://www.dw.com/hr/hr/covid-19-special/a-53075187' term='COVID'>
6.5.2020.
5.5.2020.
4.5.2020.
30.4.2020.
29.4.2020.
28.4.2020.
27.4.2020.
24.4.2020.
23.4.2020.
22.4.2020.
21.4.2020.
20.4.2020.
17.4.2020.
16.4.2020.
15.4.2020.
14.4.2020
</doc>
<doc docid='dw_53066709' lang='hrv' type='mono' source='https://www.dw.com/hr/hr/komentar-religija-i-stanka-u-doba-korone/a-53066709' term='COVID'>
Najkraća definicija vjere je – stanka. To je velika riječ. Katolički teolog Johann Baptist Metz (1928.-2019.) preuzeo ju je prije nekoliko desetljeća od filozofa Sörena Kierkegaarda (1813.-1855.). Metz, veliki utemeljitelj nove političke teologije, povezivao je s time obećanje patnicima u svjetskoj boli kao i upozorenje jednoj religiji koja se svojim „I dalje tako" sve više prilagođava normama građanskog društva. Nemojte se previše opustiti s Vašim Bogom. Prekid. Stanka.
Sada je svijet doživio zastoj. Preko svih granica i kroz sva društva. Jer, koronavirus ne poznaje ograničenja, covid-19 je pandemija, globalna prijetnja. Svijet stoji na mjestu, svijet je u strahu. To je neobično. Jer, kada u Africi na stotine tisuća ljudi umire od gladi, kada na Islandu dođe do erupcije vulkana ili kada u Aziji tsunami donese patnju i smrt – tada to veliki dio svjetske javnosti može pratiti iz udaljenosti. Sada je to prošlost. Korona se tiče svih.
Korona je postala i vjersko, duhovno pitanje. Bol, tuga, sumnja, bijes. Kao vjernik se mora izdržati tu pomisao da je u Božjem djelu tako nešto moguće. Jer, neki u koroni vide Božju kaznu. Ali iza toga se krije samo pogrešno poimanje Boga.
Stanka za kršćane, židove i muslimane
Christoph Strack
Ovih dana je korona ta stanka. Kršćani širom svijeta nalaze se u Velikom tjednu i približavaju se slavlju patnje i smrti Isusa Krista i njegovog uskrsnuća. Za židove je u srijedu počela Pasha, sjećanje na izbavljenje iz egipatskog ropstva. A za dva tjedna se muslimani pripremaju za Ramazan. Kod svih tih blagdana triju religija – bez obzira na njihove različitosti – u središtu se nalazi i svečani zajednički objed, kod židova obredna večera seder, kod kršćana je to večera na Veliki četvrtak, kod muslimana Ramazanski bajram.
A sada? Zastoj. Ograničenje. U Izraelu su se ultraortodoksni židovi usprotivili naredbama vlasti, u Saudijskoj Arabiji radi se o otkazivanju ovogodišnjeg hodočašća u Meku koje se treba održati na ljeto. No koliko god to nekima teško palo: u ophođenju religija s reguliranjem u borbi protiv korone pokazuje se njihova pozicija nasuprot nužnosti modernih vremena. Tako su u židovstvu rabini učinili povijesni korak i pozvali na pridržavanje nacionalnih odredbi u borbi protiv korone širom svijeta.
Trg sv. Petra bez ljudi – simbol pandemije
Kod kršćana je već blagoslov pape Franje na Trgu sv. Petra krajem ožujka postao simbol pandemije. Starac koji moli, preklinje svoga Boga. Ispred njega trg bez ljudi kao slika praznog Rima, kao prazni trg za sve one žrtve i zaražene koji se bore za život. Taj blagoslov „Urbi et orbi" inače se često omalovažava jer je službeno povezan i s oprostom kazni grješnicima. Nitko više o tome ne govori. Sada, kada je stanje ozbiljno. Kada se radi o ljudskoj temeljnoj egzistenciji.
Postaje ozbiljno, i za vjernike. Za svakog vjernika korona postaje pitanje. Uskrs u Njemačkoj ili srednjoj Europi – to je proteklih godina za neke značilo nekoliko slobodnih dana i prepirke oko zabrane plesa na Veliki petak, za druge vjerska stanka za veliku povijest Boga s ljudima. Veliki četvrtak sa slavljem zajednica na svečanoj večeri, tom pra-trenutku crkve. Veliki petak s Isusovim križnim putem i tom okrutnom sramotnom smrću na križu. Velika subota, taj dramatično neutješni dan odsutnosti Boga – pa sve do onog nevjerojatnog, pobjede života, uskrsnuća Isusa kroz smrt.
Svijet je sada Velika subota – a uskrsnuće?
Toliko je toga poznato, toliko toga je ritualno. Šutnja zvona i Uskrsni krijes, sjetno pjevanje i veliki liturgijski tekstovi, traženje uskrsnih jaja i „Urbi et orbi". U doba korone je puno toga, sve drugačije. Svećenici slave liturgije ispred kamera. Tko vjeruje ili sumnja, sudjelovat će u tome ili tražiti druge putove. Zajedničku večeru s prijateljima će duhovno shvatiti. Ponovo će razmišljati o biblijskim tekstovima. Usudit će se voditi religiozne ili nereligiozne razgovore.
Jer svijet stoji u toj stanci. I on stoji, tako se čini, mirno usred Velike subote, na taj dan bez utjehe i svake perspektive. Svakodnevne zastrašujuće brojke žrtava iz Italije, Španjolske, SAD-a, očito i iz Njemačke. Prekinuti životi, očaj, ludilo, bol. Neće biti dovoljni utješni govori, na koje smo za Uskrs bili navikli proteklih godina. Crkva danas možda prije ima znakove nego riječi.
Ali ostaje veliki govor o uskrsnuću. Ta provokativna skandalozna riječ. Stanka. Baš ovih dana – s pravom.
Istraživanje provedeno u 50 zemalja pokazuje da se povjerenje u političare širom svijeta smanjuje, a da su nade uperene u Europu. Šef Gallupa Kančo Stojčev objašnjava zašto su Angela Merkel i papa još uvijek popularni. (19.02.2020)
Jednom pravoslavnom svećeniku u Srbiji prijeti opasnost oduzimanja svećeničkog reda. On se zalaže za prikladnu borbu protiv koronavirusa. Komentar Miodraga Šorića, koji je od djetinjstva angažiran u pravoslavnoj crkvi. (08.04.2020)
Za židove je Pasha jedan od najvećih blagdana. Tada se priprema i peče macot - beskvasni kruh koji podsjeća na oslobađanje židova iz egipatskog ropstva. Taj se običaj njeguje i u židovskoj zajednici u Bonnu. (15.04.2014)
Na blagdan Pashe se židovi prisjećaju povijesti svojih praotaca - na to da su Izraelci bili robovi u Egiptu te da ih je Bog oslobodio toga ropstva. Slavlje osmodnevnog blagdana počinje u utorak (26.3.2013.). (25.03.2013)
</doc>
<doc docid='dw_53060268' lang='hrv' type='mono' source='https://www.dw.com/hr/hr/tri-najsmrtonosnije-bolesti-i-korona/a-53060268' term='COVID'>
Od kardiovaskularnih bolesti u Njemačkoj godišnje umre skoro 345.000 ljudi, od toga oko 47.000 od srčanog udara. Prema Njemačkoj zakladi za srce, oko 30 posto njih umre izvan bolnice – između ostalog i zato što su prekasno ili uopće nisu potražili pomoć.
Svake godine u ovoj zemlji 270.000 ljudi doživi neki oblik moždanog udara – 20 posto njih umire u roku od mjesec dana, a više od 37 posto u roku od godinu dana.
Od raka je samo 2017. u Njemačkoj umrlo 235.700 ljudi.
Broj pacijenata koji pate od ovih bolesti sigurno se nije naglo smanjio, ali bolnice bilježe alarmantno mali broj oboljelih koji kod njih traže pomoć. „Izgleda da pacijenti s opasnim simptomima moždanog ili srčanog udara više ne traže neophodnu hitnu liječničku pomoć. Ljudi se boje zaraze koronavirusom", piše njemački tjednik Der Spiegel.
Trend svuda u Europi
Christian Gerloff, direktor neurološke klinike u Hamburgu, kaže da mu je jedna pacijentica s moždanim udarom rekla kako je isprva oklijevala da se obrati za pomoć, i to ne prvenstveno iz straha od infekcije, već zbog toga što u bolnicama zbog korone nisu dozvoljeni posjeti.
„Zabluda je da se upravo ljudi s lakšim simptomima moždanog udara mogu sami s tim nositi, pa ostaju kod kuće. Doći će nam sljedeći tjedan – ali tada s rizikom značajno ozbiljnijih komplikacija", kaže Gerloff za njemački list.
Slična iskustva ovih tjedana prijavljuju i liječnici u drugim klinikama u Hamburgu, mada još nema pouzdanih statistika. „Primjećujemo nagli pad broja pacijenata u našim odjelima hitne pomoći. Broj pacijenata s ozbiljnim srčanim problemima smanjen je najmanje za 50 posto. U jednoj klinici kolege čak imaju dojam da im dolazi 90 posto manje tih pacijenata", rekao je Franz Schell, glasnogovornik jedne firme koja je vlasnik sedam klinika u Hamburgu.
Osim toga, on kaže da „od kardiologa koji su međunarodno dobro povezani zna da se ovaj fenomen ne događa samo u Njemačkoj, već i u drugim zemljama".
Broj umrlih u Njemačkoj 2016. od srčanog infarkta po starosnoj dobi. (svijetloplavo: muškarci, tamnoplavo: žene)
Posebno ugroženi
U klinikama se provode složene mjere za sprečavanje infekcije, kažu liječnici za Spiegel. „Moždani i srčani udar su akutna hitna stanja i važna je svaka minuta – čak i u doba pandemije. Pacijenti nikako ne bi trebali izbjegavati bolničko liječenje zbog straha od infekcije. Zbrinjavanje ljudi s moždanim udarom ili infarktom odvija se u prostoru odvojenom od pacijenata oboljelih od Covida-19." kaže Christian Gerloff.
Njemačko udruženje za kardiologiju i kardiovaskularna istraživanja (DGK) apelira da se i u trenutnoj situaciji osigura odgovarajuća njega bolesnika sa srčanim bolestima jer su „oni su trenutno posebno ugroženi".
Andreas Zeiher, predsjednik tog strukovnog udruženja, kaže: „Osobe s kardiovaskularnim bolestima pripadaju rizičnoj skupini kada je riječ o obolijevanju od Covida-19 i zbog naročito teškog toka bolesti kod njih je dramatično povećana stopa smrtnosti."
Otkako je počela pandemija koronavirusa, u Njemačkoj opada i broj novih pacijenata s akutnim moždanim udarom. Čuvena berlinska klinika Charite ovih je dana priopćila da je to primijećeno širom Njemačke, ali i u drugim dijelovima Europa. I ovdje se očigledno radi o strahu ljudi od zaraze novim virusom.
„Ne pozvati hitnu pomoć je kobna odluka", kaže Wolf-Rüdiger Schäbitz, predstavnik Njemačkog udruženja stručnjaka za moždani udar (DSG). Naime, svaka minuta oklijevanja povećava rizik da će pacijent umrijeti ili da će se pojaviti trajna oštećenja poput paralize, poremećaja govora, vida, koordinacije ili depresije.
Rak – mora se započeti ili nastaviti liječenje
I još jedna kritična skupina bolesnika sada izbjegava bolnice – oboljeli od raka. Posebno je opasno ako osobe oboljele od raka sada prekinu terapije. „Bez liječenja tumori jednostavno nastavljaju rasti, šire se na područja gdje ih više ne možemo operirati ili stvaraju metastaze", kaže Dirk Arnold, medicinski direktor centra za tumore u klinici Asklepios u Hamburgu.
Zbog toga Arnold oboljelima preporučuje da obave detaljne preglede i razgovaraju s liječnikom o terapiji. „Moramo pokušati omogućiti razuman tretman svim pacijentima," kaže Arnold i dodaje: „Naravno da to vrijedi i za žrtve pandemije, ali ne isključivo za njih."
dr (Der Spiegel)
Za uspješnu obranu od koronavirusa (i svih drugih uzročnika bolesti) važan je čovjekov imunosni sustav. Njegovo aktiviranje i jačanje velikim dijelom je u našim rukama. (01.04.2020)
Panika zbog koronavirusa u drugi plan baca bolesti za koje se mislilo da su već davno iskorijenjene. Lepra je jedna od njih: godišnje od ove zarazne bolesti iz noćnih mora oboli više od 210.000 osoba. (03.02.2020)
Njemački zdravstveni osiguravatelj DAK je objavio studiju po kojoj je od uvođenja zabrane pušenja 2007. drastično opao broj srčanih udara i slučajeva angine pectoris. Protivnici pušenja zato traže još strožu zabranu. (15.03.2012)
Uzrok epidemije bolesti pluća koja se pojavila u Kini, je najvjerovatnije infekcija virusom SARS. On pripada grupi korona virusa. Što je poznato u vezi s ovim novim virusom? (16.01.2020)
O mentalnim bolestima se mnogo govori. Ali kako bi bilo da se za promjenu usredotočimo na mentalno zdravlje. Evo nekoliko praktičnih i provjerenih savjeta. (29.09.2019)
</doc>
<doc docid='dw_53046860' lang='hrv' type='mono' source='https://www.dw.com/hr/hr/koronavirus-i-zaglavljeni-bosanci-i-hercegovci-u-njemačkoj/a-53046860' term='COVID'>
Kada je Suada početkom ožujka iz Tuzle krenula u posjet rodbini u njemačkom Rosenheimu, nije mogla ni zamisliti da se neće moći vratiti nakon desetak dana, koliko je planirala ostati. "Ovo je za ne povjerovati. Ovdje mi je dobro, ali bih više voljela da sam s obitelji u Bosni. Psihički me ovo ubija", kroz suze priča Suada koja svakodnevno prati vijesti kako bi doznala ima li novosti o zatvorenim granicama. Kako bi spriječila širenje koronavirusa, Njemačka je, osim u izuzetnim slučajevima, zatvorila prelazak granice s Austrijom Francuskom, Luksemburgom, Danskom i Švicarskom.
"20. ožujka sam krenula, ali sam vraćena s austrijske granice. Udarili su mi pečat u putovnicu i rekli da se vratim u Njemačku, prijavim uredu za strance i da čekam. Znam da po zakonu ovdje mogu ostati 90 dana, ali to mi nije cilj. Želim kući", kaže Suada i dodaje: "Prijavila sam se Uredu za strance i to je sve što sam mogla uraditi."
Pečat u putovnici potvrđuje da je osoba vraćena s granice na temelju članka 41. austrijskog FPG-a (Zakona o postupanju policije prema strancima)
„Preporuka državljanima BiH koji su trenutno u SR Njemačkoj i ne mogu se vratiti jest da se obrate mjerodavnom uredu za strance radi reguliranja daljnjeg prava na boravak", poruka je veleposlanice BiH u Njemačkoj, Jadranke Winbow.
Bezvizni režim i putovnica?
Veleposlanica navodi da se ova poruka "prije svega odnosi na državljane BiH koji u SR Njemačkoj borave na temelju bezviznog režima i pravo na boravak do 90 dana im istječe". Veleposlanica Winbow u izjavi za DW preporučuje državljanima BiH u Njemačkoj da se strogo pridržavaju svih uputa mjerodavnih organa SR Njemačke, kojima je cilj sprječavanje širenja virusa COVID-19.
Pandemija koronavirusom je u znatnoj mjeri otežala privatni, društveni, ekonomski i sportski život u Njemačkoj. Zbog poduzetih mjera koje je uvela Vlada u Berlinu, mnoge državne ustanove ne rade, rade skraćeno radno vrijeme ili s klijentima komuniciraju samo preko telefona ili elektronske pošte. Suada s početka ove priče se također javila Uredu za strance preko telefona i elektronskom poštom poslala potrebne podatke.
Veleposlanica BiH u Njemačkoj Jadranka Winbow
Međutim, što je s državljanima BiH kojima uskoro istječe putovnica? "Državljani Bosne i Hercegovine, kojima uskoro istječe putovnica, se trebaju obratiti Veleposlanstvu preko telefona ili e-maila kako bi bili evidentirani i kako bi se odredio termin za podnošenje zahtjeva za izdavanje putovnice", kaže za DW veleposlanica BiH u Njemačkoj Jadranka Winbow.
Usluge hitnog i neodgodivoga karaktera
Rad Veleposlanstva u pogledu pružanja konzularnih usluga prilagođen je postojećim okolnostima, što znači da Veleposlanstvo trenutno pruža samo konzularne usluge koje su hitnog i neodgodivoga karaktera. „U tom pogledu molimo državljane Bosne i Hercegovine da budu strpljivi jer trenutna primarna zadaća svih nas je očuvanje zdravlja poštivanjem smjernica o svođenju kretanja i društvenih kontakata na minimum", kaže za DW veleposlanica Winbow.
Veleposlanstvo Bosne i Hercegovine u Berlinu i generalni konzulati Bosne i Hercegovine u Münchenu, Frankfurtu i Stuttgartu su na raspolaganju državljanima Bosne i Hercegovine za rješavanje svih pitanja koja su u domeni rada diplomatsko-konzularnih predstavništava. U tom smislu u trenutnim okolnostima izazvanim pandemijom virusa COVID 19 uspostavljeni su i telefonski brojevi za hitne situacije, čime su Veleposlanstvo i generalni konzulati državljanima BiH dostupni svakog dana i u svako doba.
Lučiano Kaluža, generalni konzul BiH u Frankfrutu
„Ostanite u Njemačkoj"
Lučiano Kaluža, generalni konzul BiH u Frankfurtu, je preko medija, pa i onih u BiH, ali i društvenih mreža apelirao na državljane BiH da ostaju u Njemačkoj. "Glavni razlog da sačuvamo zdravlje i živote ljudi u BiH je da smanjimo putovanja", kazao je Kaluža povodom nedavnog poziva bh. državljanima širom Europe da ne dolaze u BiH .
Konzul Kaluža također poručuje državljanima BiH koji se trenutno nalaze u Njemačkoj i kojima se približava datum isteka turističke ili radne vize da se jave u mjerodavni ured za strance. "Ne smiju čekati da im prođe viza, moraju poslušati instrukcije njemačkih vlasti kako da se ponašaju", kaže Kaluža koji u razgovoru za DW zahvaljuje institucijama i organima SR Njemačke jer "u ovakvim okolnostima se maksimalno trude da održe profesionalan odnos prema našim državljanima".
„Apeliramo na sve naše državljane da koriste prvenstveno mail komunikaciju s Konzulatom ukoliko ne uspiju stupiti u kontakt preko telefona jer dnevno zaprimimo nekoliko stotina poziva. U svakom slučaju, dostupni smo za sve naše državljane 24 sata dnevno", kaže za DW Generalni konzul BiH u Frankfurtu Lučiano Kaluža.
Zatvorene škole, zabrana kontakta i putovanja. Radi suzbijanja pandemije koronavirusom država ograničava prava svojih građana. Koliko dugo još? I što će biti nakon krize? (07.04.2020)
Zbog pandemije koronavirusom mnoga radna mjesta su ugrožena. U Njemačkoj je vlada za pomoć pojedincima i poduzećima stavila na raspolaganje velik iznos. Pomoć mogu dobiti svi građani EU-a. Ostali ovise o dozvoli boravka. (06.04.2020)
Korona-kriza postavlja egzistencijalno pitanje za Europsku uniju: je li ona potrebna u borbi s posljedicama pandemije? Ursula von der Leyen se ovih dana pokazala vrlo hrabrom, smatra Bernd Riegert. (06.04.2020)
</doc>
<doc docid='dw_53044537' lang='hrv' type='mono' source='https://www.dw.com/hr/hr/što-radi-svjetska-zdravstvena-organizacija/a-53044537' term='COVID'>
Ljudi posebno postanu svjesni postojanja Svjetske zdravstvene organizacije (WHO) onda kada nastupi globalni zdravstveni problem poput širenja svinjske gripe 2009. godine ili epidemije virusa ebole 2014. i 2019. te širenja nove vrste koronavirusa početkom ove godine. Međutim, zadaci i područja djelovanja ove posebne organizacije u okviru Ujedinjenih naroda (UN) su mnogo širi.
S ciljem postizanja najviše razine zdravlja bilo gdje u svijetu WHO pruža ne samo hitnu pomoć u slučaju katastrofa, već prati i procjenjuje razvoj zdravlja širom svijeta, uključujući na primjer i prehranu i sanitarne uvjete. Sa 194 država članica WHO je vodeća organizacija u istraživanju zdravlja i uspostavljanju zdravstvenih normi i standarda širom svijeta.
Zašto je osnovana Svjetska zdravstvena organizacija?
Ideja o posebnoj organizaciji čiji će zadatak biti briga o zdravlju nastala je na osnivačkoj konferenciji Ujedinjenih naroda ubrzo nakon završetka Drugog svjetskog rata 1945. godine.
Države su bile svjesne da su za održavanje mira i sigurnosti širom svijeta - što je i glavni cilj UN-a – potrebna i rješenja za zdravstvene probleme. Dokument o osnivanju Svjetske zdravstvene organizacije je 1946. godine potpisan od strane 63 zemlje u New Yorku.
Tedros Adhanom Ghebreyesus trenutno je šef Svjetske zdravstvene organizacije
On je stupio na snagu 7. travnja 1948. godine – na dan kada danas obilježavamo Svjetski dan zdravlja. Sjedište WHO-a je u Ženevi u Švicarskoj, a tu su i šest regionalnih ureda te 150 državnih odjela širom svijeta. Prema navodima iz te organizacije, u njoj je zaposleno oko 7.000 osoba.
Kako se financira WHO?
Programski proračun Svjetske zdravstvene organizacije za 2020./2021. iznosi 4,8 milijardi američkih dolara (4,2 milijardi eura). Otprilike petina ovog proračuna, koji se određuje svake dvije godine, dolazi od obveznih doprinosa koje uplaćuju države članice – njih 194. Međutim, ne plaća svaka zemlja isto. Iznos doprinosa svake države članice se temelji na njezinoj solventnosti.
Ostatak budžeta dolazi iz dobrovoljnih priloga država članica, kao i donacija različitih zaklada, institucija UN-a, nevladinih organizacija i pojedinaca. Činjenica da je ovaj udio financiranja neprekidno rastao tijekom posljednjih desetljeća izaziva kritike da bi to moglo ugroziti neutralnost Svjetske zdravstvene organizacije.
Prema navodima Njemačkog društva za Ujedinjene narode (DGVN), u proračunu za razdoblje 2010. - 2011. deset najvećih državnih donatora (uključujući i obvezne i dobrovoljne doprinose) uplatilo je preko 60 posto ukupnog iznosa. Među njima su Sjedinjene Američke Države, Japan i Njemačka. No u razdoblju 2012./2013. najveći donator ispred Sjedinjenih Država bila je zaklada Bill & Melinda Gates.
Koju ulogu igra WHO u korona-krizi?
Svjetska zdravstvena organizacija ima središnju ulogu u borbi protiv širenja nove vrste koronavirusa. U slučaju zaraznih bolesti poput AIDS-a, malarije, a sada i COVID-19, WHO koordinira međunarodne aktivnosti, uključujući u ovom slučaju i suradnju u istraživanju koronavirusa, razvoju testova, lijekova i cjepiva. Između ostalog, ova organizacija je pokrenula prekograničnu kliničku studiju sa ciljem ispitivanja postojećih lijekova na njihovu djelotvornost protiv COVID-19.
Nikad ranije WHO nije bio tako u središtu pozornosti kao u vrijeme pandemije koronavirusom
"Opasnost za javno zdravlje međunarodnih dimenzija", koja je proglašena zbog korone krajem siječnja 2020. godine, krajnje je sredstvo kojim raspolaže WHO. Takvo službeno proglašavanje dozvoljava korištenje financijskih i drugih resursa. Proglašenje izvanrednog stanja podrazumijeva i konkretne preporuke za djelovanje državama članicama, poput mjera karantene ili ograničenja putovanja. Odbor za hitne slučajeve koji se sastoji od zdravstvenih stručnjaka, virologa i drugih znanstvenika kontinuirano prilagođava mjere i akcije postojećoj situaciji. Iako preporuke nisu pravno obvezujuće, zemlje ih se uglavnom pridržavaju.
Početkom ožujka WHO je službeno proglasio pandemiju koronavirusom. Međutim, time organizacija samo priznaje da je zaraza novim koronavirusom Sars-CoV-2 dostigla globalne razmjere. Glavni direktor Tedros Adhanom Ghebreyesus tada je izjavio da proglašenje pandemije ne mijenja ono što radi WHO i šta bi druge zemlje trebale raditi.
Kako se gleda na angažman WHO-a u ovoj krizi?
Svjetska zdravstvena organizacija je za svoje rano i odlučno djelovanje u slučaju korona-krize - za razliku od reakcije na pandemiju svinjske gripe 2009. ili ebole 2014. i 2015. – pohvaljena. WHO je, nakon spomenutih epidemija, priznao svoje greške i promijenio odnos prema zaraznim bolestima.
Trenutni uspjeh organizacije kao globalnog kriznog menadžera neki pripisuju i njezinom šefu Tedrosu, koji je na toj funkciji od 2017. godine i smatra se liderom koji se ne boji javnosti. No i on je bio kritiziran jer je pohvalio Kinu zbog odnosa prema koronavirusu nakon što je ta država prvo ignorirala epidemiju u Wuhanu da bi potom provodila rigorozne mjere.
Zatvorene škole, zabrana kontakta i putovanja. Radi suzbijanja pandemije koronavirusom država ograničava prava svojih građana. Koliko dugo još? I što će biti nakon krize? (07.04.2020)
U Kini je INFrec navodno pomogao pacijentima. Zato ga Georg Scheffer želi uvesti u Njemačku. Isporuka je spremna, ali uvoz još nije odobren. Zato on sada lijek nudi Španjolskoj. (06.04.2020)
Je li njemačka vlada prognozirala pojavu koronavirusa još prije osam godina? Jedan službeni dokument je plodno tlo za špekulacije koje se šire i u Hrvatskoj. (05.04.2020)
Trenutno se opsesivno tvrdi kako se nalazimo u ratu između čovječanstva i koronavirusa. Rat znači imati neprijatelja koji dolazi izvana. A čovjek je sam kriv za koronavirus. (05.04.2020)
</doc>
<doc docid='dw_53028233' lang='hrv' type='mono' source='https://www.dw.com/hr/hr/stiže-li-u-njemačku-lijek-za-koronu-iz-kube/a-53028233' term='COVID'>
„Mi smo od početka sa zabrinutošću pratili razvoj i širenje virusa", kaže Georg Scheffer, direktor i vlasnik Profümeda, srednjeg poduzeća s oko 150 zaposlenih i s proizvodnim pogonima u njemačkoj saveznoj pokrajini Saskoj i u Austriji. „Brzo je postalo jasno da se mora poduzeti nešto za spašavanje života."
Budući da cjepivo nije moguće proizvesti tako brzo, Scheffer želi u Njemačku uvesti kubanski lijek Interferon alfa 2B (INFrec) za oko 1.000 pacijenata. On već godinama ima dobre poslovne odnose s partnerima u Kubi. Taj lijek jača imunosni sustav i inače se koristi u liječenju denga-groznice, raka i hepatitisa B i C. On se zajedno s drugim lijekovima primjenjivao i u Kini u liječenju pacijenata oboljelih od covida-19 – s dobrim rezultatima.
„Svaki život koji se može spasiti primjenom Interferona vrijedan je energične brige za dobivanje dozvole za uvoz. Ne želimo u Njemačkoj imati drugu Italiju", kaže Scheffer. Njegova tvrtka proizvodi medicinsku opremu na bazi celuloze kao što su tupferi, komprese i slično. Na području farmacije nema nikakvih iskustava.
U vrtlogu birokracije
Kubanska tvrtka BioCubaFarma obećala je Profümedu da će mu na raspolaganje staviti INFrec za liječenje 500 do 1.000 pacijenata. Rok isporuke je do 25 dana. No za narudžbu je potrebna dozvola Savezne službe za reguliranje uvoza u Njemačku. To je propisano njemačkim Zakonom o lijekovima.
Georg Scheffer (Profümed) i Alfonso Brooks Rodriguez (Copextel) potpisali su ugovor u Havani u studenom 2019.
Zato se Scheffer sredinom ožujka javio raznim ministarstvima i pokrajinskim službama. Iz Saveznog ministarstva gospodarstva je stigla obavijest da je njegov mail proslijeđen Saveznom ministarstvu zdravstva. Scheffer je i sam poslao pismo Ministarstvu zdravstva. No još uvijek čeka na odgovor.
Odgovor nije dobio ni na upit poslan saskom Državnom ministarstvu za socijalnu skrb. Na novinarsko pitanje odande dobivamo informaciju: „Ako se želi uvesti lijek potrebno je ispuniti uvjete iz Zakona o lijekovima (dozvola, stručna osoba, skladištenje i slično)." Osim toga, ističe se, za uvoz lijekova je nadležna pokrajinska direkcija Saske koja se nalazi u sastavu Saskog ministarstva unutarnjih poslova.
Nedostatak dokaza o učinkovitosti
Glasnogovornik Saveznog instituta za lijekove i medicinske proizvode u Bonnu na upit odgovara da je „puštanje nekog lijeka u promet uvjetovano službenom dozvolom". Za to jedna farmaceutska tvrtka mora podnijeti dokumente koji dokazuju „učinkovitost, pouzdanost i kvalitetu lijeka".
Iz Saveznog instituta također ističu da trenutačno nije moguće dati pouzdane dokaze o učinkovitosti bilo kojeg lijeka u liječenju covida-19 te da se lijekovi koji sadrže Interferon alfa već nalaze na njemačkom tržištu.
Kubanski liječnici došli su pomoći i posebno ugroženoj Italiji
Jasno je: INFrec nije rješenje za korona-krizu. To je sredinom ožujka istaknuo i Eduardo Martinez, predsjednik tvrtke BioCubaFarma. On je time opovrgnuo glasine na društvenim mrežama da Kuba ima lijek protiv pandemije. „Interferon je proizvod za terapiju, a ne cjepivo", rekao je.
Radije u Španjolsku?
Unatoč tome Scheffer će se nastaviti truditi oko dozvole za uvoz kubanskog lijeka. „Ako Nijemci to ne žele, isporučit ću ga u Španjolsku", kaže i dodaje da već ozbiljno pregovara o tome.
Za njega poslovanje s Kubom nije ništa novo. Profümed ima narudžbe iz Kube za isporuku materijala za zbrinjavanje rana u šestoznamenkastom iznosu. Kontingent Interferona bio bi neka vrsta platnog jamstva. „Kubanci bi tu izašli u susret i prebili dug", smatra Scheffer.
No trenutačno ima i drugog posla: zaštitne maske su krajnje tražena roba. Scheffer je zato kratkoročno preusmjerio proizvodnju u saskom pogonu. „Početkom travnja trebali bi biti gotovi prvi prototipovi maski", najavio je.
Koronavirus trenutno igra veliku ulogu i u izbjegličkoj politici. Dok je Erdogan očito morao obustaviti pokušaj ucjene na granici s EU-om, Grčka virus koristi za ostvarenje svojih ciljeva. (06.04.2020)
Trenutno se opsesivno tvrdi kako se nalazimo u ratu između čovječanstva i koronavirusa. Rat znači imati neprijatelja koji dolazi izvana. A čovjek je sam kriv za koronavirus. (05.04.2020)
Život poslije korone je već počeo: mnoge vlade razmatraju mogućnost elektronskog praćenja onih koji su u izolaciji, neki autoritarni režimi već preuzimaju totalnu kontrolu svojih država. Dobrodošli u Orwellovu 1984. (03.04.2020)
</doc>
<doc docid='dw_53003766' lang='hrv' type='mono' source='https://www.dw.com/hr/hr/koronavirus-i-pitanje-izbjeglica/a-53003766' term='COVID'>
„Sada je mirno. ‘Ilegalni migranti‘ su vraćeni", kaže Stavros Tzamalidis, načelnik Kastaniesa. Malo mjesto na grčko-turskoj granici je prije izbijanja korona-krize bilo u centru pažnje svjetske javnosti. Nakon što je Turska koncem veljače otvorila svoju granicu prema Grčkoj tisuće izbjeglica se tjednima pokušavalo probiti preko žičane ograde u Grčku s nadom da će moći krenuti dalje prema (zapadnoj) Europi. Sada je opet sve mirno na ničijoj zemlji između Europe i Turske. "Oni su zapalili šatore", kaže Tzamilidis: "Mi ne znamo zašto su odjednom udaljili migrante. Ili zbog korone ili se Erdogan umorio i poželio promjenu..."
BND govori o orkestriranoj akciji
Kastanies je miran gradić. Turski turisti ovdje dolaze u jednodnevne izlete na ručak ili kako bi konzumirali alkohol koji je u Turskoj postao vrlo skup. Tzamalidis smatra da su odnosi dvije zemlje u teškoj krizi: „Bit će teško nakon žestokih sukoba ponovno se vratiti svakodnevici. Ipak naravno da naši prijatelji na drugoj strani ostaju i dalje naši prijatelji. Mi nemamo problem s ljudima."
Čini se da su ljudi na grčkoj strani s pravom bili nepovjerljivi kada je riječ o iznenadnom dolasku izbjeglica na grčkoj granici. Prema navodima medija u međuvremu i BND (njemačka tajna inozemna služba) polazi od toga da je Ankara ovom akcijom svjesno upravljala. Istim autobusima, kojima su izbjeglice sada odvedene, turska strana ih je transportirala u Edirne na turskoj strani granice.
Dalje na sjeveru, na bugarskoj granici, sve je bilo mirno. Erdogan je ciljano birao Grčku. On se nadao da će porasti grčki nacionalni osjećaji i da će više nego kritična situacija na otocima eskalirati.
Njegov plan: ucjena Europe tako što će EU pokazati kako je sama zakazala kada je riječ o izbjegličkoj politici. Njegov cilj: prisiliti NATO da se uključi na njegovo bojno polje u Siriji. Svjetski tisak mu je za to ponudio adekvatnu pozornicu. Došlo je do napetosti između grčke i turske vojske. A onda mu je koronavirus osujetio plan. Svjetski mediji su se povukli i sada je i turski predsjednik morao priznati poraz. Virus je riješio situaciju na tursko-grčkoj granici– u najmanju ruku na nekoliko mjeseci.
Među izbjeglicama vlada strah od zaraze
Bez opuštanja na otocima
U Turskoj, prema službenim podacima, boravi oko četiri milijuna izbjeglica, prema neslužbenim navodima i znatno više. U Grčkoj se, prema navodima vlade, nalazi oko 100.000 tražitelja azila, 41.000 njih je na otocima Lezbos, Samos, Chios, Leros i Kos. Među njima je i 20-godišnja Somaya iz Afganistana. Ona živi u službenom kampu u Moriji u smještaju koji barem prkosi vjetru. Samo rijetki dijele ovaj tužni luksuz. Oko kampa je formiran postapokaliptični šatorski grad, tzv. džungla. Ovdje živi najveći dio od oko 21.000 izbjeglica s Lezbosa u šatorima i kartonskim kutijama. „Trenutno je jako hladno. Život je težak. Mnogo je kišilo", kaže Somaya.
Trenutno brojni ljudi strahuju od virusa: „Jedva da imamo vodu, a izbjeglice ovdje ne znaju što se događa. Može li se zaraziti virusom? Zabrinuta sam", kaže Somaya. No ona sama želi pomoći i kao volonterka se uključila u rad danske humanitarne organizacije „Team Humanity". U Hope-&-Peace-Centru dijeli hranu i odjeću. U vlastitoj produkciji se šiju zaštite maske i dijele u kampu. Uz to se dijeli sapun i flajer s instrukcijama.
Radije riječi nego mjere
Prije dva tjedna je Atena donijela uredbu o ponašanju u doba korone u izbjegličkim kampovima. U njoj se navodi da su posjeti ili aktivnosti unutar kampa zabranjeni. Stanovnici se trebaju kretati unutar kampa samo ako je to nužno. Kupovinu izvan kampa smije obavljati samo još jedan član obitelji koji u posebnim policijskim autobusima bude odvezen do određenih prodavaonica. Od 19 sati je na snazi policijski sat. Nova pravila tražiteljima azila uz to zabranjuju korištenje bankomata u obližnjim selima. Vlada je najavila da će bankomate instalirati direktno u kampu, ali kada – to još nije jasno.
Odredbama se također ljude upozorava da se moraju pridržavati higijenskih mjera. Apostolos Veizeis iz organizacije Liječnici bez granica se pita kako da to učine? „Sve je prepuno. To su idealni uvjeti za širenje Covida-19. Mjesecima se smeće ne odvozi. 1.300 ljudi koristi istu slavinu. Brojni nemaju uopće pristup vodi, struji ili toaletu i vrše nuždu pod vedrim nebom."
Stanovnici izbjegličkog kampa Moria nose maske iz kućne radinosti
Politička kalkulacija na račun izbjeglica?
Vlada o svemu šuti. Čak i nakon više upita Deutsche Wellea kako u kampu namjerava provesti mjere, postoje li konkretni planovi evakuacije i vrše li se uopće testiranja na koronavirus, vlada je samo, kao odgovor, poslala već objavljeni katalog o donesenim mjerama.
Apostols Veizeis smatra da su mjere zaštite od korone koje je donijela vlada licemjerne. One su, kako on kaže, prije svega usmjerene u cilju zaštite lokalnog stanovništva i diskriminiraju tražitelje azila u kampovima koji su i dalje nezaštićeni. Upravo ljudi koji pripadaju rizičnoj skupini bi trebali biti evakuirani. Na cijelom Lezbosu, kako on kaže, postoji samo pet kreveta za intenzivnu njegu, na Samosu samo dva. Tri liječnika iz Ministarstva zdravstva su se u Moriji brinula za 20.000 ljudi i pri tome nisu imali ni lijekove ni potrebni medicinski materijal na raspolaganju.
Veizeis pretpostavlja da grčka vlada virus koristi u vlastite političke svrhe: „Ako sada kažu da je vrijeme da se bude oprezan i da je najsigurnije smjestiti izbjeglice u zatvorene centre onda oni jednostavno pokušavaju konačno provesti ovaj koncept."
Do sada je Atena oštro kritizirana zbog zatvorenih centara – i to od strane organizacija za zaštitu ljudskih prava, EU-a i lokalnog stanovništva. I dok je Ankara zbog virusa povukla ručnu kočnicu čini se da Atena koristi izbjeglice za eskalaciju.
Zbog prepunih izbjegličkih kampova na grčkim otocima, EU želi migrantima ponuditi financijske poticaje za povratak kući. A Grčka u međuvremenu koristi novo sredstvo na granici: ogromne ventilatore. (14.03.2020)
U selima duž grčko-turske granice vlada zabrinutost zbog velikog broja izbjeglica na granici. U međuvremenu sela čuvaju nacionalni gardisti. Reporter DW-a bio je s njima na jednoj ophodnji. (07.03.2020)
Pokušaj turskog predsjednika da s novim izbjeglicama napravi pritisak na EU nema nikakve veze s djecom u izbjegličkim kampovima na grčkim otocima. EU je tamo odavno mogao pomoći, smatra Barbara Wesel. (10.03.2020)
Raspoloženje u Grčkoj se promijenilo: prije pet godina su mnogi Grci pomagali izbjeglicama, danas bi ih najradije otjerali. Grčki otoci više se ne mogu nositi sa ovim izazovom, kaže u komentaru DW-a Spiros Moskovou. (12.03.2020)
</doc>
<doc docid='dw_53022968' lang='hrv' type='mono' source='https://www.dw.com/hr/hr/romi-su-zaboravljena-rizična-grupa/a-53022968' term='COVID'>
Stariji i bolesni, liječnici i medicinsko osoblje - oni su najugroženiji u korona krizi. Međutim, u javnost se skoro i ne govori o jednoj velikoj i posebnoj rizičnoj grupi u Europi: o milijunima siromašnih Roma. Za mnoge od njih, posebno u centralnoj i jugoistočnoj Europi, uskoro bi mogla nastupiti zdravstvena i humanitarna katastrofa.
Većina njih živi u nehumanim uvjetima i uglavnom nema mogućnosti držati se higijenskih mjera. Pored toga, mnogi od njih više ne mogu obavljati svoje neformalne poslove, poput sakupljanja otpada i plastike ili ulične prodaje prehrambenih artikala, kućnih potrepština ili cvijeća.
Romske organizacije alarmiraju javnost
Ali nije riječ samo o tome. Mnogi Romi su, pored već rasprostranjenog antiromskog raspoloženja, trenutno izloženi posebnoj stigmi: neke zemlje poput Slovačke, Rumunjske i Bugarske, pored općih ograničenja, poduzele su dodatne mjere za romska naselja - ona su preventivno pod karantenom ili su blokirana i okružena policijskim snagama.
Romske organizacije u Europi su zbog toga alarmirale javnost. Središnje vijeće njemačkih Sinta i Roma se, primjerice, pribojava da „desničarski ekstremistički i nacionalistički političari u centralnoj i jugoistočnoj Europi koriste trenutnu krizu kako bi provodili svoje rasističke pozicije i legitimirali ih kao vladine mjere", navedeno je u priopćenju iz ove institucije. Povjerenik za Rome Parlamentarne skupštine Vijeća Europe, češki poslanik František Kopřiva, također upozorava: "Umjesto da se pokuša da se Romi kao grupa, koja je posebno ugrožena virusom, zaštiti, neki političari aktivno raspiruju antiromsko raspoloženje."
Posebno ugrožena naselja s lošom infrastrukturom
Nemogući higijenski uvjeti - Plovdiv u Bugarskoj
U Europi živi između deset i dvanaest milijuna Roma - oni su najveća manjina na kontinentu. Gotovo polovina svih europskih Roma živi u sedam zemalja središnje i jugoistočne Europe: Češkoj, Slovačkoj, Mađarskoj, Rumunjskoj, Bugarskoj, Srbiji i Sjevernoj Makedoniji. Tamo se nalaze i neki od najozloglašenijih europskih slamova, poput Lunika IX na periferiji  slovačkog grada Košice, Stolipinovo u Plovdivu u Bugarskoj, Ferentari u rumunjskoj prijestolnici Bukureštu ili Šutka u blizini sjevernomakedonskog glavnog grada Skoplja.
Zajedničko svim tim naseljima, kao ostalim njima sličnim, je činjenica da u njima na skučenom prostoru živi veliki broj ljudi. Obitelji u kojima tri ili četiri generacije žive zajedno često imaju na raspolaganju samo jednu ili dvije prostorije. Osim nekoliko komunalnih pumpi instaliranih na ulici, u takvim naseljima obično nema tekuće vode ili kanalizacije. To stvara idealne uvjete za širenje zaraznih bolesti poput Covida-19.
Iako su uvjeti života Roma i okolnosti u siromašnim naseljima u svim srednjoeuropskim i jugoistočnim europskim zemljama dobro poznati, nigdje ne postoje središnje mjere kako bi se spriječilo munjevito i masovno širenje korona virusa, poput uspostavljanja boljeg snabdijevanja vodom. Željko Jovanović, koji vodi romski program zaklade Otvoreno društvo, upozorava na dalje zanemarivanje brige o siromašnim Romima. "Do sada je većinsko društvo ignoriralo činjenicu da je nezaposlenost među Romima loša za cijelu privredu, kao i da su napadi desničarskih ekstremista na Rome loši za demokraciju. Sada pak mora biti jasno da zdravstvena zaštita Roma ima direktne posljedice koje će se odmah odraziti i na ostale članove društva koji nisu Romi", rekao je Jovanović za DW.
Socijalni programi su hitno potrebni
U Slovačkoj je nova desničarska konzervativna nacionalna vlada pak prepoznala problem - ali ne bez dvojbenog načina pristupanja tom problemu. Premijer Igor Matovič je prije nekoliko dana najavio masovno testiranje Roma na koronavirus, isprva u 33 naselja. Isprva bi trebale biti testirane osobe koje su se nedavno vratile iz inozemstva. Planirano je da testove vrše vojni liječnici u pratnji vojnika. Ovisno od rezultata testiranja, pojedini stanovnici bi trebali biti smješteni unutar državnih karantenskih ustanova ili bi cijela naselja trebala biti u karanteni.
Prema Matovičevim riječima, vojna akcija "nije državna demonstracija sile", nego se radi tek o sigurnosti samih Roma. Predstavnik Roma u slovačkoj vladi, Abel Ravaš, koji je prošlog tjedna smijenjen, u svojoj izjavi za internetsku stranicu Parametar oštro je kritizirao te mjere. "Angažiranjem vojske se stigmatiziraju Romi, umjesto da im se da osjećaj da je država njihov partner", rekao je Ravaš.
U Rumunjskoj i Bugarskoj  neka veća romska naselja je blokirala policija i žandarmerija, jer su se mnogi njihovi stanovnici  proteklih dana vratili iz inozemstva i, pored toga, očito masovno kršili pravila karantene. Na primjer, u Țanderaju na jugoistoku Rumunjske, gdje žive brojni Romi, gradom patroliraju deseci maskiranih policajaca i grad je blokiran.I u Bugarskoj su romska naselja u gradovima Nova Zagora, Kazanlak i Zliven opkoljena policijskim snagama. Osim takvih policijskih i vojnih mjera, siromašni i posebno ranjivi Romi do sada su primali posebnu državnu pomoć u samo nekoliko pojedinačnih slučajeva. U Slovačkoj je za neke općine u romskim naseljima organizirano mobilna opskrba pitkom vodom. U Rumunjskoj je ured gradonačelnika transilvanijskog grada Cluja prošlog tjedna podijelio pakete s hranom i higijenom za 300 osoba koje žive na periferiji grada pored odlagališta otpada.
U Mađarskoj, posebno na istoku zemlje, gdje u nehumanim uvjetima žive brojni Romi, aktivist i predsjednik Mađarskog romskog parlamenta Aladár Horvát, zatražio je poseban socijalni program za stanovnike odvojenih naselja. U pismu vladi i predsjedniku, on je predložio donošenje programa upravljanja kriznog menadžmenta za siromašne Rome u devet točaka. "U getoiziranim područjima stanovnici nemaju ušteđevine, kao ni zaliha, tamo ne postoji zdravstvena briga i raste strah da svojoj djeci više neće imati dati za jelo", napisao je on. Do sada nije dobio odgovor.
</doc>
<doc docid='dw_53006256' lang='hrv' type='mono' source='https://www.dw.com/hr/hr/svjetska-revolucija-zbog-koronavirusa/a-53006256' term='COVID'>
Meni se prije čini da doživljavamo revoluciju. Virus prisiljava čovječanstvo da sebe poima kao veliku zajednicu kojoj su nužne promjene. Prisiljava nas da shvatimo da smo kao dijelovi organizma ovisni jedni o drugima, da smo jedni drugima potrebni. Svaka nacija i svaki pojedinac, svako biće, bilo staro ili mlado jednako su vrijedni i važni u lancu koji osigurava preživljavanje na našem planetu.
Već duže vrijeme za vratom osjećamo prijetnje opasnosti koje samo djelomice možemo jasno identificirati, a koje se tiču svih nas: posljedice globalizacije, starenje društva, rast broja ljudi na Zemlji, nestajanje raznolikosti vrsta, iscrpljivanje resursa, klimatske promjene, posljedice ratova. U međuvremenu znamo da globalni problemi nisu rješivi izolirano ili u nacionalnim solo-akcijama. Pa ipak je važno da ni vlade ni ekološki, vjerski ili politički pokreti nikad ne dobiju toliko veliku moć da globalna rješenja nametnu totalitarnim sredstvima.
Korona je naša učiteljica
Trenutno se kao sredstvo protiv širenja virusa koristi izolacija. Ali izolacija je iluzorna u svijetu u kojem smo egzistencijalno ovisni jedni o drugima. Puno više od izolacije trebali bismo naučiti odvagivati između nužnog, korisnog i rasipnog. I u tom smislu je korona naša učiteljica. U samo nekoliko tjedana koronavirus (SARS-CoV-2) je pokrenuo revoluciju. Sićušno, nevidljivo, neuništivo, a ipak krhko, suptilno nešto (što čak nije ni živo biće koje se može samostalno razmnožavati), cijelom svijetu je utjeralo strah u kosti, svjetske moćnike prisililo na koljena, ugrozilo egzistenciju svih nas. I naš život mijenja zastrašujućom brzinom.
Za samo nekoliko dana sve se radikalno promijenilo. Navike, potrebe, zahtjevi su relativirani. Svi mi postali smo potencijalne izbjeglice. Samo što nikamo ne možemo pobjeći od nas samih.
Carmen-Francesca Banciu
Savjetuje nam se da ostanemo kod kuće kako bismo štitili sebe i druge. Sad je potrebno zastati, sabrati se i tu ostati dok se svijet ne vrati u ravnotežu. Izdržati. Biti strpljiv. Prepoznati značenje nespektakularnog. Shvatiti što je stvarno važno, što stvarno ima značenje za naš život.
Svakoga dana učimo cijeniti stvari koje smo ignorirali, zapostavljali, zaboravili ili smatrali suvišnima: zajednički provoditi vrijeme. Provoditi vrijeme u osami. Opažati osjećajnost života. Ponovo oživjeti naša osjetila. Usporiti ritam svog života. Nanovo definirati i cijeniti značenje posla, odgoja, studija, društvenih veza, ali i bogatstva. Osjećati se neizmjerno obogaćenima stvarima kojima se ne trguje na burzi. Cijeniti svakog pojedinog čovjeka. I još puno toga.
Ubrzano shvaćamo da djelotvornost ne smije biti jedino mjerilo kojim se mjeri vrijednost života. Učimo drukčije shvaćati vrijeme i kvalitetu života. Slušati šum lišća ili kiše, opažati promjenu jačine svjetla. Miris i boje hrane, okus svježe kuhanog promatrati kao vrijednost po sebi. Učimo cijeniti vrijednost spontanog smiješka. I još puno toga. U tijeku je snažno emocionalno oživljavanje društva koje je oboljelo od nepažljivosti.
Vrijeme za novi početak
Prije ere korone bili smo u žurbi koja je svuda vladala. U kroničnom nedostatku vremena. Izgledalo je da nam je preostalo premalo vremena čak i za spašavanje okoliša. Shutdown u gotovo svim zemljama većinu nas je prisilio na prividnu pasivnost. Nama i okolišu je poklonjeno vrijeme. Vrijeme za razmišljanje o novom početku. Vrijeme za novi početak.
Liječnici, njegovatelji, čistači ulica, proizvođači i prodavači hrane i svi koji riskirajući svoj život omogućuju nastavak svakodnevice junaci su ovih dana. Mi ostali sjedimo kod kuće i ako smo mudri da izdržimo sami sebe, da ne pobjegnemo u beskrajno gledanje Netflixa i sličnih platformi, nego uđemo u razgovor sa samim sobom i u autentičnu i duboku komunikaciju s drugima, vrlo brzo ćemo pridonijeti pronalaženju odgovora i rješenja za krize. Do tada ćemo diljem svijeta peći kruh s kvasnim tijestom. (Čak je i NY Times za to objavio recept.) Radit ćemo u vrtu, čistiti svoje ormare, sortirati spise, čitati, učiti neki novi jezik, pjevati, slikati i plakati. I prije svega ćemo razmišljati i stvarati red u našoj nutrini. A u glavi ćemo smišljati planove za ozdravljenje svih nas i novi početak.
Podsjeća nas se da smo svi u istom čamcu. I da je spašavanje čamca moguće tek ako budemo težili dobru cijele zajednice. I ako se za to budemo zalagali. To u ovom trenutku znači da se mnogih stvari treba odreći, provoditi social distance, svoju djecu podučavati kod kuće i omogućiti im školsku nastavu online kroz distance education. Čak i djeca moraju neke stvari žrtvovati. Kako će se ta snažna promjena odraziti na njihov život?
Ne znamo koliko dugo će zastoj trajati. Ali nakon dana shutdowna, borbe, očaja, sabranosti izaći ćemo iz svoje kukuljice potpuno promijenjeni. Bit će to globalna metamorfoza. Rasti ćemo sa svojim zadaćama. Kao nakon nekog rata puni elana ćemo stvarati nove stvari. I kreativnost svijeta će se izražavati u održivom, značajnom, smislenom. Uzvišenom. Tko će se htjeti vratiti u svoj raniji život?
Carmen-Francesca Banciu je rođena u Rumunjskoj. Od studenog 1990. živi kao slobodna autorica u Berlinu, piše za radio i novine i vodi seminare kreativnosti i kreativnog pisanja. Od 1996. piše na njemačkom jeziku. Njezin roman "Lebt wohl, Ihr Genossen und Geliebten!" (Zbogom drugovi i ljubavnici!) nominiran je 2018. za Njemačku književnu nagradu.
</doc>
<doc docid='dw_53018609' lang='hrv' type='mono' source='https://www.dw.com/hr/hr/borba-za-najbolji-korona-app/a-53018609' term='COVID'>
Mathias Reidel je stalno zaposlen u industriji softvera. Od prije nešto više od tjedan dana on radi i volonterski. Često i do kasno u noć sa svojim bivšim kolegom radi na aplikaciji za mobitel koja bi trebala pomoći prikupljanju više informacija o širenju koronavirusa. "Bilo je noći kada smo ujutro u šest sati rekli: 'Idemo na spavanje', ali onda je uskoro počinjao naš normalni posao", kaže Reidel.
Jedna verzija Covid-19 radara je već online. Koristeći ovaj app osobe koje su inficirane koronom mogu dobrovoljno obilježiti svoje mjesto boravka. Aplikacija tada u realnom vremenu pokazuje u kojem gradu, u kojoj četvrti i čak i u kojoj ulici ima posebno veliki broj slučajeva zaraženih. „Mi pretpostavljamo da u Njemačkoj postoje regije u kojima postoji manji rizik od opasnosti", kaže Reidel.
Tamo aplikacija treba pomoći donositeljima odluka kada je riječ o tome da se javni život i ekonomija ponovo počnu polako pokretati. Određivanje lokacije, kako kaže Reidel, se međutim ne odnosi na pojedince. „I u kriznim vremenima smo obavezni stvari, koje smo ostvarili u demokraciji, ne tako olako bacati kroz prozor", kaže Reidel.
Zaštita podataka na oku
Mathias Reidel - danonoćno do novog app-a
Programeri vode računa o strogoj zaštiti podataka u Njemačkoj. Jer širom svijeta u međuvremenu postoji više aplikacija koje u borbi protiv koronavirusa koji sigurnost podataka pojedinaca podčinjava zaštiti društva. U Južnoj Koreji vlada prikuplja informacije o nadzornim kamerama, lokacijama mobilnih telefona i kreditnim karticama kako bi slijedila lanac zaraze – slična je i situacija u Kini. U Izraelu, tako piše Economist, se tajna služba za unutarnja pitanja priključila na mobilne telefone inficiranih kako bi kontrolirala njihovu lokaciju.
I u Njemačkoj se trenutno odvija rasprava o smislu i svrsi, granicama i opasnostima korona-tragača. Kao konsenzus u međuvremenu važi sljedeće: korona aplikacija ne smije biti prisila i podaci moraju ostati anonimni. To se odnosi i na njegov smartphone program, kaže Mathias Reidel. Zbog zaštite podataka je on, kako kaže, stalno u kontaktu s vlastima.
Europska inicijativa kao favorit
Trenutno za aplikaciju koja ima najviše šansi da postane službeni korona app slovi jedan europski zajednički projekt koji bi trebao nastati uz pomoć bluetooth tehnologije. Oko 130 znanstvenika je u međuvremenu angažirano na ovom projektu koji nosi naziv „Pan European Privacy-Protecting Proximity Tracing" (PEPP-TP). Za Njemačku je zadužen Heinrich-Herz-Institut. „Mi Europljani moramo naći naš odgovor za rješenje ove krize", kaže direktor Instituta Thomas Wiegand. Sada je to rješenje na stolu.
Ta aplikacija omogućava, između ostalog, da u slučaju da se netko s kim ste bili u kontaktu naknadno zarazi ta informacija bude proslijeđena svim drugima koji su s njim u kontaktu ili su to bili – bez navođenja imena zaraženog ili mjesta sastanka sa njim. Svi, koji su informirani, potom mogu odlučiti hoće li se testirati ili će dragovoljno otići u karantenu.
Nedostaje odobrenje politike
Thomas Wiegan
Slično funkcionira i uspješni „Trace-Together" app iz Singapura. No u europskoj inicijativi se svjesno distanciraju od toga. mobiteli se – za razliku od aplikacije „Trace Together" - ne povezuju, objašnjava Wiegend princip europske aplikacije. U Singapuru se osim toga morao dati broj telefona.
Već nakon Uskrsa bi se moglo početi s korištenjem aplikacije u Njemačkoj. Slično se razmišlja i u Austriji. „Ako to politika želi", kaže Thomas Wiegend oprezno. Jer diskusija nije okončana. Dok njemačka kancelarka Angela Merkel preporuča jednu takvu aplikaciju, ministrica pravosuđa Christine Lambrecht je oprezna: Mora se pogledati svaki detalj gotove aplikacije. Vrag, poznato je, leži u detaljima. Wiegend kaže da se nada da će vodeći njemački institut za borbu protiv epidemije Robert Koch Institut uvesti PEPP-PT sistem u okviru svoje vlastite aplikacije na njemačko tržište.
Osim Reidela i Weigenda i brojni drugi rade na korona aplikaciji. Reidel međutim kaže da nema puno smisla ako se odjednom pojavi četiri ili pet aplikacija koje služe istoj svrsi.
</doc>
<doc docid='dw_52991337' lang='hrv' type='mono' source='https://www.dw.com/hr/hr/iran-atomskim-programom-protiv-koronavirusa/a-52991337' term='COVID'>
Dok u Iranu bjesni korona-kriza, a iranski stručnjaci procjenjuju da bi oko 3,5 milijuna ljudi u toj zemlji moglo umrijeti zbog infekcije virusom, iranska Agencija za atomsku energiju je priopćila da je ta zemlja razvila modernije i brže centrifuge za obogaćivanje urana. Uskoro bi one trebale biti predstavljene javnosti i početi s radom, stoji u službenom priopćenju objavljenom 27. ožujka. Iran je zainteresiran samo za civilno korištenje nuklearne energije, naglašava Agencija.
„U načelu još brže centrifuge nisu u kontradikciji sa civilnim korištenjem, ali one krše međunarodni atomski sporazum iz Beča", kaže iranski fizičar Behrooz Bayat.
Mjere i protumjere
Iran je sporazum 2015. godine potpisao s pet zemalja koje imaju pravo veta u Vijeću sigurnosti Ujedinjenih naroda, plus Njemačka. Njime je trebalo biti osigurano da Iran u dogledno vrijeme ne može raditi na razvoju atomskog naoružanja. Zauzvrat se Iranu ublažavanjem sankcija htio omogućiti postupni povratak na globalnu privrednu scenu. No, SAD je s predsjednikom Donaldom Trumpom u svibnju 2018. jednostrano otkazao sporazum i ponovno uveo ekonomske sankcije protiv Irana i njegovih partnera.
Godinu dana kasnije, u svibnju 2019., Iran je, reagirajući na tu odluku Washingtona, najavio postupno napuštanje sporazuma i otkaz preuzetih obveza. Teheran je tako htio povećati pritisak na preostale partnere koji su potpisali sporazum, kako bi te zemlje i ubuduće pružale pomoć Iranu – i to usprkos američkim sankcijama.
I u Iranu su ulice prazne zbog epidemije koronavirusa
Indirektne prijetnje atomskom bombom
„Iranski atomski program je bio koncipiran kao instrument zastrašivanja. Režimu sad nedostaju sredstva kojima bi odgovorili na američko kršenje ugovora", analizira Bazat. Forsiranje programa putem modernizacije centrifuga „moglo bi se shvatiti kao indirektna prijetnja kojom Iran signalizira da želi doći u posjed atomske bombe", pretpostavlja bivši savjetnik Međunarodne agencije za atomsku energiju (IAEA).
Modernije i brže centrifuge omogućavaju ubrzavanje procesa obogaćivanja urana u Iranu i čine ga efikasnijim. Tako se skraćuje vrijeme koje je Iranu potrebno za proizvodnju dovoljne količine obogaćenog urana potrebnog za eventualnu proizvodnju nuklearnog naoružanja. Sudeći po aktualnom izvještaju IAEA, Iran je već utrostručio zalihe (nisko) obogaćenog urana: 19.2. one su iznosile 1020,9 kilograma. A u izvještaju od 3. studenog prošle godine dokumentirano je 372,3 kilograma.
Time je Iran ustvari već odavno i dobrano premašio (i to za skoro četiri puta) gornju granicu definiranu Međunarodnim atomskim sporazumom kojim je dozvoljeno posjedovanje 300 kilograma obogaćenog urana. Ova zemlja je, po mišljenju stručnjaka, došla u posjed količine (nisko) obogaćenog urana koja joj može poslužiti kao temelj za proces dobivanja visoko obogaćenog urana, a time u konačnici i za proizvodnju atomskog oružja.
Razlike u mišljenjima
U posljednjem izvještaju koji je IAEA objavio 3. ožujka može se pročitati da Teheran u siječnju ove godine nije dozvolio stručnjacima te organizacije da obiđu dva nuklearna postrojenja. Šef IAEA Rafael Grossi od Irana zahtijeva da ponovno uspostavi punu suradnju s UN-ovom agencijom.
Sudeći po aktualnom izvještaju IAEA, Iran je već utrostručio zalihe (nisko) obogaćenog urana
Iran je pak priopćio da se ne osjeća dužnim informirati o aktivnostima koje su se odigrale u prošlosti. „Mi smo odgovorili na pitanja IAEA", rekao je 20.3. iranski veleposlanik akreditiran u bečkom sjedištu te organizacije. Iran će, dodao je, i ubuduće intenzivno surađivati s IAEA-om. I naglasio kako Iran neće prihvatiti zahtjeve do kojih je došlo nakon prigovora iz Izraela i SAD-a. Izrael je, po navodima premijera Netanjahua, u Iranu otkrio tajna postrojenja za razvoj atomskog oružja. Iran je doduše između kraja lipnja i konca srpnja prošle godine uništio ta postrojenja, zato što je postalo jasno da Izrael zna za njih, rekao je Netanjahu u rujnu 2019.
Povratak atomskom sporazumu?
Iranski predsjednik Rohani je u više navrata naglasio da će se Iran vratiti sporazumu kad Europa ispuni svoje ugovorne obveze. Iran se trenutno nalazi u dubokoj krizi zbog pandemije koronavirusa. Sankcije Washingtona dodatno kompliciraju realizaciju financijskih transakcija koje su potrebne za uvoz robe, ali i medicinskih i humanitarnih pošiljki. Iz straha od američkih kazni, banke više ne žele uopće financirati trgovinske aranžmane s Iranom.
Nakon više od godinu dana priprema, u utorak (31.3.) je na trgovinskoj platformi Instex (koju su pokrenuli Francuska, Njemačka i Velika Britanija) realizirana prva transakcija. Time je omogućen izvoz medicinske opreme u Iran, priopćilo je Ministarstvo vanjskih poslova SR Njemačke. Sudeći po pisanju lista The Economist, radi se o sredstvima potrebnima u borbi protiv Covida-19.
Iranci su bijesni jer je Trump otkazao sporazum
Atomskim programom protiv korone?
Ali Akbar Salehi, voditelj Iranske atomske agencije, u međuvremenu koristi korona-krizu kako bi opravdao postojanje nuklearnog programa. Njegova institucija dezinficira maske, rukavice i drugu medicinsku opremu uz pomoć gama zračenja, tvrdi Salehi. Sredstva potrebna za gama zračenje može se proizvoditi u nuklearnim reaktorima. „Istina je da se postupak gama zračenja može koristiti za sterilizaciju medicinskih maski, rukavica i tako dalje. Ali je ipak upitno u kojoj je mjeri korištenje tog postupka smisleno u izravnoj borbi protiv koronavirusa", kaže fizičar Behrooz Bazat. Od pojašnjava: „Strategija gospodina Salehija sastoji se u tome da promovira atomski program režima i predstavi ga u što je moguće boljem svjetlu. Zato on sad u prvi plan gura jedan sporni dio programa, trenutak je za njega jednostavno povoljan."
Tko koga provocira? Iran SAD ili obrnuto? EU želi još uvijek spasiti atomski sporazum s Iranom. Na neki način. (19.06.2019)
Iran se djelomično povukao iz Međunarodnog sporazuma o nuklearnom naoružanju i prijeti blokadom Hormuškog tjesnaca. SAD je poslao vojnu fregatu u regiju. Prijeti li izbijanje rata? (09.05.2019)
Sudionici sastanka na vrhu EU-a u Sofiji pokušali su nuklearni sporazum s Iranom prodati kao uspjeh. Ali Europljani nemaju volje za stvarno spašavanje tog sporazuma, smatra Max Hofmann. (17.05.2018)
</doc>
<doc docid='dw_53004188' lang='hrv' type='mono' source='https://www.dw.com/hr/hr/koronavirus-u-sad-u-navala-na-trgovine-oružja/a-53004188' term='COVID'>
U dućanu „Greta's Guns" opet se javlja telefonska sekretarica: „Zbog velikog broja poziva trenutno se ne možemo javiti." U trgovini u mjestancu Simi Vallez u Kaliforniji u kojoj se prodaje oružje posla očito ima preko glave. Dućan se nalazi u blizini jedne crkve i filijale lanca supermarketa Walmart.
„Do daljnjega su na snazi naša normalna radna vremena. Najbolje ćete s nama stupiti u kontakt preko e-maila ili Facebook Messengera." I to tako u danima u kojima je većina trgovina već odavno zatvorila vrata?
Alex Villanueva, šerif u okrugu Los Angeles, zapravo je sredinom ožujka obznanio da se moraju zatvoriti svi dućani koji ne obavljaju funkciju temeljne opskrbe stanovništva. Tada je zavladalo veliko uzbuđenje među vlasnicima oružja i onima koji ga namjeravaju kupiti. I devet dana kasnije (28.3.), Villanueva se ponovno javio te uputio građane na novu poruku američke vlade: uvoz, proizvodnja i prodaja oružja je sastavio dio temeljne opskrbe stanovništva, stoji u priopćenju.
Od izbijanja COVID-19, i u SAD-u su police u trgovinama prazne kao i u drugim zemljama svijeta. WC-papir je tražena (i oskudna) roba, tjestenina i riža u mnogim dućanima rasprodani. Strah od nesigurne budućnosti ipak Amerikance nije natjerao da u većim količinama skladište kod kuće samo namirnice i kućne potrepštine, već o oružje i streljivo. I to je sad tražena roba.
Mnogi Amerikanci ne žele ograničavanje prava na nošenje oružja
Nova lica u trgovini oružja
"U posljednje vrijeme sam imao puno novih mušterija", kaže Josh Lowry. On je vlasnik jednog dućana s oružjem u Tigardu, mjestu koje se nalazi nešto južnije od (uglavnom liberalnog) Portlanda u Oregonu, na zapadnoj obali SAD-a. Asortiman se sastoji od puški i pištolja, streljiva i noževa, tu je i poseban kutak za lovce. "Naše mušterije se brinu zbog vlastite sigurnosti", naglašava Lowry. „Boje se da će policija imati previše drugog posla i osjećaju se prisiljenima da stvari uzmu u svoje ruke." Korona-kriza i na taj način otkriva koliko je veliko nepovjerenje u državu.
U Lowryjevom online-shopu većina oružja je već rasprodana, posljednja objava na Facebooku je ustvari najava da će radno vrijeme biti skraćeno: „Ne stignemo u ovom ludilu ispuniti sve zahtjeve kupaca, i sad se moramo pobrinuti da ponovno popunimo naše zalihe i obradimo zahtjeve."
Pod „zahtjevi" misli se između ostaloga na takozvane Background Checks, provjere na temelju kojih se donosi odluka smije li netko kupiti oružje ili ne. Pritom se osobne podatke potencijalnih kupaca uspoređuje s podacima iz jedne baze podataka u kojoj su registrirani prijestupi građana i druge osobne informacije. FBI ovih dana registrira rekordan broj takvih provjera. U veljači 2020. bilo ih je nešto više od 2,8 milijuna, prošle godine je u prosjeku ih je bilo nešto više od 2,36 milijuna mjesečno.
Zakonske promjene
U SAD-u je u prošlosti bilo više događaja koji su bili povod za nagli porast potražnje za oružjem i streljivom. Na primjer izbor predsjednika Baracka Obame. Ili protestni marševi u ožujku 2018. Diljem zemlje su sudionici okupljanja pod motom "March for Our Lives” zahtijevali rigoroznije zakone o oružju. Moguća zabrana uvijek u pravilu utječe na pojačanu potražnju.
Duge kolone koje se moglo protekli tjedan vidjeti u brojnim američkim saveznim državama su bile plod činjenice da je odjednom počelo dolaziti više mušterija nego inače, ali i zbog činjenice što je samo određeni broj ljudi mogao istovremeno ući u trgovinu. U nekim naseljima je granica bila deset osoba, u Oregonu trenutno samo šest.
Pred ulazom u trgovinu se radi koronavirusa drži odstojanje
Bez povjerenja u policiju
Drew Woods živi u Louisiani i radi na jednom tegljaču. Njegova obitelj je oduvijek rado išla u lov i ribolov. U njegovom djetinjstvu vatreno oružje je bilo sastavni dio obiteljskog života, i danas uvijek nosi oružje sa sobom. „Kad sam imao 18 godina kupio sam si prvi vlastiti komad oružja. Od 2009. uvijek sa sobom nosim pištolj, skriveno naravno." Woods se tako osjeća sigurnije. Ali ne pokazuje svoje oružje otvoreno, jer mu smetaju reakcije drugih ljudi. „Neki odmah pomisle da ću ih opljačkati." U razgovoru za DW i on spominje zabrinutost da bi zbog korona-krize policija mogla imati problema u obavljanju svog posla. Na internetu je Woodsu u oko upalo jedno priopćenje policijske postaje u Cincinnatiju, Ohio. I ono ga zabrinjava. Policija je priopćila da i njezini službenici moraju paziti na distancu i ubuduće ne mogu osobno dolaziti na mjesta na kojima se dogodi neko nedjelo.
Umjesto toga bi se prijave trebalo obrađivati telefonski ili online. Ali u službenom priopćenju ipak se naglašava da će policija i dalje u hitnim slučajevima izaći na teren, na primjer ako se osumnjičenici još nalaze na mjestu zločina, odnosno ukoliko je potrebna medicinska pomoć.
Obrana vlastite obitelji
Dennis Williams živi u saveznoj državi New York. Blizak je Demokratskoj stranci što se tiče brojnih političkih pitanja, ali i on se prije gotovo godinu dana odlučio nabaviti pištolj. Nakon dugotrajnog razmišljanja, ovaj 51-godišnji obiteljski čovjek se odlučio za model Walther PPK/S .380, pištolj koji potječe iz Njemačke i često ga se koristi u obrani. „Kada sam čuo za epidemiju kupio sam relativno mnogi streljiva. Nije to bila izravna reakcija na širenje koronavirusa, ali je bila reakcija na činjenicu da u situacijama poput ove vrlo brzo zavlada nestašica streljiva i onda su police u dućanu dugo vremena prazne." To je svojevrsna lančana reakcija: puno ljudi istovremeno pretpostavlja da će doći do nestašice i onda se pokušaju opskrbiti prije nego što bude prekasno. Slično je i kod WC-papira.
I Paul Broshear se hrtio osigurati. Ona je imao dovoljno oružja i streljiva, ali je odlučio neke od tih komada „prepisati" na druge članove svoje obitelji. „Za svaki slučaj", kaže on za DW. „Kako bi oni bili primjereno pripremljeni." I kaže da bi bio najsretniji kada nitko ne bi morao koristiti pištolje, odnosno kad bi svi u obitelji na koncu zbijali šale s „djedom idiotom" i njegovim čudnovatim idejama. Broshear je uzgred uz svaki „oružani poklon" priložio i pismo, kojim obvezuje svoju rodbinu da oružje mora ostati u obiteljskom vlasništvu i da se smije prenositi samo s generacije na generaciju – odnosno da se oružje nikada ne smije prodati drugim ljudima.
Najnovija studija Instituta SIPRI pokazuje da u prodaji oružja u svijetu dominiraju američki koncerni. Njemačke tvrtke znatno zaostaju. (10.12.2018)
U SAD-u je u tri tjedna zabilježen veći broj zaraženih koronavirusom nego u Kini i Italiji. Situacija u bolnicama je kaotična, nedostaju respiratori a broj mrtvih naglo raste. (28.03.2020)
Mnogi Amerikanci su dali glas Trumpu jer su htjeli konačno "nekoga drugog" u Bijeloj kući. Nakon 100 dana se obično povlači prva bilanca djelovanja, ali kod Trumpa ni stručnjaci još nisu shvatili što hoće. (29.04.2017)
Krvoproliće na Tehničkom sveučilištu u Virginiji u Americi je ponovo potaknulo raspravu o ustavno zajamčenom pravu građana na nošenje oružja, no i dalje nedostaje politička volja. (18.04.2007)
</doc>
<doc docid='dw_53002958' lang='hrv' type='mono' source='https://www.dw.com/hr/hr/jesu-li-hrvatska-srbija-i-bih-spremne-za-povratak-radnika-s-privremenog-rada-u-inozemstvu/a-53002958' term='COVID'>
Riječ je uglavnom o radnicima koji su sreću u razvijenim državama Europske unije potražili u posljednje dvije-tri godine i zaposlenima u tzv. agencijama za najam radnika. Konkretnih brojki o povratku još nema, a iz osobnih svjedočanstava onih koji su još uvijek u državama u kojima su pronašli posao i novi život, može se zaključiti kako mnogi strahuju da će zbog ekonomske krize morati natrag u domovinu.
Vlasti Hrvatske, Srbije i BiH trenutačno se bave hitnim interventnim mjerama koje bi trebale ublažiti ekonomske posljedice pandemije koronavirusa po gospodarstva i građane i nitko još uvijek ne razmišlja što će biti suočimo li se s masovnijim povratkom nezaposlenih iz inozemstva. I nije problem samo u činjenici da će se povećati broj nezaposlenih nego bi i broj doznaka iz inozemstva, koje imaju značajan udio u BDP-u zemalja regije, mogao značajno pasti.
Doznake iz inozemstva imaju udio od 6,6 posto u hrvatskom BDP-u, u BiH se kreću između 11 i 13 posto, a u Srbiji dosežu čak 15 posto BDP-a.
„Većina njih neće pasti na teret državi"
Profesor beogradskog Ekonomskog fakulteta dr. Ljubodrag Savić u izjavi za Deutsche Welle ističe kako ne očekuje da će povratnici biti teret za državu jer se uglavnom vraćaju s ušteđevinom, a smatra i kako će zapadne ekonomije, kad splasne kriza zbog pandemije ponovno trebati (ne)kvalificirane radnike koji obavljaju poslove koje domicilno stanovništvo ne želi, pa će i njihove doznake iz inozemstva ponovno stizati u Srbiju.
"Svi oni se imaju pravo vratiti kućama"
„Svi su oni dobrodošli i imaju se pravo vratiti kućama. Uvjeren sam kako većina njih sigurno nekoliko mjeseci neće biti na teret državi jer imaju ušteđevine, a i očekuju kako su problemi privremeni te da će se moći vratiti u države u kojima su radili“, kaže dr. Savić. Općenito, mjere koje srpska vlada poduzima kako bi se pomoglo gospodarstvu i građanima smatra dobrima, prvenstveno jer se nastoji pomoći malim i srednjim poduzećima koja kriza najteže pogađa. No, naglašava kako Vlada Srbije trenutačno mora obustaviti namjeru prodaje jedine državne banke budući da jedino putem nje može plasirati financijska sredstva prema vlastitim procjenama i željama o tome kome se i koliko snažno treba pomoći.
Očekuje se rast nezaposlenosti i socijalnih problema
Profesor sa sarajevskog Ekonomskog fakulteta dr. Fikret Čaušević masovniji povratak radnika iz BiH s privremenog rada u inozemstvu drži vrlo vjerojatnim, odnosno gotovo neizbježnim u novonastalim uvjetima radikalne borbe protiv COVID-a zatvaranjem granica i socijalnog distanciranja.
„Zastoj životnih tokova neminovno podrazumijeva veliki pad proizvodnje i posljedični veliki pad potražnje za radom. Ovaj pad proizvodnje se zasad obilježava „jakom recesijom“. Međutim i nažalost, vrlo je velika vjerojatnost da će radikalno socijalno distanciranje, čak i ako bude trajalo „svega“ dva do tri mjeseca, zbog efekata vremenski odloženog učinka i vrlo pesimističnih očekivanja imati za posljedicu ne samo recesiju već i depresiju. Posljedice povratka radnika u BiH, kao i u sve zemlje zapadnog Balkana, uključujući i susjednu Hrvatsku, podrazumijevaju naglu promjenu 'prioriteta problema'", ističe dr. Čaušević. Dodaje i kako se u novim okolnostima može očekivati značajniji rast nezaposlenosti i nagli rast socijalnih problema koji će, posljedično, uključiti i povratnike.
Dr. Čaušević smatra kako krizu ovakvih razmjera neće biti moguće ublažiti ni skratiti njezine odložene efekte u narednih tri do pet godina bez jako značajnog povećanja javnog duga.
Hoće li se znatnije osjetiti nedostatak doznaka iz inozemstva?
„Od izuzetnog značaja bi bilo da MMF i vodeće EU ekonomije osnuju Stabilizacijski investicijski fond za BiH (a poželjno i za sve zemlje  zapadnog  Balkana). Raspodjelu sredstava po osnovu prodaje državnih obveznica entiteti mogu izvršiti na osnovu istih „ključeva“ koje su utvrdili za raspodjelu indirektnih poreza“, predlaže Čaušević i naglašava kako je bez takvih ili sličnih sistemskih mjera anticiklično djelovanje vrlo teško. Bez primjene takvih mjera gotovo da je nemoguće izbjeći dugotrajnu recesiju odnosno depresiju, i posljedične velike socijalne probleme uz koje se nužno pojavljuju i problemi vezani za „plodno tlo“ za razvoj totalitarizama različitih provenijencija, zaključuje dr. Čaušević.
Velika je vjerojatnost da će se mnogi vratiti
Šefica hrvatskog Ekonomskog insitituta dr. Maruška Vizek, koja je ovih dana privukla pozornost javnosti predstavljanjem 16 antikriznih mjera koje bi trebala donijeti vlada Andreja Plenkovića za spas gospodarstva, u ovoj fazi još ne očekuje značajniji povratak hrvatskih radnika koji trenutačno rade i žive u drugim zemljama Unije.
Međutim, potraje li kriza dulje od nekoliko mjeseci i što kriza bude dulje trajala, smatra da bi veći broj ljudi mogao biti sklon povratku u zemlju. Iako doznake iz inozemstva imaju značajan udio u hrvatskom BDP-u, Vizek naglašava kako „sama fluktuacija doznaka od radnika na privremenom radu u inozemstvu nije varijabla koja je pod kontrolom nositelja ekonomskih politika" te da ima utjecaj na gospodarstvo neovisno o mjerama koje nositelji politika poduzimaju kako bi se ublažili učinci recesije.
Hrvatski mediji često pišu o onima koji su napustili Hrvatsku i sada bolje žive u inozemstvu. No novinarka njemačkog lista taz čula je u autobusu Stuttgart – Vukovar drugačije priče, priče o iluzijama i razočaranjima. (14.01.2019)
Čini se da su Hrvati predodređeni tražiti sreću u Njemačkoj, bez obzira na društveno uređenje u kojem žive. Za razliku od starih iseljenika, mladi ne osjećaju veliku nostalgiju prema domovini i žive u „dvije države“. (18.12.2017)
Prije nekih godinu dana objavili smo priču o peteročlanoj obitelji iz Petrinje koja je sreću potražila u Njemačkoj. Tadašnji prvi dojmovi su bili odlični. No kakvi su sada, godinu dana poslije? (13.01.2018)
Iz Hrvatske u inozemstvo ne odlaze samo mladi i sposobni samci, nego i obitelji s djecom. Njima odlazak još teže pada, ali drugog izlaza ne vide. Tako Hrvatska ostaje i bez tih novih generacija. Evo priče iz Petrinje. (12.02.2017)
</doc>
<doc docid='dw_52978520' lang='hrv' type='mono' source='https://www.dw.com/hr/hr/korona-hoće-li-turska-postati-nova-italija/a-52978520' term='COVID'>
Popis iz službenog registra umrlih grada Istanbula je kružio nekoliko sati društvenim mrežama i medijima na Internetu prije nego što je pristup blokiran. Na tom spisku su bili navedeni smrtni slučajevi od dana ranije - zajedno s imenima umrlih, datumom rođenja i uzrokom smrti od ukupno 255 osoba. COVID-19 je 20 puta naveden kao uzrok smrti. Turski ministar zdravstva je bio primoran objasniti što se dogodilo, jer je istog dana, 28. ožujka, njegovo ministarstvo objavilo tek 16 smrtnih slučajeva od posljedica infekcije koronavirusom – u čitavoj Turskoj. Prvo objašnjenje ministra je glasilo da je, izgleda, još četvero ljudi umrlo nakon što je on objavio brojke. Bilo je potrebno da prođe dan i pol dok istanbulska uprava grobljima nije priznala grešku s njihove strane. Ministar je u pravu, moglo se čuti iz te uprave.
Sumnja i nepovjerenje u informacije vlasti, međutim, ostaju. Sumnjičav je i zamjenik turske liječničke komore Ali Cerkezoglu. On kaže da „brojkama moramo vjerovati, ali ih ne moramo prihvatiti, moramo ih preispitati. Jer ako odgovorni u jednoj zemlji ne provode dovoljno testova, onda se mora diskutirati o tome jesu li to stvarni brojevi u ovoj zemlji."
Mislili da virus neće pogoditi Tursku
Cerkezoglu se dotiče senzibilne teme. Relativno mali broj zaraženih bi mogao imati veze s malim brojem provedenih testiranja, kaže on. Od izbijanja epidemije COVID-19 do proteklog vikenda je u Turskoj testirano manje od 50.000 ljudi – toliko se Njemačkoj testira samo u jednom danu. Neki stručnjaci polaze od toga da je broj nepoznatih slučajeva u Turskoj 50 puta veći. Ali čak ni na službene brojke vlada nije bila dovoljno pripremljena, kaže Ömer Faruk Gergerlioglu, liječnik i parlamentarni zastupnik oporbenog HDP-a. „Ministarstva su se pravili kao da virus neće pogoditi Tursku. Ali Turska je zemlja koja ima intenzivni trgovinski i putnički promet s Kinom. A kad je virus bio došao do Irana, bilo je jasno da će doći i u Tursku", ističe Gergerlioglu.
U međuvremenu su škole, sveučilišta i većina trgovina zatvoreni. Ljude se poziva da ne napuštaju svoje kuće i stanove. Svi inozemni letovi su otkazani. Putovanja unutar zemlje su moguća samo uz odobrenje. Vlasti su u karantenu stavile oko 40 općina. To je, međutim, jedina informacija o tome koje su regije posebno pogođene. Aliju Cerkezoglu iz liječničke komore to nije dovoljno. „Želimo da se javnost transparentno informira. Ne samo novim brojkama svaku večer o tome koliko ih je umrlo, koliko je stacionirano. Mora se navesti više detalja, pri čemu se imena pacijenata svakako trebaju držati u tajnosti. Turska ima problem s transparentnošću. Kad je korona u pitanju, ali i kad je svaka druga tema u pitanju", kritizira ovaj liječnik.
Njegov kolega i političar Gergerlioglu upozorava na još jedna mogući problem: situaciju u zatvorima. Navodi da je opasnost od zaraze u pretrpanim zatvorima velika. Ministar pravosuđa Abdulhamit Gül, međutim, smiruje: „Ukoliko dođe do zdravstvenih problema, zatvorenici će se odmah transportirati u bolnice. Tek nakon ozdravljenja će ih se vratiti u zatvore. Nakon toga će ih se 14 dana izolirati dok se ponovno ne vrate u svoje ćelije."
Javne prostore se naveliko dezinficira, pa tako i turistička znamenitost Aja Sofija
Mnogi zbog svog mišljenja u zatvoru
Vlada ipak planira provesti izmjene Kaznenog zakona koje bi omogućile da oko 300.000 zatvorenika bude pušteno na slobodu. Udruženja žena strahuju da bi od toga mogli profitirati i počinitelji seksualnih delikata. Vlada umiruje navodeći da je prijedlog zakona još u fazi glasovanja, ali da će ubojice i osuđenici zbog seksualnih zločina i terorizma ostati iza rešetaka. Odvjetnik i novinar Gökcer Tahincioglu strahuje da bi vlada mogla koristiti korona-krizu kako bi na slobodu pustila one koji su joj bliski, a omražene kritičare i dalje izložila korona-opasnosti u zatvorima, primjerice navodne teroriste. „Kod tih ljudi govorimo uglavnom o osobama koje nisu sudjelovale u oružanim akcijama niti imaju izravne veze s terorističkim organizacijama", objašnjava ovaj novinar i dodaje da su mnogi završili u zatvoru zbog svoga mišljenja, „primjerice mnogi pisci, novinari i političari".
Među njima su i liječnici i drugo medicinsko osoblje – ljudi koji će Turskoj u narednim tjednima najvjerojatnije više biti potrebni nego ikad ranije.
Nakon neuspjelog puča 2016. oko 134.000 građana Turske je izgubilo posao. Većina je još uvijek bez posla i bori se za opstanak. Mnogi pate od PTSP-a i teško je da će se ikad vratiti u normalan život. (24.01.2020)
Ni sapuna, ni vode, ni karantene. U Idlibu raste zabrinutost zbog mogućeg širenja koronavirusa. Centar za žene u Idlibu radi na prosvjećivanju ljudi. (01.04.2020)
Smrtnost žena pri porodu je u cijelom svijetu u opadanju. Iznimka je SAD gdje su ovom pojavom najviše pogođeni siromašniji slojevi društva. (30.09.2019)
Pandemija koronavirusa potpuno nam je promijenila svakodnevicu. Na snazi su stroge mjere izolacije, škole i vrtići su zatvoreni a turizam i privreda pred kolapsom. (31.03.2020)
</doc>
<doc docid='dw_52982521' lang='hrv' type='mono' source='https://www.dw.com/hr/hr/život-s-koronom-u-njemačkoj-kojim-informacijama-vjerovati/a-52982521' term='COVID'>
Strah je uvijek plodno tlo za širenje dezinformacija. A koronavirus je sve nas na neki način zarazio – strahom. Strahom da ćemo mi ili naši najmiliji oboljeti, možda završiti na respiratoru, a možda i umrijeti, strahom da ćemo ostati bez posla, strahom da će ova kriza iz temelja promijeniti naš život i da se on dugo više neće moći vratiti u normalu. Sve su to vrlo opravdani strahovi i zato je opravdano da čeznemo za informacijama koje bi nas mogle umiriti – ili barem nam objasniti što se oko nas događa.
Svakoga dana - aprililili
Kada se ova kriza zahuktala, preko WhatsAppa sam i ja dobila – i to od jedne svoje kolegice – poruku koja, navodno, potječe iz Bolnice Stanford. U njoj su stajale upute kako napraviti test na koronu u kućnoj radinosti. Tvrdi se kako je ovaj test baziran na iskustvima tajvanskih stručnjaka i kako ga trebamo raditi svako jutro:  duboko udahnuti i zadržati dah dulje od 10 sekundi. Ako nam to uspije bez kašljanja, piše u poruci, onda nismo zaraženi koronavirusom.
U istoj poruci je tako stajalo kako japanski liječnici koji imaju iskustva s liječenjem Covida-19 savjetuju „da pazimo da nam usta i grlo uvijek budu vlažni“. Nekoliko gutljaja vode svakih 15 minuta, sugerira se, može spriječiti da se zarazimo koronavirusom jer će tekućinom koju uzimamo virus biti „ispran“ i transportiran u želudac gdje će ga kiselina ubiti. Te upute su bile toliko smiješne da mi se činilo da je jasno kao dan da nemaju veze s istinom. A ipak su ih ljudi dijelili dalje.
Istina, poluistina ili neistina?
Na radiju sam kasnije čula da ova poruka kruži po cijeloj Njemačkoj uz upozorenje stručnjaka da se radi o fake newsu. Baš kao i kod audio-zapisa koji sam koji dan kasnije također i sama dobila od jedne druge osobe preko istog tog WhatsAppa i u kojemu jedna žena, prilično uvjerljivo, govori o svojoj prijateljici, liječnici u bečkoj Sveučilišnoj klinici, koja  joj je rekla kakoIbuprofen ne bi trebalo uzimati u slučaju zaraze Covidom-19 jer su iskustva pokazala da on rapidno pogoršava stanje pacijenata. Sveučilična klinika u Beču je odmah demantirala ovu priču i okarakterizirala je kao fake news, ali je francuski ministar zdravstva u isto vrijeme zatvitao nešto slično,a i Svjetska zdravstvena organizacija (WHO) je isprva izdala slično upozorenje da bi ga nekoliko dana kasnije povukla. I sad ti budi pametan!
Pojavila se lažna informacija da Ibuprofen rapidno pogoršava stanje pacijenta
Kad sam ja prvi put dobila audio-poruku s ovim upozorenjem, odmah sam je izbrisala i svrstala u kategoriju fake newsa. Onda me Tweet francuskog ministra, a još više prvo priopćenje WHO-a, pokolebalo. I kako nemam paracetamola u kući, otišla sam u ljekarnu kupiti jedno pakovanje – za svaki slučaj. Apotekarka mi je također rekla da je „trenutno bolje uzimati Paracetamol nego Ibuprofen kod simptoma sličnima onima tipičnima za Covid-19". Je li, dakle, priča o Ibuprofenu ono što se može svrstati u kategoriju „poluistina"? I je li „poluistina" zapravo uvijek neistina?
Štite li maske od korone ili ne?
Vjerujem da se s ovakvim dilemama i pitanjima susrećemo svi mi ovih posljednjih tjedana. I tu one ne prestaju. Ja sa svojim kolegama, prijateljima, stručnjacima na različitim područjima, stalno raspravljam o tome: koliko možemo vjerovati onome što nam političari govore? Koliko možemo vjerovati znanstvenicima?
Do prije nekoliko dana su nam u Njemačkoj govorili da nas maske ne štite od korone. U azijskim zemljama pogođenima koronom građani, međutim, puno više nose maske nego ovdje – ja mogu govoriti samo o Bonnu – u druge njemačke gradove trenutno, s  dobrim razlogom, ne putujem. Sada se ta retorika mijenja. Maske, kažu i ovdje, ipak pomažu u zaštiti od koronavirusa.
U Austriji od idućeg ponedjeljka svi kupci u supermarketima moraju imati maske. Imaju li austrijski političari – i austrijski znanstvenici – neka drugačija saznanja o koroni, saznanja koja njemački političari i njemački znanstvenici nemaju? I ako je tako, zašto je tako – i jedna i druga zemlja su članice Europske unije, susjede, surađuju dobro na svim planovima? Nije li logično da nam se nameće pitanje: jesu li nam u Njemačkoj govorili da nas maske ne štite zato što ih u Njemačkoj nema dovoljno?
Različite informacije o tome štite li maske od zaraze ili ne
Nepouzdane brojke
Stalno do nas dopiru različite brojke o broju zaraženih i broju umrlih u istoj zemlji. Kako je to moguće? Stručnjaci objašnjavaju da to ima veze s izvorima i brzinom obrade podataka. Ugledno Sveučilište John Hopkins izrađuje svoje statistike skupljajući i obrađujući  podatke i puno brže nego, recimo, njemački Institut Roberta Kocha koji – kada izrađuje tabele i grafike za Njemačku – čeka službene izvještaje saveznih pokrajina. Shodno tome i mediji objavljuju različlite informacije – ovisno koje statistike koriste.
U intervjuu koji je dao Spiegelu ugledni njemački stručnjak za medicinsku statistiku profesor na Medicinskom fakultetu u Freiburgu Gerd Antes  govori kako su brojke o zarazi koronavirusom „potpuno nepouzdane“. To objašnjava činjenicom da one ovise uvijek o tome tko se i kako testira. Što se više testira, kaže, detektira se i više zaraženih. Ali to nam još uvijek ne daje informaciju koliki se  postotak stanovništva zarazio. Odgovor na to pitanje bi nam, argumentira, dalo redovito, možda čak tjedno, testiranje reprezentativnog uzorka stanovništva na koronavirus – dakle, svih, a ne samo onih sa simptomima ili onih koji su bili u „kriznim" regijama. Rezultati takvog testiranja bi bili dobra znanstvena podloga za donošenje  političkih odluka. Ali to je, zaključuje, skupo i zahtijeva velike ljudske resurse pa je trenutno potpuno nerealistično.
Kako donositi odluke bez pouzdanih statistika?
Slično nepouzdane su i statistike o mrtvima, kaže Gerd Antes. „Trenutno se svaki mrtvi koji se dovodi u vezu s koronavirusom registrira kao žrtva korone". Ali istina je, ukazuje, puno kompleksnija jer bi mnogi od njih bili umrli, nešto kasnije, i bez korone. Daje tako jedan konkretan primjer osobe koja ima teško srčano oboljenje. Ako se ona zarazi koronavirusom i umre, je li uzrok smrti bilo bolesno srce ili virus?
Koliko je zaraženih osoba stvarno umrlo od Covida-19, a koliko od drugih kroničnih bolesti
Kako na temelju nepouzdanih brojki donositi utemeljene odluke, učinkovite strategije? Tko može preuzeti odgovornost za njih? Političari moraju. I ne bih htjela biti u njihovoj koži. Jer svaka odluka može biti kriva. Političari nisu bogovi. A nisu to ni virolozi u koje se ovih dana gleda kao u bogove. U njemačkog virologa Christiana Drostena iz berlinske bolnice Charité kao u najvećega. On se smatra neprikosnovenim stručnjakom, savjetuje njemačku vladu i stalno ga pozivaju u televizijske emisije na temu korone. Ali ni Drosten nije bog. A od njega se to očekuje. Nakon što je dobio jedno pismo ispunjeno mržnjom u kojemu ga optužuju za smrt hesenskog ministra financija Thomasa Schäfera najavio je da će se potpuno povući iz medija. „Meni sve ovo ne treba", rekao je.
Ako bi svi šutjeli, tko bi nam odgovorio na pitanja?
Jedan drugi ugledni znanstvenik iz think tanka 2b AHEAD odlučio se za šutnju. Sven Gabor Jansky, istraživač čiji je zadatak na znastvenoj osnovi izrađivati realistične scenarije za budućnost je, kaže, odbio sve pozive za sudjelovanje u tv-emisijama, jer odgovore na pitanja koja bi mu postavili nema.
Ali je li šutnja alternativa? Bismo li bili zadovoljniji, mirniji kada bi ljudi umirali, a mi na naša pitanja kao odgovor dobili – šutnju? Možda je ipak bolje rješenje da prihvatimo da nam jednu, jedinu i apsolutnu istinu nitko ne može reći jer je jednostavno – nitko ne zna. I da se pomirimo s time da ćemo morati u ovoj krizi s puno strpljenja stvarati „istinitu" sliku koju ćemo sami sastaviti od stotina, tisuća malih kockica.
Njemačka je tek na početku epidemije, tvrdi direktor Instituta Robert Koch. Pritom smo kod 45 tisuća zaraženih. Službeno. Nitko ne zna kolika je neslužbena brojka. Što nam govore iskustva iz našeg okruženja? (27.03.2020)
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
Iz njemačkih bolnica se kradu dezinfekcijska sredstva i zaštitne maske, ljudi su „tankih živaca“. S druge strane se organiziraju raznorazne akcije solidarnosti, poziva se na ljudskije međusobno ophođenje i zajedništvo. (25.03.2020)
Angela Merkel je najavila drastične mjere ograničenja u Njemačkoj kojima bi se trebalo suzbiti širenje zaraze koronavirusom. Ali kako one izgledaju u svakodnevici? Evo jednog izvještaja "iz prve ruke". (17.03.2020)
Istraživanje Gallupa (GIA) pokazuje da preko 70 posto ljudi na Balkanu smatra da koronavirus nije velika prijetnja kako se predstavlja. Istraživači kažu da se to moglo očekivati u regiji koja je navikla na krize. (23.03.2020)
</doc>
<doc docid='dw_52966897' lang='hrv' type='mono' source='https://www.dw.com/hr/hr/strah-od-covid-diktature-u-europi/a-52966897' term='COVID'>
Napad je najbolja obrana. Viktor Orban je preventivno napao Europsku uniju zbog mogućih kritika na račun zakona koji mu osigurava izvanredne ovlasti. U jednom radijskom intervjuu, on je u ponedjeljak (30.3.) ujutro rekao: „Jasno sam poručio gunđalima iz Europske unije da sad nije vrijeme za pametovanja i pravna prepucavanja." Nakon krize će biti dovoljno vremena za diskusije, dodao je. „Ako već ne mogu pomoći, a ne mogu, onda barem ne bi trebali smetati Mađarima u obrani."
Europska komisija je na tu polemiku odgovorila argumentima: pomaže se koliko je to moguće, izjavio je glasnogovornik Eric Mamer, i dodao kako Mađarska ima pravo na pet milijardi eura pomoći iz novog posebnog fonda za borbu protiv korone – npr. kako bi poboljšala stanje u zdravstvu. Osim toga vlada u Budimpešti svake godine iz proračuna EU-a dobije milijarde eura, Mađarska je najveći neto primatelj sredstava Unije.
Kritike sa svih strana
Na kritiku se nije trebalo dugo čekati, i ona nije stigla samo iz Bruxellesa. Glavna tajnica Vijeća Europe Marija Pejčinović Burić opomenula je da zemlje članice moraju očuvati temeljna demokratska načela. Vremenski neodređeno i nekontrolirano izvanredno stanje to ne može osigurati, dodala je. Debata u medijima je bitan element slobodarskog i demokratskog poretka, rekla je Pejčinović Burić.
Marija Pejčinović Burić
Novim zakonom se predviđaju zatvorske kazne za navodno „lažne" informacije o koroni, pa i za one informacije koje objavljuju novinari. Postoji bojazan da bi se time moglo sankcionirati ili čak spriječiti svaku vrstu izvještavanja koje se vladi ne sviđa.
I OESS-ova organizacija za zaštitu građanskih prava protestirala je protiv mađarskog zakonodavstva, jer smatra da nije u skladu s međunarodnim standardima. Brojne organizacije za zaštitu ljudskih i građanskih prava u Europi kritizirale su mađarski zakon o izvanrednim ovlastima premijera Viktora Orbana koji je parlament u Budimpešti usvojio u ponedjeljak popodne.
Nadležni odbor u Europskom parlamentu je podsjetio da mjere u borbi protiv koronavirusa ne smiju kršiti temeljna prava, načela pravne države i demokratske principe. Od Europske komisije se zahtijeva da provjeri ispunjava li Mađarska još uvijek svoje obveze koje je preuzela Europskim ugovorima.
S takozvanim Postupkom iz članka 7. EU može pokrenuti provjeru u slučaju da sumnja u kršenje vladavine prava i vrijednosti EU-a. Moguća sankcija je privremena suspenzija prava glasa. Ili „rezanje" sredstava iz fondova EU-a. Taj postupak se u praksi nije pokazao najučinkovitijim, zato što se odluka mora donijeti jednoglasno. Protiv Mađarske taj postupak traje od 2018. On prijeti i Poljskoj. Te dvije zemlje se u Europskom vijeću mogu dakle međusobno „štititi". Postupak protiv Mađarske je praktički zamrznut. Nova Komisija pod vodstvom Ursule von der Leyen najavljivala je da se želi pozabaviti tom temom, ali do sada se ništa nije dogodilo. U načelu EU u ovom trenutku nema u rukama nikakve konkretna sredstva kojima bi mogla djelovati protiv Orbanovih ovlasti.
Kopiranje mađarskog recepta?
Katharina Barley
Dopredsjednica Europskog vijeća, zastupnica njemačkog SPD-a Katharina Barley, boji se osim toga da bi i neki drugi državnici mogli pokušati progurati izvanredne neograničene ovlasti: „Mađarska je svojevrsna avangarda za druge nacionaliste i populiste EU-a. I neki drugi koji bi htjeli biti autokrati, u Poljskoj, Litvi i drugdje, oni su uvjereni da bi mogli slijediti mađarski primjer." Ako Orban uspije u svojoj namjeri, to bi ih moglo ohrabriti, smatra Barley.
"Europska unija je predugo čekala", kritizira njemačka političarka. Europske institucije bi, smatra ona, morale Mađarsku „izvesti" pred Europski sud. „Ali sumnjam da će Europsko vijeće išta poduzeti u vremenima korona-krize."
Sličnog je mišljenja i njemački zastupnik u Europskom parlamentu Sergey Lagodinsky iz Stranke zelenih: "Nikako ne smijemo tolerirati covid-diktaturu. Nikakva izvanredna situacija ne opravdava ukidanje parlamenta na neograničeno vrijeme."
Strah mađarske oporbe
I mađarska EU-zastupnica Klara Dobrev (Demokratska koalicija) se boji da Orban želi iskoristiti sadašnju krizu kako bi zacementirao moć: „Ovdje se ne radi o odgovoru na korona-krizu, već o Orbanovom konceptu neliberalne demokracije. On želi demontirati ono što je ostalo od oporbe, i to tako što tvrdi da socijalisti blokiraju borbu protiv korone." Orbanu je potreban novi neprijetelj, jer više nema migranata, dodaje Dobrev.
Oporba u Mađarskoj, kaže naša sugovornica, sad od EU-a očekuje da jasno formulira svoje stavove i sumnje i da pokrene mehanizam koji bi promatrao poštuje li Mađarska još uvijek načela pravne države.
Neopravdane kritike na račun Orbana?
Daniel Caspary
Daniel Caspary, zastupnik EPP-a (Europska pučka stranka) u Europskom parlamentu, na cijelu stvar gleda znatno opuštenije. Članstvo Orbanove stranke Fidesz u klubu europskih kršćanskih demokrata je doduše suspendirano, ali veze nisu u potpunosti prekinute, priča on. Casparz u izvanrednim ovlastima ne vidi toliko pokušaj preuzimanja moći, već ga smatra više Orbanovim pokušajem da vlastitom stanovništvu demonstrira kako je sposoban djelovati.
"Uznemirujućim" ipak smatra činjenicu da izvanredno stanje nije vremenski ograničeno, mađarski parlament ga doduše može u svakom trenutku opet ukinuti. A da bi to uspio protiv volje svog stranačkog šefa i mađarskog premijera, ukidanje ovlasti bi morao podržati i znatan dio Fideszovih zastupnika. Ta stranka u parlamentu ima dvotrećinsku većinu. Caspary na koncu dodaje i kako je prijetnja kaznama za takozvano „nedozvoljeno izvještavanje" o koronavirusu – pogrešan odgovor na opravdan problem.
Mađarski premijer Viktor Orban izdašno financijski pomaže mađarske manjine u susjedstvu. Tako nastaju etnički paralelni svjetovi, a kamo to vodi pokazuju aktualni ksenofobni ispadi u Transilvaniji. (05.02.2020)
Mađarski parlament je usvojio nove antidemokratske zakone među kojima su i drastične sankcije protiv nepopularnih parlamentaraca. O Orbánu ne treba gajiti iluzije, smatra Keno Verseck. (12.12.2019)
Mađarski premijer se uvijek iznova kreće izvan demokratsko-humanističkog konsenzusa. Suradnje s njim ne smije biti, smatra Keno Verseck. (16.02.2020)
</doc>
<doc docid='dw_52950248' lang='hrv' type='mono' source='https://www.dw.com/hr/hr/digitalni-nadzor-u-borbi-protiv-koronavirusa/a-52950248' term='COVID'>
Treba li se i Njemačka više okrenuti digitalnom nadzoru građana u borbi protiv koronavirusa? Njemačka vlada i dalje nije složna oko tog pitanja. Dok vladin povjerenik za zaštitu osobnih podataka Ulrich Kelber (SPD), a sa druge je njemački ministar zdravstva Jens Spahn (CDU).
U intervjuu za list "Die Zeit", ministar zdravstva Jens Spahn (CDU) ukazuje na primjer Južne Koreje: "Vidimo kako je jednoj demokratskoj državi kao što je Južna Koreja uspjelo obuzdati virus uz pomoć podataka dobivenih iz mobitela građana." Pomoću tih podataka se uspjelo brzo identificirati sve kontakte zaražene osobe i tako se moglo lokalizirati moguće žarište zaraze. Jer svi su onda zamoljeni da ostanu u karanteni. No glasnogovornik vladinog povjerenika za zaštitu osobnih podataka Christof Stein nije tog mišljenja: "Trebamo izbjeći da zbog straha koji vlada više ne obraćamo pažnju na zaštitu podataka. Kad bi svakog jutra na radiju čitali imena svih zaraženih, to bi mnogi građani sigurno smatrali neprimjerenim", smatra Stein.
Već bio u Zakonu - pa izbačen
Jens Spahn
Njemačka vlada je početkom ovog tjedna prihvatila dodatak Zakonu o zaštiti od zaraze u kojem je izvorno bila mogućnost digitalnog trackinga lokacija gdje je sve bio korisnik. Ali nakon kritike stručnjaka za zaštitu podataka je ta odredba ipak izbačena.
Christof Stein povrh toga smatra kako čitava ta rasprava uopće nije potrebna: "Takvo praćenje lokacije korisnika ionako nije pogodno u praksi: ti podaci se sakupljaju na temelju podataka o ćelijama mobilne telefonije koji u nekim slučajevima mogu pokrivati područje u radijusu od nekoliko stotina metara. Tu se ne može vidjeti jesu li neke dvije osobe bile jedna uz drugu ili na drugom kraju ulice. Takva mjera jednostavno nije pogodna za sprečavanje zaraze."
Stručnjaci tu metodu zovu triangulacija: prati se na kojim odašiljačkim stupovima se "javio" mobitel korisnika i na temelju toga se može odrediti lokacija gdje se korisnik nalazi. U gradovima gdje takvih stupova ima mnogo pa je moguće lokalizirati nekoga u radijusu od par desetaka metara, ali što je odašiljača manje - dakle već u predgrađu, tako i preciznost drastično pada.
"Apsurdno zatvaranje granica"
Korejansko-njemački filozof i teolog Byung-Chul Han zapravo ne može razumjeti ovu njemačku raspravu o povjerljivosti podataka. On u tome vidi i korjenitu razliku između kultura Azije i Europe, što komentira i u jednom članku za španjolski list "El Pais": "U Tajvanu i Južnoj Koreji nije zabranjeno napustiti kuću. Trgovine i restorani nisu zatvoreni. 'Big Data' je u borbi protiv virusa mnogo učinkovitiji nego apsurdno zatvaranje granica", piše Han koji je do 2017. predavao na sveučilištu u Berlinu.
U Aziji se protiv virusa ne bore samo virolozi i epidemiolozi, nego prije svega računalni stručnjaci. Tamo ne postoji nekakvo kritično promatranje digitalnog nadzora. On misli kako je tome izvor učenje Konfucija i autoritativne tradicije u zemljama kao što su Tajvan, Singapur, Južna Koreja, Japan ili Kina. "Stanovništvo ima mnogo više povjerenja u državu, a društvo se više shvaća kao kolektiv. Individualizam nije toliko izražen", sažima Han.
Južna Koreja: život bez većih ograničenja
No pogotovo u Njemačkoj, to nije samo stvar individualizma i osobne slobode u uvjerenju kako ima područja života gdje se nikoga, pogotovo ne državu ne treba ticati gdje ste i što radite. Tu je i bolno sjećanje na policijsku državu nacističkog doba gdje je svaka privatnost bila "sumnjiva". Zato su u ovoj zemlji građani još osjetljiviji na bilo kakav oblik državne kontrole nego čak i u nekim drugim državama Europe.
Kontrola, ali bez kontrole
Zato i političar Zelenih Ralf Fücks tu postavlja načelno pitanje: "U Kini i Južnoj Koreji sakupljanje osobnih podataka i umjetna inteligencija (prepoznavanje osoba preko nadzornih kamera na ulicama - op.ur.) imaju važnu ulogu u prekidanju lanca zaraze virusa COVID-19. Je li mi to ne želimo - ili mi to ne možemo?", pita Fücks.
Usprkos svakoj nepovjerljivosti i u Europi mnogi rade na nekom obliku digitalnog sprečavanja zaraze. "U Njemačkoj Institut Heinrich Hertz, ogranak Instituta Frauenhofer, radi na aplikaciji koja omogućava pohranjivanje podataka o blizini i trajanju kontakata između osoba u protekla dva tjedna potpuno anonimno i bez geografske lokalizacije", kaže nam Monique M. Kuglitsch iz tog Instituta. Tom aplikacijom bi se mogao rekonstruirati put zaraze. Oni se trude da kod prikupljanja podataka poštuju sve propise o privatnosti koji vrijede i u Njemačkoj i Europskoj uniji.
Naravno, aplikacija nije zamišljena kao prisila nego bi se ponudila da je instaliraju svi koji to žele. "Uvjereni smo da ćemo u slijedećim tjednima već moći predstaviti neko rješenje", kaže nam Kuglitsch.
Hrvatska se uspješno opire eksponencijalnom rastu broja oboljelih od bolesti COVID-19. Epidemiolozi to pripisuju ranom uvođenju rigoroznih mjera koje će, prema najavama, trajati još najmanje dva mjeseca. (30.03.2020)
Nijedan drugi događaj proteklih desetljeća nije izazvao toliko pesimizma kod Nijemaca kao korona-kriza, a samo mali broj njih poduzete mjere smatra pretjeranima. To je zaključak studije instituta Allensbach. (26.03.2020)
Koliko dugo će se Švedska još držati svog liberalnog kursa? Dok je u većini članica EU-a život praktički stao, Stockholm se oslanja na razum svojih građana i ne poseže za zabranama. No broj zaraženih koronavirusom raste. (27.03.2020)
</doc>
<doc docid='dw_52950327' lang='hrv' type='mono' source='https://www.dw.com/hr/hr/rješenje-koje-čuva-zdravlje-i-spašava-živote/a-52950327' term='COVID'>
Cijeli svijet je u šoku zbog pandemije Covida-19 i posljedica koje ostavlja; stručnjaci svih profila na svim kontinentima užurbano traže načine kako se učinkovito oduprijeti moćnom neprijatelju. Iz malenog Donjeg Kraljevca u Međimurskoj županiji stiže velika vijest: tvrtka Tehnix ponudila je korona-kabinu za prevenciju širenja virusa - specijalnu mobilnu karantenu za kontrolu i privremeni izolacijski smještaj zdravih ili osoba sa simptomima zaraznog oboljenja. Kabina veličine 3x6,40 metara, opremljena je kuhinjom, kupaonicom i prostorom za spavanje, ima sustav grijanja i ventilacije. Pogodna je za duži boravak četiri osobe.
Korisna prijevoznicima, ali i bolnicama
Patent je osmislio i uz tim inženjera i suradnika realizirao inovator i kreator svakog novog proizvoda u firmi Đuro Horvat, vlasnik i direktor Tehnixa. „Želja, sposobnost, inovativnost i osobna potreba da pomognem čovječanstvu u vrijeme krize navodi me na brze reakcije i razmišljanja te stvaranja novih ideja", objašnjava za DW Horvat kako im je uspjelo da u tako kratkom vremenu reagiraju, proizvedu i na tržište plasiraju proizvod koji čuva zdravlje i spašava živote.
Đuro Horvat
Materijali korišteni za izradu su hrvatski, nešto je uvezeno, a paneli su iz vlastite proizvodnje. Kabine su prvotno izrađene prvenstveno zbog vozača Tehnixa koji robu voze diljem Europe. Po dolasku na odredište ostavljaju kamion na dezinfekciju, a oni se u sterilnoj korona kabini odmaraju i u njoj ostaju do nove vožnje.  „To je prevencija za njih i ljude oko njih. Kabina je za zdrave, da izbjegnu bolesne, ali i za bolesne, da ne zaraze zdrave", kaže Horvat.
U cijelom procesu oni nemaju kontakt s drugim ljudima. Hrana im se ubacuje u poseban pretinac, bez međusobnog kontakta. Vozači su oduševljeni jer tvrtka ozbiljno vodi brigu o njihovom zdravlju. „Kako i ne bi. Svi zaposlenici i suradnici su snaga naše kompanije i moramo ih čuvati", naglašava Horvat.
I reakcije tržišta su vrlo pozitivne i pozdravljene. Cijena kabine je 75 tisuća kuna. Iz Hrvatske, Europe i svijeta već pristižu narudžbe, a prve kabine instalirane su Zagrebu i okolici te u Čakovcu. One su, osim za prevenciju, idealne i za liječenje oboljelih u slučaju nedostatka bolničkih kapaciteta, a mogu ih nabaviti i privatne osobe.
50 vlastitih patenata i 350 proizvoda
Tvrtka Tehnix je lider u projektiranju, proizvodnji i servisu strojeva i opreme za zaštitu okoliša i gospodarenje otpadom, posebnih komunalnih vozila „Ekomunal" za prikupljanje, sabijanje i ispuštanje komunalnog i probranog otpada, separatora visokog protoka i postrojenja za pročišćavanje otpadnih voda.
Njihovi proizvodi traženi su i u svijetu, a najviše izvoze u Njemačku, Rusiju, Iran i Rumunjsku. Tvrtka ima oko 500 stalno zaposlenih, 50 patenata i inovacija te više od 350 vlastitih proizvoda. Najnoviji patent koji najavljuju je inovativni sustav beskontaktnog odlaganja smeća, sa svrhom prevencije virusa. „Trenutno razgovaramo i o izgradnji Istraživačkog centra u Splitu, danas prvenstveno namijenjenog istraživanju lijeka za Covid-19.  Specijalnim modularnim sustavom gradnje sagradili bismo centar na četiri kata, površine dvije tisuće četvornih metara", najavljuje Horvat.
Dok država zbog pandemije koronavirusa namjerava pratiti građane putem mobitela, oporba se pita je li to uvod u diktaturu i zatiranje ljudskih prava. (27.03.2020)
Građani, mali pogoni i velike tvrtke širom Hrvatske su vrlo brzo odgovorili profiterima koji su zaštitne maske pokupovali za 50 lipa, a prodavali ih za 20 kuna. (26.03.2020)
Od danas pa najmanje iduća dva tjedna hrvatski učenici sjede u virtualnim učionicama. Ispražnjeni su i fakulteti i vrtići. To je, najavljuju vladajući, tek uvod u oštar režim borbe protiv koronavirusa. (16.03.2020)
</doc>
<doc docid='dw_52952375' lang='hrv' type='mono' source='https://www.dw.com/hr/hr/što-je-ostalo-od-normalnog-života-u-hrvatskoj/a-52952375' term='COVID'>
Prema službenim informacijama u Hrvatskoj je jučer potvrđeno 56 novih slučajeva zaraze koronavirusom. Ukupno oboljelih je 713, a broj novozaraženih ne raste. Umrlo je šest osoba uglavnom starije životne dobi i s teškim kroničnim bolestima. Epidemiološka slika je zadovoljavajuća, no ni cijena koja je prati nije mala.
Građani dva puta dnevno sjedaju pred televizore kako bi u živom prijenosu od Nacionalnog stožera civilne zaštite čuli kakvo je zapravo stanje i kakva ih nova ograničenja čekaju. Prije samo mjesec dana iz istog su tijela stizale informacije da se radi o „obiteljskom virusu s blagom slikom bolesti nalik prehladi ili gripi". U međuvremenu su korak po korak uvedene brojne restrikcije, pozatvarano sve što nije nužno za golo preživljavanje, a građani su putem sinkronizirane medijske kampanje uvjereni da ipak moraju ostati unutar svoja četiri zida.
Do kada će trajati izvanredno stanje?
Ono što se najavljivalo kao četverotjedni režim, sinoć se pretvorilo u nešto što će potrajati najmanje do početka lipnja, s otvorenom mogućnošću da se scenarij ponovi u slučaju povratka epidemije. „Od čega ćemo živjeti?" Pitanje je koje se najčešće čuje nakon sinoćnjih riječi Krunoslava Capaka, šefa Hrvatskog zavoda za javno zdravstvo (HZJZ) i člana Nacionalnog stožera civilne zaštite koji najavljuje mogućnost još strožeg režima.
Novi život u Hrvatskoj ogoljen je od potrošačkih navika. Otvoreni su samo trgovine prehrane u koje se pušta ograničen broj osoba. Ostali čekaju vani u dugim redovima, bez obzira na kišu ili čak snijeg, kojega proteklih dana nije manjkalo. Distopijskom ugođaju pridonose i zaštitari koji prilaze kupcima koji ne poštuju udaljenost od dva metra. Umjesto glazbe, s razglasa dopiru monotona upozorenja o disciplini za vrijeme pandemije. Nestašica, nakon prvotnih pustošenja dućana, srećom nema.
Život u redovima
Ni odlazak u poštu nije ništa ugodniji, iako je režim ponešto olabavljen. Naime, Hrvatska pošta je prvotno odlučila da u svoje poslovnice neće puštati nikoga bez bilo kakve maske – kojih već dugo nema u prodaji. I sve to paralelno s upozorenjima stručnjaka iz Stožera koji tvrde da maska ne štiti od infekcije, da je zdrave osobe ne trebaju nositi te da su pamučne maske iz kućne radinosti potpuno besmislene. Ovakav način rada potrajao je dva dana i nakon upozorenja Stožera maska kao uvjet je povučena, no čekanje u redovima, pa čak i višesatno, nužno je.
Pred poštom se i dalje čeka u redu vani, pa čak i po nekoliko sati
U jednom takvom redu doznajemo da ljudi mahom dolaze po novac koji im netko šalje ili ga oni šalju članovima obitelji. „Šaljem paket sinu u Englesku", kaže muškarac pred poštom u Dubravi. „Zar u Engleskoj nema svega?" pita ga poznanik. „Ne", kratko mu odgovara. Prisluškujući razgovor dviju gospođa saznajemo i da je netko, vjerojatno susjed, prekršio izrečenu mjeru samoizolacije, što i jest velika opasnost za javno zdravlje. Prijavile su ga policiji. I na društvenim mrežama susjedi objavljuju fotografije neposlušnih susjeda koji ne poštuju pravila pa se, recimo, upućuju u šetnje u kojima jedni drugima prilaze na manje od dva metra.
I pred ljekarnama su redovi. U onoj gradskoj, nedaleko spomenute pošte, zatvorena su vrata. Lijekovi se izdaju kroz ladicu. Ljekarnici s kojom nemaju ni vizualni kontakt, kupci moraju dati osobnu ili zdravstvenu iskaznicu kako bi se provjerilo jesu li napustili samoizolaciju ili karantenu. Iako je jasno istaknuta obavijest da maski nema, svi svejedno pitaju što dodatno usporava ionako nesnosno sporo izdavanje lijekova. Ipak, nekoliko stotina metara dalje stanari obiteljske kuće na prozor su izvjesili parolu: „Sve bu OK!"
Stručnost je iznenađenje za Hrvatsku
Politički umrtvljena Hrvatska oduševljena je idejom da su političari prepustili riječ stručnjacima. Premijer i predsjednik gotovo su nevidljivi, a reflektori su strateški usmjereni na Stožer i, primarno, ministra zdravstva Vilija Beroša oko kojega je sad već stvoren zavidan kult ličnosti. Portali i televizije svakodnevno objavljuju dječje crteže koji udarnu četvorku (ministra zdravstva Vilija Beroša, infektologinju Alemku Markotić, epidemiologa Krunoslava Capaka i ministra unutarnjih poslova Davora Božinovića) prikazuju kao superjunake u ratu protiv virusa. Ratno stanje uma potencira se izjavama s vrha o ratu s nevidljivim neprijateljem i zazivanjem zajedništva ili sinoćnjim pjevanjem „Moje domovine“, pjesme sa soundtracka ratnih devedesetih. Čak je i ministar Beroš svoje kolege liječnike, koji su navodno lagali o stanju opremljenosti vlastitih bolnica, nazvao petokolonašima i najavio obračun s njima – jednoga dana kada ovo sve prođe.
Premijer se malo povukao i prepustio glavnu riječ stručnjacima
Iako je Stožer komunikacijski jasan, a stručnjaci za kriznu komunikaciju navode da je riječ o pravom osvježenju u javnom komuniciranju, on nije savršen i često zbunjuje javnost zbog vlastite nedosljednosti. Pa tako njegovi članovi poručuju da zdravima nošenje maske nije potrebno, da bi se idućeg dana pred novinarima pojavili upravo s maskama koje će već dan nakon toga odbaciti. Ili kada se radi o izlascima na svjež zrak. „Stiže nam povoljno vrijeme. Dobro je izaći van. Na otvorenom se virus teže prenosi nego u zatvorenim prostorima. Samo se ne smijete grupirati.” Izjavio je to u petak Krunoslav Capak na konferenciji za medije da bi je, odmah potom, ministar policije Božinović zaključio riječima: „Nemojte da vas lijepo vrijeme izmami van. Pravilo je – ostanite doma!”
Panika i praćenje
Iako su uglavnom korektni, i mediji bilježe povremena „iskakanja". Poput panike koju je u četvrtak izazvao jedan iznimno čitani portal objavivši tekst prema kojem sve što donesemo u stan valja dezinficirati otopinom varikine, a „vanjsku“ odjeću treba oprati na 60°C ili spakirati u plastične vrećice kako se virusi s nje ne bi širili po stanu. „Nismo preporučili te mjere i zbog njih dobivamo brojne panične pozive“, kazala nam je Mary Novosel, glasnogovornica Hrvatskog zavoda za javno zdravstvo kojem su ti rigorozni naputci pripisani. Tekst je, nakon brojnih dijeljenja na društvenim mrežama, ipak povučen i zamijenjen s razumnijom verzijom.
Uz takvu vrstu panike, malo tko razmišlja o građanskim slobodama. Oporbeni političari pak upozoravaju da Hrvatska sve više gazi prema policijskoj državi. Vlada, naime, želi pratiti mobitele građana. Primarni razlog je, objašnjavaju iz HDZ-a, mogućnost detektiranja osoba koje krše karantenu i samoizolaciju. No, država se teško odriče takvih mogućnosti jednom kada za njih više nema potrebe, upozoravaju lijevi političari navodeći da izmijene zakona valja donijeti dvotrećinskom, a ne običnom, saborskom većinom uz strogo propisane uvjete, trajanje i rok uništavanja prikupljenih podataka.
S druge strane, prema istraživanju Crobarometar, koje za Novu TV radi Ipsos, HDZ je povratio politički tron. A i sam njegov šef, premijer Andrej Plenković, probio se u sam vrh. U ožujku mu je potpora birača skočila s 40 na 54 posto pa je ispred njega samo predsjednik Zoran Milanović koji vodi za četiri postotna boda. Iz svega možemo zaključiti da većina hrvatskih građana, čini se, ipak voli čvrstu ruku u izvanrednim situacijama. A ona može biti još i čvršća, poručuju svakodnevno iz Stožera.
Od danas pa najmanje iduća dva tjedna hrvatski učenici sjede u virtualnim učionicama. Ispražnjeni su i fakulteti i vrtići. To je, najavljuju vladajući, tek uvod u oštar režim borbe protiv koronavirusa. (16.03.2020)
Koronavirus je svuda glavna tema, ali nitko ne kaže kako da se dvoje njemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovdje možda najsigurniji. (16.03.2020)
Što raditi kod kuće za vrijeme pandemije koronavirusa? Četiri djevojke iz regije imaju odgovor na ovo pitanje: čitati. One su organizatorice maratona čitanja „Balkan Corona Readathon“. (28.03.2020)
Građani Hrvatske, BiH i Srbije pokazuju solidarnost jedni s drugima u korona-krizi i nakon potresa u Zagrebu. To je šansa koju bi trebali prepoznati i političari tih država, smatra Nenad Pejić. (28.03.2020)
</doc>
<doc docid='dw_52911006' lang='hrv' type='mono' source='https://www.dw.com/hr/hr/medicinska-etika-i-korona-djelovati-tako-da-bude-što-više-preživjelih/a-52911006' term='COVID'>
Ne samo u Italiji, nego i drugdje se u ovoj pandemiji lako može desiti da se mora odlučiti kojem pacijentu dati respirator - a kojeg praktično ostaviti da umre. Razgovarali smo o toj dilemi sa profesorom medicinske etike, Georgom Markcmannom.
Za liječnike i medicinsko osoblje je posve normalno da žele baš svakoga pacijenta zbrinuti na najbolji mogući način, starog i mladog, bolesnog ili još bolesnijeg. Ali u ovoj pandemiji se lako može dogoditi da nema dovoljno respiratora i kreveta na odjelu za intenzivnu njegu za sve bolesne. Što učiniti u tom slučaju?
Razgovarali smo sa profesorom Georgom Marckmannom, direktorom Instituta za etiku, povijest i teoriju medicine na Sveučilištu Ludwiga Maximiliana u Münchenu. On je i predsjednik Akademije za etiku u medicini.
DW: Liječnici i medicinsko osoblje u Italiji potreseno javljaju kako u ovoj krizi sa koronom jednostavno ne mogu sve pacijente zbrinuti na primjeren način. Postoje li i kakve su smjernice liječnicima koji moraju odlučiti, kome da pomognu, a kome ne?
Profesor medicinske etike Georg Marckmann
Georg Marckmann: Mi imamo smjernice za klasične situacije Triange (odabira) za medicinu u slučaju katastrofe, dakle u slučaju čitavog mnoštva ranjenih i povrijeđenih i gdje se pregledaju svi pacijenti i svrstavaju u određenu skupinu terapije. Ono što nemamo su preporuke za situaciju kakva je nastala u Italiji gdje je širenje virusa COVID-19 dovelo do toga da imamo toliko pacijenata kojima je potrebna intenzivna skrb da kapaciteti bolnice više nisu dovoljni.
DW: "Triage" je zapravo termin iz vojne medicine i zapravo znači odabir, svrstavanje u skupine. U koje skupine se dijele pacijenti?
Marckmann: Ima više kategorija: oboljeli u životnoj opasnosti se odmah tretiraju, teško bolesni nešto kasnije, lakše bolesne tek nakon toga. One koje više nemaju šanse preživjeti se više ne liječi nego se samo skrbi za njih.
Odlučujuće je kod situacije sa mnoštvom bolesnika da moramo promijeniti način razmišljanja i od terapije usmjerene prema svakom pacijentu prijeći na promatranje čitave skupine ili populacije. Kod terapije usmjerene na svakog pacijenta pokušavamo terapiju optimalno prilagoditi boljitku i volji svakog pacijenta. Kod terapije koja se odnosi na čitavu skupinu se pokušava što više smanjiti broj umrlih i komplikacija. To je veliki stres za one koji njeguju te pacijente jer nisu navikli na takav način gledanja. Njima je normalo brinuti se za svakog pacijenta. U okolnostima Triangea trebaju druge točke orijentacije.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YcBo
Temeljno načelo jest da se djeluje kako bi preživjelo što više ljudi, jer to je i interes čitavog društva. Kad bi i pitali ljude "kako da postupamo u takvoj situaciji" bi vjerojatno većina rekla: "Da, u tom procesu odabira se mora poći od cilja da preživi što je više moguće ljudi."
DW: Vi ste i predsjednik Akademije za etiku u medicini. Što mogu medicinski etičari učiniti za bolnice u ovoj pandemiji korone?
Marckmann: Ne moramo početi od nule: austrijsko Društvo za intenzivnu medicinu je izradilo preporuku za provedbu intenzivne terapije kod pacijenata zaraženih ovim virusom, također i u Švicarskoj već postoje smjernice.
Mi ne smijemo ljude koji o tome odlučuju (dakle medicinsko osoblje) ostaviti same u ovoj stresnoj situaciji. Etika nam nalaže razraditi preporuke kako neki pojedinac treba postupati u slučaju nedostatnih resursa. Ovo je izvanredna okolnost za sve učesnike. Mi imamo veoma dobro opremljenu medicinsku skrb gdje u pravilu ne moramo činiti izbor između pacijenata. I za povjerenje stanovništva je važno da imamo jasne kriterije kako se treba postupati ako prijeti nestašica kapaciteta za intenzivnu njegu.
DW: Dakle što će biti odabir: na aparate staviti bolesnika kojem to najhitnije treba - ili bolesnika koji ima najviše šansi da preživi?
Marckmann: Inače uvijek slijedimo načelo hitnosti: tko je najteže bolestan dobit će pristup svim resursima. U situaciji kad kapaciteti nisu dovoljni sve više se okrećemo podjeli prema izgledima ozdravljenja. To je tako u Triangeu i u slučajevima katastrofe, a postoji dobri razlozi za to i u situaciju kad imamo mnogo pacijenata kojima treba respirator, ali ih ne možemo sve staviti na uređaj.
Lijesovi u crkvi u Bergamou. Italija je u Europi najviše pogođena koronavirusom
Prvi prioritet uvijek mora biti pokušati povećati kapacitete. To se intenzivno čini u Njemačkoj. To nalaže i etika: raspoložive kapacitete optimalno koristiti, na primjer koordinirati ležajeve intenzivne skrbi, možda čak i izmjenjivati pacijente na njima.
I regionalno postoji razlika u broju pacijenata kojima treba pomoć pri disanju. U okrugu Heinsberg ima mnogo takvih bolesnika i u tamošnjim bolnicama ima mnogo veoma teških pacijenata. Ima drugih regija gdje do sad ima znatno manje takvih slučajeva. Stvar je solidarnosti da zajednički koristimo postojeće resurse na najbolji mogući način i da ne dođe do borbe tko će dobiti više, a tko manje.
DW: Kako se uopće može nepobitno i brzo utvrditi koji pacijent spada u koju skupinu?
Marckmann: Procjena prognoze pacijenta ima dugu tradiciju u intenzivnoj medicini. Kod COVID-19 pacijenata tu još nismo sasvim sigurni, ali postoje prve informacije iz Italije gdje su se pokušali utvrditi kriteriji po kojima se može procijeniti vjerojatnost smrti kod teško bolesnih pacijenata.
DW: Što se treba učiniti za liječnike i medicinsko osoblje?
Marckmann: Veoma je važno zaštiti to osoblje. Sasvim visoko na listi prioriteta je dovoljna količina zaštitne odjeće i maski. Tu još uvijek ima mnogo problema u opskrbi. Mi ovisimo o tome da naše medicinsko osoblje ostane zdravo kako bi onda mogli primjereno liječiti mnoštvo zaraženih pacijenata.
Kod psihičkog opterećenja je medicinskom osoblju važno da postoje jasne smjernice po kojima će bolesnike svrstavati u određene skupine. Tu pomaže i kolegijalna pomoć da to netko ne mora odlučiti sam. Etičke institucije ne mogu preuzeti odgovornost za tu odluku, ali mogu rasteretiti ljude. Važno je i pomoći onima koji teško izlaze na kraj sa tim opterećenjem, na primjer psihološkom pomoći putem telefona ili od dušobrižnika koji je školovan za slučajeve hitne pomoći.
Medicinsko osoblje u teškim situacijama ne mora samo donositi brze odluke već se mora pridržavati i etičkih pravila.
Mi u Njemačkoj pokušavamo sve da izbjegnemo takve tragične dileme i odluke ili da ih bude što manje. Ali ako do tog dođe, moramo biti spremni za to i podržati medicinsko osoblje u tim odlukama.
Važno je i komunicirati sa rodbinom bolesnika, a o tome ovisi i povjerenje javnosti: svi moraju shvatiti kako su to odluke koje, ako se nisu mogle izbjeći, donesene na transparentan, pošten i medicinski i etički opravdan način.
DW: Koji su to kriteriji?
Marckmann: Moraju se procijeniti izgledi na uspjeh intenzivne terapije. Tu je kriterij stupanj teškoće pri disanju. Osim toga se moraju procijeniti druge, relevantne bolesti pacijenta i hoće li one pogoršati prognozu. Kakvo je opće tjelesno stanje, je li pacijent veoma slab. Veoma je važno definirati koji kriteriji neće imati nikakvu ulogu u odluci: obiteljsko stanje, socijalni status ili kulturna pozadina. Nitko nije unaprijed privilegiran ili zapostavljen, to se odlučuje prema medicinskim i etičkim kriterijima.
Mislim da mi u Njemačkoj imamo veoma razvijeni sustav zdravstvene skrbi gdje možemo još mobilizirati neke rezerve kako bi primjereno zbrinuli teško oboljele od virusa COVID-19. Povrh toga imamo sustav medicinskih stručnih skupina koji dobro funkcionira i oni su veoma aktivni. Tako se već oglasilo Njemačko društvo za palijativnu medicinu za pomoć pacijentima koje se više ne može duže održavati na životu. I druga društva rade na preporukama kod odluke u slučaju ograničenih kapaciteta intenzivne medicine. Tu je i naše društvo za etiku u medicini koje je već objavilo savjete i materijale na internetu i koje će se pobrinuti za mogućnost etičkog savjetovanja za medicinsko osoblje na terenu.
Čitajte nas i preko DW-aplikacije za Android
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YcBo
U Francuskoj i pored mjera ograničenja kretanja neka poduzeća i firme i dalje rade. No mnogi zaposlenici se osjećaju ostavljeni na milost i nemilost virusu. Neki sada prijete obustavom rada. (25.03.2020)
Otkazani letovi, zatvorene granice, putnici u karanteni - nikada nije bilo manje atraktivno i seksi putovati nego u doba korone. Virus je smrtno zarazio turizam. I ugrozio egzistenciju svih onih koji od njega žive. (24.03.2020)
Angela Merkel je u karanteni. Mi kao (zdravi) građani još nismo. Dogovorene su oštrije mjere koje važe u skoro cijeloj Njemačkoj, ali još je puno toga dozvoljeno. Za neke premalo, a za neke – previše. (23.03.2020)
</doc>
<doc docid='dw_53377863' lang='hrv' type='mono' source='https://www.dw.com/hr/hr/hoćemo-li-i-slijedeće-godine-slaviti-dan-europe/a-53377863' term='Corona'>
"Mir u svijetu se ne može održati bez stvaralačkog napora koji odgovara veličini te prijetnje." Tom rečenicom je francuski ministar vanjskih poslova Robert Schuman prije 70 godina počeo svoje priopćenje koje je postavilo temelj za razvoj današnje Europske unije. Kao pouka strahota dva svjetska rata, Schuman je predočio viziju jedne europske federacije koja bi se temeljila na solidarnosti i izjednačavanju životnog standarda.
Prije 70 godina je mirni suživot bio izazov koji je tražio 'stvaralački napor'. Danas je to novi poredak kojeg i Europa i čitav svijet moraju stvoriti nakon iznenadne, možda razarajuće pandemije. Prijetnja blagostanju, životu i slobodi je ogromna. Gdje su te stvaralačke žene i muškarci dimenzija jednog Roberta Schumana koji bi nas mogli izvesti iz ove krize?
Bernd Riegert
Europa nema jamstvo na uspjeh
Bivši talijanski premijer Paulo Genitloni koji je sad europski povjerenik za gospodarstvo upozorava na moguću propast prostora eura, a tako i čitave Europske unije zbog krize izazvane virusom korone. Udruživanje gospodarskih snaga kako bi se sve članice Unije izvele iz najteže krize od Drugog svjetskog rata bi mogla biti prevelika zadaća za Europsku uniju i koja bi je mogla razoriti. Gospodarska kriza tek produbljuje već ionako prisutne rovove koji se prostiru Europskom unijom. Bogate države će se brzo moći osoviti na noge, siromašne države će postati još siromašnije. Njihovi pozivi na solidarnost će lako postati još glasniji i radikalniji, a odgovarajuća reakcija će se čuti iz bogatih članica.
U pandemiji je najprije svatko sebi najbolji prijatelj. Ono što je potakao Schuman prije 70 godina i što se pretvorilo u zajedničko tržište, zajedničku valutu i zajedničke vrijednosti je 27 nacionalnih vlada bacilo preko palube u samo nekoliko tjedana. U divljoj panici su se zatvorile granice, prekinuli su se lanci isporuka, ograničila ljudska prava, čitavo gospodarstvo bacilo u komu. I izlazak iz ovog stanja koje se ne može dugo trpjeti je počelo kaotično i bez koordinacije. Svaka članica djeluje kako joj je volja.
Robert Schuman predstavlja 1950. u Parizu svoj plan
Europska unija se sad treba skrbiti za obnovu i što prije sakupiti što više novca. Ali taj novac jedino može dobiti od svojih članica i onda ga drugačije podijeliti. U toj situaciji neki predsjednici država - kao francuski predsjednik Macron - traže više ovlasti Europskoj uniji. Drugi, poput nizozemskog predsjednika vlade Marka Rutea, upozoravaju kako to nipošto nije dobra ideja. Nacionalisti i populisti klase mađarskog premijera Orbana već traže manje Europe.
Sukob između tih frakcija je star skoro kao i Schumanovo priopćenje. Do sada se Europska unija još uz velike muke nekako mogla izvući iz problema kao što su proširenje na istok, odbijanje Ustava, financijska kriza ili Brexit. Ali ovaj put je "prijetnja" kakvu je mislio Schuman ogromna. Još nedostaje primjerenog "stvaralačkog napora" članica Europske unije. Ne pomaže niti nedavna odluka njemačkog Ustavnog suda kojom se postavlja pitanje neosporne nadležnosti Europskog suda i time ljulja čitav pravni poredak u EU.
Kriza kakvu nismo vidjeli
Kod predstojećih pregovora za neviđeni fond obnove, novi Marshallov plan i najveći zajednički proračun koji je ikad postojao moraju članice Unije još dokazati, jesu li sposobni za "solidarnost u djelu" kao što je govorio Robert Schuman prije 70 godina. U međuvremenu su europske države toliko međusobno ispletene da jedino zajednički mogu savladati krizu i održati blagostanje - i na koncu, održati mir. Niti jedna nacionalna država ne može gospodarski ozdraviti obzirom na globalnost ove katastrofe, jer svatko je ovisan o lancu opskrbe koji bi funkcionirao i tržištima diljem svijeta.
Protesti protiv zatvaranja europskih granica
Ovog 9. svibnja koji je u čast Schumana i njegovog povijesnog plana proglašen Danom Europe je zapravo trebala početi Konferencija o budućnosti Europe koja je bila planirana davno prije pandemije. Za dosadnu konferenciju sa zaključcima koji će onda sakupljati prašinu u ladici sad doista nitko nema vremena.
Konferencija je odgođena, ali sad je vrijeme za "stvaralački napor" kakav je mislio Robert Schuman: treba donijeti odvažne odluke i punim srcem zajednički djelovati. Biti će najvažnije da, baš kao i prije 70 godina, opet Francuska i Njemačka zajednički potaknu obnovu nakon pandemije. Tko hoće surađivati, dobro je došao. Nitko se neće siliti, niti Italija, niti Poljska ili Mađarska.
Europska unija stoji pred svojom najvećom kušnjom. Jer, hoće li i slijedeće godine biti Dana Europe kojeg ćemo moći slaviti?
</doc>
<doc docid='dw_53226922' lang='hrv' type='mono' source='https://www.dw.com/hr/hr/tko-je-dr-tedros-šef-svjetske-zdravstvene-organizacije/a-53226922' term='Corona'>
Tko je čitao intervjue sa Tedrosom Adhanom Ghebreyesusom, već je čuo njegovu priču: kako je kao sedmogodišnji dječak doživio smrt svog dvije godine mlađeg brata koji je preminuo od bolesti koja bi se mogla izliječiti u zemlji koja ima djelotvornu zdravstvenu skrb. Ali u njegovoj domovini Etiopiji toga tada nije bilo.
Nije htio prihvatiti kako netko mora umrijeti "samo zato jer je siromašan", kao što je to tada bilo u njegovoj obitelji. Čelnik Svjetske zdravstvene organizacije (WHO)uvijek iznova tom osobnom pričom objašnjava svoj angažman za bolju zdravstvenu skrb. Sve do danas ga smrt njegovog brata tjera na još snažnije djelovanje.
Reforma zdravstva u Etiopiji
Danas 55-godišnji Tedros se može pohvaliti dugom karijerom kao zdravstveni stručnjak. Studirao je u devedesetima u Velikoj Britaniji i specijalizirao se za zarazne bolesti, a promovirao je u području javnog zdravstva. Od 2005. do 2012. je kao ministar zdravstva Etiopije dobio priliku razviti sustav zdravstvene skrbi u svojoj domovini. U tih sedam godina je u Etiopiji stvoreno na tisuće novih ambulanti, zaposleno je na desetke tisuća pomoćnika za zdravstvenu skrb u ruralnim područjima, prvi put je uvedeno i zdravstveno osiguranje. Broj medicinskih škola se od tri popeo na 33, isto tako eksponencijalno se povećao i broj liječnika. Smrtnost od bolesti kao što su tuberkuloza, malarija i AIDS je pala i za 90%.
Tedrosu se pripisuje i odlučujuća uloga u poboljšanju zdravlja majki i njenog djeteta za što se zalagao još od 2009. Od 2012. do 2016. je bio i ministar vanjskih poslova Etiopije.
Je li to kolera?
Za vrijeme Tedrosa je zdravstvo u Etiopiji napredovalo
Ali nisu svi njegovi zemljaci bili zadovoljni njegovim učinkom. Baš kada je riječ o epidemijama se sve do danas teško optužuje bivši ministar zdravstva. Tako se tvrdi kako je između 2006. i 2011. namjerno umanjio značaj više pojava epidemije kolere i tako nije na vrijeme poduzeo odgovarajuće mjere. Ludger Shadomski koji je kao urednik programa za Etiopiju Deutsche Wellea tada kao novinar pratio djelatnost ministra, se još uvijek sjeća: "U našim intervjuima sa zdravstvenim službama Etiopije je tada uvijek bilo riječ o 'vodenastom proljevu', makar je po kliničkim nalazima bilo osnova sumnjati kako je riječ o koleri."
Nepovjerenje zemljaka je povezano i s etničkom podjelom u toj državi: najviše žrtava kolere je bilo među pripadnicima skupina Amhara i Oroma koji čine i većinu stanovništva Etiopije. Baš oni su glasno prosvjedovali kad je 2017. Tedors Adhanom Ghebreyesus imenovan čelnikom Svjetske zdravstvene organizacije. Jer on je pripadnik etničke skupine Tigreja koja čini tek oko 6% stanovništva, ali dugo vremena je predstavljala političku elitu te države.
Kad je izabran na čelo WHO-a je bio zabrinut i aktivist za ljudska prava Kasahun Adefris jer dok je bio ministar zdravstva mnogo ljudi umrlo od kolere zato jer je zatajio epidemiju. "Po mom mišljenju je upitno nominirati za taj položaj nekoga tko je počinio takve greške." I Human Rights Watch se protivio njegovom izboru na čelo WHO zbog političkih prilika u Etiopiji gdje se i dok je on bio član vlade represivno odnosilo prema političkim protivnicima i novinarima.
Svoj izbor na koncu može zahvaliti glasovima 55 država Afrike Ujedinjenih naroda koji su snažno podržali prvog čovjeka s tog kontinenta na čelu te organizacije. Ipak i stručnjaci mogu posvjedočiti kako je Tedros Adhanom Ghebreyesus uspio u nekim reformama WHO-a, kada je riječ o pojavama epidemije. Jer i kod epidemije ebole 2013. na zapadu Afrike se ova organizacija optuživala kako je bila previše spora i premalo djelotvorna. Upravo zbog toga je bila žestoko napadana i njegova prethodnica na tom položaju, Kineskinja Margaret Chan.
Dobre veze sa Kinom
Na čelo WHO-a uz podršku afričkih zemalja
Sad je i Tedros na udaru kritika jer je iz obzira prema službenoj Kini propustio pravovremeno energično reagirati kad se zaraza pojavila. To mu ne zamjera samo američki predsjednik Trump, nego i zemlje poput Japana, Australije ili Indije, makar je trenutno samo američki predsjednik zbog toga čak obustavio plaćanje američkih pristojbi toj organizaciji Ujedinjenih naroda.
Nije sporno niti da je Tedros kao član vlade, a pogotovo kao ministar vanjskih poslova Etiopije njegovao bliske odnose s političkim čelništvom Narodne Republike Kine. Adis Abeba je sve do danas jedan od najbližih strateških partnera Kine u Africi.
No ovaj američki predsjednik je i prije krize s koronom jasno iskazivao nezadovoljstvo radom WHO-a i prijetio još 2017. smanjenjem američkih doprinosa toj organizaciji. To je i Tedrosu bilo jasno, tako da je već onda apelirao na sve članice Ujedinjenih naroda neka uplaćuju "svejedno koliko" u blagajnu Svjetske zdravstvene organizacije i kako će već i takav iznos pomoći njihovom radu.
</doc>
<doc docid='dw_52996338' lang='hrv' type='mono' source='https://www.dw.com/hr/hr/život-s-koronom-u-njemačkoj-koliko-još-djeca-mogu-raditi-iz-homeofficea/a-52996338' term='Corona'>
Sutra (3.4.) je u većini njemačkih saveznih pokrajina službeno zadnji dan škole prije dvotjednih uskršnjih praznika. Ali što u ovim koronom ispretumbanim vremenima znači „zadnji dan škole" i što znače „praznici"? Angela Merkel je rekla da o popuštanju mjera ograničenja vodeće političke glave u Njemačkoj još ne razmišljaju. Postojeće su produžene do 18. travnja, dakle, do kraja uskršnjih praznika.
U normalnim vremenima bi se moja djeca veselila da je sutra zadnji dan škole i da ih očekuju praznici – sada se vesele da bi nakon praznika ponovno mogli krenuti u školu. Jer to bi značilo da se opet mogu družiti sa svojim prijateljima i vratiti se „u normalu". Ali znamo, a znaju i oni, da to možda neće biti tako.
Iza nas su skoro tri tjedna života u posebnim okolnostima u kojima smo se svi morali naviknuti na promjenekoje je korona unijela u naš život. Jesmo li dobro izašli na kraj s njima? Svatko će za sebe na ovo pitanje odgovoriti drugačije, ali ja mislim da moja mala, četveročlana obitelj jest.
Pismo s uputama školskih psihologa
Početkom ovog tjedna su moja djeca koja idu u istu bonsku gimnaziju, u 5. i 9. razred (u Njemačkoj u većini saveznih pokrajina srednja škola počinje s 5. razredom) dobili pismo poslano iz Odsjeka za školsku psihologiju grada Bonna čiji sadržaj ja kao majka školaraca smatram izrazito korisnim i koji bih htjela podijeliti s vama.
U njemu stoji kako koronavirus i njegove posljedice stavljaju roditelje djece u školskom uzrastu pred velike izazove. To mi nisu morali pisati, to znam i sama, pogotovo nakon skoro tri tjedna „izvanrednog stanja", pomislila sam u prvom trenutku i zapitala se: pa što mi ovo šalju tek sada? Ali, onda sam pročitala cijelo pismo i zaključila da ovo ni sada nije kasno, iako su „praznici" pred vratima. Jer korona će nas pratiti, bez sumnje, i nakon njih, bez obzira u kojem obliku školska nastava bila organizirana.
Zadržati koncentraciju i sposobnost učenja
„Stalni priljev novih informacija, strogih ograničenja našeg života i općenito sve što se događa u vezi s koronavirusom kod mnogih ljudi budi osjećaj straha i neizvjesnosti", stoji u pismu. Naše tijelo je, shodno tome, sve više „u stanju uzbune". A tome dodatno doprinosi, upozorava se, činjenica da u daljinskom učenju kakvo se sada prakticira djeca još više tonu u svijet digitalnih medija i kompjuterskih igara. Školski psiholozi u Bonnu zato savjetuju: ograničite vrijeme koje Vaša djeca provode s digitalnim medijima. I ograničite dnevne razgovore o koronavirusu u obitelji. Hm, ovdje, mislim si, „prolazno vrijeme" moje obitelji nije baš najbolje. Mi, naime, između ostalog i zbog mojih dnevničkih zapisa, jako puno govorimo o koroni. „Skrećite pažnju djece na druge teme", preporučuju stručnjaci.
Online-nastava je dobra - ali u ograničenim količinama
Škola je važna – ali izaći na kraj s trenutnim prilikama je važnije
Iako je škola važna, kažu psiholozi, u ovoj iznimnoj situaciji je još važnije da obitelj prebrodi što bolje krizu. „Pokažite razumijevanje djeci kada im učenje i koncentriranje na nastavni sadržaj teško pada."
Kroz glavu mi prolazi jedna scena od prošlog tjedna kada je moj inače njemačko-racionalni i mirni suprug izgubio strpljenje i za njegove kriterije neobično emocionalno istresao „jezikovu juhu" na našeg 11-godišnjaka koji se jednog jutra probudio potpuno nemotiviran za zadaće koje su mu nastavnici poslali e-mailom i koje smo zajednički dogovorili kao „normu" za taj dan. Da, izvanredne situacije zahtijevaju izvanredne reakcije. Znamo to, ali nije zgoreg kad nas se to podsjeti ovako, crno na bijelo.
Roditelji nisu nastavnici
Znamo da roditelji nisu nastavnici, da za to nisu ni podobni niti kvalificirani – ali ipak se od nas ovih dana traži da to budemo više nego inače, zar ne? Naša 15-godišnja kćer potpuno samostalno odrađuje svoje školske zadatke – kao i kad se nastava odvija normalno. Kad nešto zapne, nazove nekoga iz razreda, organizira se spontano video-chat, sve pet.
Ali naš „petašić" ima milijun pitanja. U početku je odrađivao svoje zadatke u njegovoj sobi. Nakon nekoliko dana smo se zamijenili – ja sam se „izolirala" u njegovoj dječjoj sobi da ne bi između početka i kraja rečenice koju pišem morala odgovarati na pitanja tipa: Koliko je 800 miligrama izraženo u kilogramima. Dogovorili smo se da riješi zadatke koje može i da one za koje mu treba pomoć „parkira" ne neko vrijeme sa strane pa da ih kumulativno zajedno riješimo.
U pismu psiholozi savjetuju roditeljima da pomognu djeci prostorno i vremenski strukturirati njihov posao u „homeofficeu", da budu „služba tehničke podrške" i koordinatori više nego nastavnici. Da ih se uputi da se za pomoć u rješavanju zadataka s kojima imaju problema mogu obratiti i školskim kolegama ili nastavnicima.
Malo „škole" pa malo igre
Iznenadilo me, moram priznati, kad sam pročitala da je „normalni period u kojem učenici nižih razreda mogu zadržati koncentraciju 15 minuta, a učenici 7. do 10. razreda (samo, op. a.) 30 minuta. Bonski školski psiholozi preporučuju česte pauze: izlazak na svjež zrak, zajedničke aktivnosti, nešto što će im „odmoriti glavu" – i što nije igranje igrica na smartfonu ili tabletu!
Ovo iziskuje kreativnost – i to svih ukućana. Mi smo za tu priliku postavili „Corona-Board", tablu ofarbanu kao školsku ploču na koju svaki dan šarenim papirićima popunjavamo rubrike škola, sport, prijatelji, zabava, hrana. To nam pomaže svima: čini mi se da ću nakon svakodnevnih partija stolnog tenisa pred ulazom, raznoraznih kondicijskih programa koje odrađujem sa svojom djecom na trotoaru pred našom kućom– a koje redovito dobivaju od svojih trenera – ubrzo biti u boljoj formi nego što sam bila zadnjih 10 godina!
Corona-Board
Imajte povjerenja u Vašu djecu
To je zadnja točka u pismu koje smo dobili: imajte povjerenja u Vašu djecu. Ne moramo, poručuju nam stručnjaci, sve organizirati. Uključite djecu u domaćinstvo, dajte im zadatke, pišu. „Prepustite im odgovornost i pustite da Vas svojim sposobnostima iznenade."
Izvrstan savjet! U našem slučaju je on jučer urodio vrlo konkretnim plodom: večerom koju su potpuno sami osmislili, skuhali i servirali dvoje mlađih tinejdžera koji obično baš nisu najharmoničniji tim.
Projekt zapečene tjestenine u umaku od rajčica, s mozzarellom i bosiljkom i palačinke s čokoladom je odrađen izvrsno!
11 milijuna djece u Njemačkoj već dva tjedna zbog korone ne ide u školu. I još se ne zna kada će redovna nastava ponovno početi. Ali ova izvanredna situacija posebno pogađa maturante. Njih najviše muči neizvjesnost. (30.03.2020)
Na svim informacijskim i komunikacijskim kanalima kruže raznorazne informacije o koronavirusu, ljude zbunjuju različite brojke o zaraženima i mrtvima u medijima. Kako znati što je istina, a što neistina? (01.04.2020)
</doc>
<doc docid='dw_52941613' lang='hrv' type='mono' source='https://www.dw.com/hr/hr/kako-je-koronavirus-sa-životinja-prešao-na-ljude/a-52941613' term='COVID'>
Zoonoza je prenošenje bolesti sa životinja na ljude, većinom sa sisavaca, naših najbližih rođaka u životinjskom carstvu. To je bio slučaj s AIDS-om, s ebolom, sa SARS-om, a sada i s koronavirusom COVID-19.
Kako su nedavno u autorskom tekstu za njemački dnevni list Süddeutsche Zeitung objasnili evolucioni biolog Jared Diamond i virolog Nathan Wolfe, prijenos SARS-a, a vrlo vjerojatno i novog virusa Sars CoV-2 dogodio se na nekoj tržnici u Kini na kojoj se divlje životinje prodaju ili za ishranu ili za korištenje u tradicionalnoj kineskoj medicini.
Cibetka (Paguma larvata), sisvac mesožder iz porodice mačkolikih zvijeri
Krljušt ljuskavaca – čudesan lijek
Kod SARS-a je domaćin bila vrsta cibetke (Paguma larvata), sisavca mesoždera iz porodice mačkolikih zvijeri, koja se prethodno zarazila od slijepih miševa. Kod virusa COVID-19, prema pisanju časopisa „Priroda" (Nature), to je vrlo vjerojatno bio ljuskavac, odnosno pangolini (Pholidota).
Krljušt tog ljuskavaca u tradicionalnoj kineskoj medicini važi za čudesan lijek, a u gusto naseljenim gradovima globaliziranog svijeta nije potrebno dugo da se takva lokalna zoonoza razvije u svjetsku pandemiju.
Iako je tržište divljih životinja u Vuhanu zatvoreno neposredno nakon pojave novog virusa, svemoćna Komunistička partija Kine ne usuđuje se odlučno boriti protiv trgovine divljim životinjama. Dijelovi životinja i prah sačinjen od njih previše su važni za tradicionalnu kinesku medicinu.
Tisuću godina tradicije
Kineska nacionalna zdravstvena komisija tako je nedavno preporučila da se za liječenje teških i kritičnih slučajeva COVID-19 koristi Tan Re King, medvjeđa žuč. Najkasnije od osmog stoljeća kiselina ursodiol dobivena iz te žuči koristi se za lječenje žučnog kamenca i bolesti jetre kod ljudi.
Poslastica: fetus pangolina
A prošlog tjedna državna kineska novinska agencija Sinhua objavila je slijedeće: „Tradicionalna kineska medicina nudi orijentalnu mudrost u borbi protiv novog virusa korone". Nadalje, „tradicionalna kineska medicina nije propustila nijednu borbu protiv epidemija u čitavoj kineskoj povijesti. Klasici tradicionalne kineske medicine pružili su dovoljno dokaza koliko je ta medicina u poslednjih tisuću godina bila uspješna tijekom epidemija, kao primjerice one malih boginja. Borba protiv SARS-a 2003. godine samo je nedavni primjer. Tradicionalna kineska medicina pružila je pravovremena i efikasna rješenja za liječenje i oporavak SARS-pacijenata."
Prizor sa tržnice u Vuhanu - prije pojave korone
U idealnom slučaju, dvije medicinske škole, kineska i zapadna, trebale bi u slučaju ovako opasne infekcije djelovati zajedno i nadopunjavati se, kažu kineski akademici. „Zapadna medicina nudi važne mjere za održavanje života, kao što su podrška disanju i krvotoku, dok se tradicionalna kineska medicina fokusira na poboljšanje tjelesnih uvjeta i imunološke funkcije pacijenata. One se međusobno nadopunjuju", rekao je Zhang Boli s kineske Inžinjerske akademije.
Kako barem smanjiti rizik?
I tradicionalna kineska medicina i trgovina divljim životinjama kao njen dobavljač sirovina vjerojatno će opstati i nakon ove koronakrize, kao što je bilo i nakon epidemije SARS-a. Tradicionalna medicina igra središnju ulogu, ne samo u Kini, već i u mnogim drugim dijelovima svijeta. Njeni zagovornici mogu se pohvaliti uspjesima u lječenju i u usporedbi s klasičnom zapadnom medicinom, koja, kažu, uglavnom ignorira ukupne zdravstvene aspekte i liječi simptome, a ne uzroke.
Pa prema tome, smatraju biolog Jared Diamond i virusolog Nathan Wolfe, već tijekom ove krize bi se trebali pripremiti za sljedeću pandemiju. Neznanje ili ignoriranje i dalje će dovoditi do toga da se životinjske bolesti šire na ljude. Tu se pritom ne radi o krivici, već o odgovornosti. Mada se globalna zabrana trgovine divljim životinjama teško može provesti, kada bi se u tome barem djelomično uspjelo, to bi barem smanjilo rizik od kobne zoonoze.
Različite zemlje, različiti ukusi
</doc>
<doc docid='dw_52936021' lang='hrv' type='mono' source='https://www.dw.com/hr/hr/komentar-bolje-spriječiti-nego-liječiti-ne-pod-svaku-cijenu/a-52936021' term='COVID'>
Terapija ne bi smjela izazvati veće posljedice od same bolesti, izjavio je američki predsjednik Donald Trump na jednoj konferenciji za novinare o koronavirusu. Naravno, tu spoznaju nije otkrio Trump, već britanski filozof Francis Bacon. On je oko 1600. godine, opisujući posljedice političkih ustanaka, napisao da lijek može biti gori od same bolesti. Pod tim se podrazumijeva da mjere protiv svakog zla moraju biti proporcionalne i da se u obzir moraju uzeti njihovi učinci.
U Europi, kako se čini, apsolutni prioritet u vrijeme korona-krize ima zaštita visokorizičnih skupina. Sadašnji "lijek" protiv koronavirusa sastoji se u obustavi gospodarskih aktivnosti i zaustavljanju društvenog života, što košta milijarde eura dnevno. Bruto domaći proizvod EU-a u prosjeku iznosi 45 milijardi eura dnevno.
Globalni potres
Pitam se nije li ovaj lijek štetniji od epidemije. Zabrana gospodarskih aktivnosti, zatvaranje granica, ograničenje kretanja i čudno natjecanje u tome tko će poduzeti najstrože mjere dovode do recesije ogromnih i do sada nepoznatih razmjera. Takav slom privrede je napad na naše blagostanje i naše zemlje može odvesti u bankrot. Kolaps dosadašnjeg poretka je nadohvat ruke, jer je gušenje ekonomskih aktivnosti globalni potres.
Bernd Riegert
Nitko ne može reći koliko dugo će potrajati ovo stanje: tjednima ili mjesecima? Vjerujem da nijedna zemlja, ma koliko bila bogata, ne može nadoknaditi prihode svojim stanovnicima na duži vremenski rok i spasiti desetke tisuća tvrtki od bankrota. Obećanja, po kojima će se po svaku cijenu upravo to učiniti, su isprazna i šuplja. Njemačka vlada sa 150 milijardi eura, koliko se želi zadužiti kako bi pomogla firmama i pojedincima, može u potpunosti zamijeniti gospodarski učinak mjeren domaćim bruto proizvodom u razdoblju od samo 16 dana. U skladu s tim, ono što je zamišljeno kao prevencija i lijek sve više postaje problem.
Ako želite zaštititi visokorizične skupine od epidemije, trebali biste izolirati te kategorije stanovništva, ali ne i prisiliti čitavo društvo na mirovanje. Ako su starije osobe i ljudi s već postojećim oboljenjima poput plućnih bolesti, dijabetesa, oštećenja jetre ili ovisnosti od nikotina izloženiji ozbiljnijim simptomima infekcije koronavirusom, onda te osobe moraju biti u karanteni dva mjeseca. Samo u Njemačkoj bi se to odnosilo na oko 30 milijuna ljudi, ali to je manje od 83 milijuna ljudi koji se sada moraju "socijalno distancirati".
Izvanredno stanje mjesecima?
Kada se radi o mjerama zaštite zdravstvenog sustava od preopterećenja zaraženim pacijentima kojima je potrebna bolnička njega, pogled na broj kreveta i stopu zaraze pokazuju da je to moguće samo ako se pandemija drži pod kontrolom više mjeseci. Smanjenje krivulje rasta infekcije ima tako visoku cijenu da takva politika nije održiva. U Italiji se čak ni drakonskim mjerama ne može izbjeći preopterećenje bolnica. To se ni u Njemačkoj, ali ni u drugim zemljama ne može spriječiti. Važno je imati na umu da će ova pandemija koronavirusom rezultirati mnogim smrtnim slučajevima i da joj naši zdravstveni sustavi možda i nisu dorasli. To je prirodna katastrofa, koju nije moguće izbjeći.
Ako već nedostaju bolnički kreveti i aparati za umjetno disanje, vlade bi svoje milijarde koje obećavaju za pomoć privredi mogle potrošiti za podizanje poljskih bolnica i proširenje bolničkih kapaciteta, kao i za medicinsko osoblje. To bi imalo više smisla od zatvaranja sveučilišta, prisiljavanja zanatlija da ne rade i dozvoljavanja ljudima da idu na džoging samo sami, bez partnera.
Širenje se ne može spriječiti
"Socijalna distanca", koja se sada propagira, samo će usporiti širenje virusa, ali ga neće dugoročno zaustaviti. Virolozi i kancelarka kažu da će na kraju 60 do 70 posto ljudi biti zaraženo virusom, ali da neće svi oboljeti. Moramo se suočiti sa činjenicom da će, prema trenutnim saznanjima, jedan posto oboljelih umrijeti. Naravno, svi bi trebali učiniti sve što je moguće kako bi spasili pacijente oboljele od Covida-19.
Ali "lijek" odnosno terapija u borbi protiv koronavirusa mora imati granice, pogotovo ako odvede društvo u krizu bez presedana, koja se po razmjerima ne može usporediti s posljedicama koje bi imala pandemija bez uvođenja rigidnih mjera. Ne reagiraju sve države tako uspaničeno i neproporcionalno kao većina europskih zemalja. Na primjer, u Švedskoj pozivaju stanovništvo na razumno ponašanje, ali vlada ne pomišlja o potpunom zaustavljanju gospodarskog života.
Neproporcionalna reakcija
Pitanje je zašto koronavirus izaziva ovakvu, do sada neviđenu, reakciju. Primjerice, u Njemačkoj ili Italiji u prometnim nesrećama umre više od 3.000 ljudi. To je žalosno. Ali, pada li ikome na pamet zabraniti vožnju? To bi bilo jednako neproporcionalno kao što je višetjedno ograničenje izlazaka zbog koronavirusa i obustava društvenog i gospodarskog života za sve u Europi.
Do sada Europska unija nije imala mogućnost zajedničkog zaduživanja. Jedna od država koje su bile protiv toga je i Njemačka. Hoće li korona-kriza to promijeniti? (26.03.2020)
Lijeka protiv virusa nema, ali postoje terapije koje pokazuju rezultate. No one su jako skupe. Svaka zemlja gleda prvo na sebe, makar unutar EU-a vrijedi načelo solidarnosti. Ali što je sa siromašnim nečlanicama? (24.03.2020)
Gospodarska šteta zbog koronavirusa je golema: samo njemački trgovci i ugostitelji gube oko jednu milijardu eura prometa – svakog dana. Mnoge države najavljuju pomoć, sad je jedino važno da ona dođe u prave ruke. (19.03.2020)
U ponedjeljak su burze pale kao nikad u novije vrijeme. Ni špekulanti ne znaju što će koronavirus učiniti s gospodarstvom. Središnje banke interveniraju, ali problem je što i za takve mjere treba pogoditi pravi trenutak. (20.03.2020)
U vremenima korona-krize zemlje članice EU-a koncentriraju se same na sebe. Koordinacija u borbi protiv opasnog virusa izgleda drugačije. EK je prisiljen reagirati umjesto da donosi zajedničke mjere. (21.03.2020)
U Italiji je to već učinjeno, u Francuskoj je najavljeno, a i u Njemačkoj se o tome razmišlja: sudjelovanje države u vlasništvu poduzeća kao posljednja mjera za spas firmi u vrijeme korona-krize. (25.03.2020)
</doc>
<doc docid='dw_52926837' lang='hrv' type='mono' source='https://www.dw.com/hr/hr/život-s-koronom-u-njemačkoj-kako-izgleda-nova-normalnost/a-52926837' term='COVID'>
Da je ovo jedan normalni četvrtak, ja bih se jutros bila ustala, spremila djecu za školu, na brzinu obukla, popila kavu i nenašminkana odjurila na Deutsche Welle. Tamo bi me sat vremena uljepšavali za snimanje našeg tv-magazina Europa u fokusu. Ovo je, međutim, prvi četvrtak otkako je korona zavladala Njemačkom da ne snimamo našu televizijsku emisiju – idućih šest tjedana idu reprize. Korona mijenja i medijski krajolik: na njemačkim tv-kanalima idu emisije s gostima koji su prije sjedili u studiju, a sada svi sjede negdje pred nekim kompjuterom i uključuju se u raspravu preko video-konferencije.
Korona u Newsroomu
S dobrim razlogom. I u drugim medijskim kućama kao i u našoj zaposlenici obolijevaju od Covida-19. Mi dnevno dobivamo Newsletter u kojem nas naš poslodavac obavještava koliko je novih slučajeva oboljenja u našoj kući – do jučer ih je bilo šest. Već neko vrijeme se pokušava organizirati posao tako da je samo po jedna osoba u uredu. Nova mjera je da na vratima svakog ureda stoji izvješena lista osoba koje su se u njemu zadržavale – s datumom i vremenskim periodom.
I to je logična posljedica aktualnih događaja: prije koji dan je iz Newsrooma, dakle, ureda s puno radnih stolova i novinara koji ih koriste, stigla vijest da je kod jedne osoba pozitivno testirana na koronavirus. Nakon toga je čitav ured evakuiran i dezinficiran i sve kolege koje su bile u kontaktu sa zaraženim su pozvane da se jave i poduzmu potrebne mjere. Dobili smo i upute za rad na terenu - samo u grupama po dvoje, uvijek s propisanim razmakom, sa zaštitom na mikrofonima. Stigla nam je u inbox i potvrda da se, u slučaju uvođenja stroge zabrane izlaska, kao djelatnici medijske kuće i sa zadatkom informiranja građanstva, smijemo slobodno kretati.
Nema panike
Ali, bez obzira na sve ove mjere, na sva ograničenja, ja imam osjećaj da smo mi ovdje, u Bonnu, počeli živjeti neku polukarantensku rutinu u doba korone. Jučer sam bila u jednom velikom supermarketu – na policama svega, a kupaca malo. Nitko ne ograničava ulazak i izlazak. Nitko ne nosi masku. Zaposlenici supermarketa, doduše, dezinficiraju košare i ručke kolica i blagajnica je iza plastične „šajbe“, nosi rukavice. Ali ne osjećam nikakvu histeriju.
Prodavači - iza plastične „šajbe“
Dok pišem ove retke, stiže mi na mobitel poruka od našeg zagrebačkog dopisnika: „Daj mi, pliz, reci je li kod vas savjetuju da kad donesete nešto izvana u stan, recimo, vrećice s hranom, sve dezinficirate varikinom?“ „Ne“, odgovaram mu. Nama to ovdje u Bonnu nitko ne govori.
Polukarantenska rutina
U ovoj našoj novoj polukarantenskoj svakodnevici s koronom su se stvari presložile, ali nekako i posložile. Ja hodam i vozim se okolo raznoraznim prijevoznim sredstvima otvorenih očiju i ušiju kako bih vam što više onoga što vidim i čujem mogla prenijeti u ovom dnevniku. Moj suprug i ja smo zamijenili uloge – on je kao privatni konzultant uvijek bio „on the road", na raznim krajevima svijeta. Kad djeca nisu mogla u školu jer su bila bolesna, bilo je samo po sebi razumljivo da ja ne idem na posao i ostanem doma s njima.
Ja sam uglavnom bila ta koja je radila s njima domaće zadaće, koja je planirala što će jesti i većinom to kuhala večer ranije. Sada je to on preuzeo. I njegovu branšu je korona pogodila svom silinom. Nikakva putovanja, nikakve radionice, nikakvi treninzi – i nikakvi prihodi. Ali zašto bi nama bilo drugačije nego drugima?
Još uvijek nam je, svjesni smo toga, puno, puno bolje nego mnogima drugima. Sjeli smo prošloga tjedna, stavili na papir sve naše troškove, „ištrihali“ sve ono što možemo ukinuti i napravili plan što ćemo možda u drugom koraku morati ukinuti.
Obitelj u doba korone
U našem novom „normalnom" životu provodimo jako puno vremena zajedno. U našem starom normalnom životu smo po cijele dane bili raspršeni na sve strane. Vikende smo provodili na nogometnim, rukometnim, teniskim terenima. Sada idemo u duge šetnje po šumi, vožnje biciklom, igramo društvene igre, razgovaramo na balkonu koji je - i već zbog toga osjećamo beskrajnu zahvalnost - već danima okupan suncem.
"U našem novom „normalnom“ životu provodimo jako puno vremena zajedno"
U medijima se ovdje govori o ovom novom ritmu obiteljskog života i činjenici da je većina obitelji „osuđena“ na 24-satno druženje uglavnom kao o problemu ili barem kao izazovu. Iskreno, meni je to, od svih ovih promjena koje nam je nametnula korona, najmanji problem. Naprotiv, ja uživam u činjenici da možemo za svakim obrokom biti zajedno, da mogu svako jutro započeti s jednom rundom maženja s djecom, da se međusobno pitamo kako smo, kako izlazimo na kraj s novonastalom situacijom – i da imamo vremena slušati odgovore.
Uživam, da vam pravo kažem, i u činjenici da je naš podrum konačno pospremljen i da su igračke koje već godinama čekaju da budu izbačene iz svih kuteva dječjih soba završili tamo gdje im je mjesto -  u smeću ili u kutijama za Caritas.
Koga najviše pogađa zabrana druženja?
„Kako si? Je li ti dosadno?“, pitam tako svakoga dana i svoju 15-godišnju kćer koja već danima nije vidjela nikoga od svojih prijatelja pa mislim kako je ona kao tinejđerka kad je u pitanju redukcija društvenih kontakata „najugroženiji“ član naše obitelji u ovim polukarantenskim vremenima. „Ne“, kaže mi. „Fale mi moji prijatelji, ali uopće mi nije dosadno.“
Djeca na svježem zraku - i s razmakom
Psihijatar Wolfgang Spitta s kojim sam prije koji dan razgovarala i jučer o tome pisala u svom korona-dnevniku ima za to plauzibilno objašnjenje: „Kad su u pitanju socijalni kontakti, najugroženiji smo mi, srednja generacija, koja druženje preko društvenih mreža ne doživljava kao druženje, za razliku od mladih. A seniori, generacija naših roditelja i tako vrlo često, barem ovdje u Njemačkoj, baš i nema velikih socijalnih kontakata.“
Vidjeti čašu kao napola punu, a ne napola praznu – to je geslo koje sam uvijek propagirala u svom starom normalnom životu. Čini mi se, međutim, da ga u ovim kriznim vremenima kada je ona puna polovica možda malo i manja, puno dosljednije živim. Koliko dugo će mi do uspijevati, ne znam. Ali reći ću vam kad se stvari promjene.
</doc>
<doc docid='dw_52914454' lang='hrv' type='mono' source='https://www.dw.com/hr/hr/kako-je-japan-stavio-pod-kontrolu-covid-19/a-52914454' term='COVID'>
Pod stablima trešanja u avenijama i parkovima u Japanu je koronavirus  proteklog vikenda bio daleko. Ljudi su sjedili u hladovini, pravili piknik, ispijali pivo i fotografirali se. “Hanami je za nas Japance najvažnija stvar u godini”, kaže jedan zaposlenik Ueno parka u Tokiju.
Kontrast u odnosu na Europu ne može biti veći. Japan je do sada prijavio 1012 osoba zaraženih koronavirusom. Od koronavirusa je preminula 41 osoba, a dnevno se zarazi samo nekoliko desetaka osoba. Međutim, ove brojke bi trebale biti daleko veće jer je Japan gusto naseljen, ima najveći udio seniora u broju stanovnika i veoma tijesne kontakte sa susjednom Kinom. U siječnju je 925.000 Kineza doputovalo u Japan. U veljači ih je bilo samo 89.000. Unatoč tome, vlada je poduzela odgovarajuće mjere. Premijer Shinzo Abe je naredio da se dva tjedna uoči praznika zatvore škole, a sve manifestacije su otkazane. Međutim, trgovine i restorani su ostali otvoreni, a samo manji broj Japanaca radi od kuće.
Nepovjerenje u Vladu?
Olimpijske igre su u međuvremenu odgođene do 2021. godine.
Slabo širenje Covid-19 u početku je izazvalo sumnju da se istina zataškava. "Na početku nuklearne katastrofe u Fukušimi vlada nije htjela priznati topljenje nuklearnih štapova, tako da danas postoji veliko nepovjerenje prema službenim podacima", izjavila je sociologinja Barbara Holthus iz Njemačkog instituta za japanske studije u Tokiju. Iako ima kapacitet za provedbu6.000 testova dnevno, Japan je ispitao samo 14.000 uzoraka, 20 puta manje nego u Južnoj Koreji, koju je pandemija koronavirusa teško pogodila. „Ispituju se samo pacijenti s najtežim simptomima“, kaže virolog Masahiro Kami s „Medical Governance Research“ instituta. Broj neprijavljenih slučajeva je zato vrlo velik. Politolog Koichi Nakano je rekao da je premijer Abe želio da Japan bude sigurna zemlja kako ne bi izgubio Olimpijske igre.
Skupine stručnjaka u Ministarstvu zdravstva takve kritike kategorički odbijaju. Umjesto da se testovi obavljaju u cijeloj zemlji, naglasak se stavlja na mjesta gdje bolest načešće izbija. Tako je npr. nakon izbijanja zaraze u jednoj osnovnoj školi na sjeveru otoka Hokkaido donesena odluka da se sve škole zatvore i da se proglasi izvanredno stanje. Nakon tri tjedna se virus prestao širiti. "Mali broj testova trebao bi osigurati da medicinska sredstva ostanu dostupna za teže infekcije", kaže njemački politolog Sebastian Maslow sa sveučilišta u Tokiju.
Naklon umjesto rukovanja
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YcBo
Japanski promatrači ističu i druge posebnosti: Prvo, naklonom se smanjuje rizik od infekcije, nema rukovanja niti ljubljenja u obraz. S druge strane, stanovništvo se od ranog djetinjstva disciplinirano pridržava elementarnih higijenskih pravila. "Pranje ruku, ispiranje grla sredstvom za dezinfekciju kao i nošenje maski dio su naše svakodnevice, za to nije potreban koronavirus", kaže jedna Japanka, inače majka dvoje djece. Zato je od veljače bilo lako prijeći na anti-infekcijski modus. Od tada su na ulazima u sve trgovine i druge ustanove postavljena sredstva za dezinfekciju ruku. Nošenje maski postalo je građanska obveza.
Još prije novog koronavirusa, u Japanu je godišnje korišteno 5,5 milijardi maski za lice. Što znači 43 maske po osobi. Potražnja za zaštitnim maskama je toliko porasla da ih je u trgovinama ponestalo. Nova roba se prodavala racionalizirano. Ispred trgovina ljudi su strpljivo stajali u redu. Mnoge trgovine nude komade tkanine i filtere za kavu s uputama za izradu vlastitih maski.
"Japanci su očito dobro shvatili da infekcija može ostati bez simptoma", kaže njemački menadžer Michael Paume, koji već dugo živi u Japanu. "Stavite masku kako biste zaštitili druge i kako sami ne biste prenijeli viruse."
"Maska za lice smanjuje rizik od prenošenja"
Čini se da masovna upotreba zaštitni maski usporava širenje virusa. To ukazuje nagli pad broja oboljelih od gripe u sedam tjedana od epidemije Sars-CoV-2. "Maske smanjuju prijenos kapljica i aerosola s virusnim materijalom putem njihovih nositelja", istaklo je pet zapadnih liječnika u svojoj znanstvenoj radnji. Među njima su Fabian Svar iz istraživačke skupine Cezar u Bonnu i Matthias Samwalda s Medicinskog sveučilišta u Beču. Osim držanja odstojanja od drugih osoba i pranja ruku, zaštitnik usta mogao bi igrati važnu ulogu u usporavanju širenja. „Mali broj infekcija u zemljama poput Japana je to dokazao”, istaklo je pet stručnjaka.
U Japanu se od malih nogu pridaje važnost pranju ruku
S obzirom na ovaj uspjeh, japanski premijer Abe odlučio je prije tjedan dana da ne proglasi izvanredno stanje u zemlji. Od tada su se Japanci malim koracima vratili u normalnu svakodnevicu. Škole pomalo počinju raditi, djeca sjede na udaljenosti u prozračenim sobama. Otvoreni su prvi zabavni parkovi. Međutim, vlada se boji drugog vala zaraze. Zato bi početkom nove školske godine, početkom travnja, mogle početi raditi samo škole na područjima na kojima nema oboljelih od koronavirusa. Veće manifestacije se još uvijek ne održavaju.
Fokus je stavljen na opasnosti od stranih posjetitelja. Nakon Južnokorejanaca i građani EU-a nemaju pravo ulaska u zemlju. U zemlju mogu ući samo oni koji imaju mjesto boravka u Japanu, ali moraju ostati u karanteni 14 dana po dolasku. Prema neslužbenim informacijama, mjere su za početak ograničene do kraja travnja.
Čitajte nas i preko DW-aplikacije za Android
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YcBo
</doc>
<doc docid='dw_52887896' lang='hrv' type='mono' source='https://www.dw.com/hr/hr/život-s-koronom-u-njemačkoj-i-mislima-u-zagrebu/a-52887896' term='COVID'>
U subotu navečer sam zaspala sa slikama potpuno praznih trgova i promenada Zagreba, Splita, Rijeke, u nedjelju sam se probudila sa šokantnim slikama iz Zagreba i s Facebook izvještajima mojih prijatelja o strašnom nedjeljnom buđenju. I zagrebački potres je malo „pomaknuo“ moju bonsku svakodnevicu. Poznati njemački nogometni trener Jürgen Klopp koji trenutno zarađuje plaću na trenerskoj klupi engleskog prvoligaša Liverpoola je jučer (22.3.) u 11.52 na Facebooku objavio post: „Ako mislite da je sam koronavirus gadan, pomiješajte ga s potresom jačine 5.3 stupnja kao u Zagrebu, u Hrvatskoj ovoga jutra“ i poručio: „Pray for Zagreb! You'll never walk alone!"
Kloppovo iskazivanje solidarnosti je sjajno i tako potrebno u ovom svijetu u kojemu su nam brojni vodeći političari na raznim stranama svijeta donedavno sugerirali kako je dobro misliti prvo na sebe i svoju kastu. Ali Klopp nije studirao i živio u Zagrebu kao ja – nije provodio najintenzivnije dane svoga života po onim ulicama koje su najgore stradale u potresu. U 1990-etima sam, naime, radila na Radiju 101, što radila – kao i svi mi tada – živjela na tom radiju i na ulicama oko njega. Nisu to bile lijepe godine – bio je rat, nije bilo lako doći do Splita u kojemu su živjeli moji roditelji i „tanko se prelo“, ali iz tih godina kroz čitav život vučem najbolja prijateljstva i najljepše uspomene – uspomene zajedništva.
Najprije koronavirus, a onda i potres...
Od jučer ujutro grozničavo pratim izvještaje svojih prijatelja na Facebooku, telefoniram s rodbinom koja živi u Zagrebu, naš zagrebački dopisnik DW-a nam jutros piše kako nam ne može napisati tekst o situaciji oko koronavirusa u Hrvatskoj, jer je na vrhu „čardaka“ (kako neboder u kojem živi zove njegova mama) i jednostavno nije mogao u stan, a onda kada je konačno ušao, morao je kupiti vodu koja se razlila iz akvarija i sređivati stanje. „Spavao sam točno od 4 do 6 jutros“, piše. Jedan prijatelj koji živi u Draškovićevoj objavio je svoju fotografiju iz parka Ribnjak gdje se sklonio na sigurno i tekst: „Beskrajno hvala svima na podršci i ponuđenoj pomoći. Čuvajte se. Jedan dan ćemo se svemu ovom smijati.“
Taj dan se sada čini jako, jako daleko. Ali meni je, moram priznati, ono što se dogodilo i što se događa u Zagrebu pomoglo da se, unatoč svoj tuzi, jučer osjetim duboko sretnom i zahvalnom. Sretnom što je moja obitelj na okupu, što sam u svoja četiri zida sigurna, što mi je tlo pod nogama, u ovim teškim vremenima, doslovno sigurno. Nama je, ovdje u Bonnu, doista dobro. Neki meteorološki Bog ili slučaj nas časte već danima s toliko sunca da čovjek ne može vjerovati da je u Njemačkoj. To, vjerujte mi, nije nevažno, jer nam to omogućava da veliki dio dana provedemo na suncu i zraku. Vikend smo proveli učetvoro, samo uža obitelj, bez kontakata s drugim ljudima: u dvosatnoj šetnji po šumi i livadama s našim psom u subotu, igrali stolni tenis u dvorištu naše kuće, jučer, kad su trgovine bile zatvorene, autom se odvezli na rub grada i na jednom praznom parkingu dm-a i Aldija nacrtali tenisko igralište u realnoj veličini šarenim kredama i igrali tenis.
Kriza budi maštu
Angela Merkel je, doznali smo jučer, u karanteni, jer je bila u kontaktu s liječnikom koji je pozitivno testiran na koronu. Prije toga je objavila da je u video-konferenciji s pokrajinskim premijerima dogovorila pooštrenje mjera za Njemačku. Bilo je i žučne diskusije, doznaje se. Bavarski premijer inzistira na oštrijim mjerama koje su na snazi u njegovoj saveznoj pokrajini – tamo službeno vlada zabrana izlaska iz kuće. Drugi premijeri su se nogama i rukama branili od uvođenja policijskog sata i korištenja termina „zabrana izlaska iz kuće“. Na kraju su se dogovorili oko devet mjera koje će biti na snazi najmanje dva tjedna i koje ja, iskreno, ne doživljavam kao nikakvo veliko zaoštravanje. Glavna je da se na javnim prostorima ne smiju stvarati veće grupe od dvije osobe i da su slavlja u grupama i na otvorenom i u zatvorenom prostoru zabranjena. Policija i redari će one koji se toga ne budu držali rastjerivati.
I kancelarka sad mora komunicirati video-vezom
„To nisu preporuke nego propisi“, rekla je njemačka kancelarka konstatiravši kako se dojmljiva većina shvatila da svatko mora preuzeti odgovornost i dati svoj doprinos širenju Covida-19. Onima koje krše ove propise Merkel ja zaprijetila sankcijama. Govori se o novčanoj kazni koja bi mogla iznositi i do 25.000 eura pa čak i zatvoru do dvije godine. Ali i dalje svi smiju šetati, trčati, rekreirati se na otvorenom. I to nije sasvim neproblematično. Jedna moja kolegica je na svojoj Facebook-stranici objavila video-zapis s obale Rajne prepune joggera i rekreativaca koji u takvoj „gužvi“ baš ne mogu poštivati pravila za držanje razmaka. Zatvorene su (konačno!) i frizerske radnje, kozmetički saloni, saloni za masažu i tetovaže.
Njemačka i dalje, dakle, računa s odgovornim i poslušnim građanima. A onima koji to nisu, poznati njemački novinar i televizijski voditelj Claus Kleber je preko Twittera poručio: „Kršiti zabranu izlaska je ruski rulet – s pištoljem uperenim u druge. U bolesne, stare, slabe.“
U Bonnu nije uvedena zabrana izlaska. Još ne. Tko nije u karanteni i samoizolaciji, može i mora sam odlučivati što je odgovorno, a što neodgovorno ponašanje u doba korone. I svatko se vodi drugačijom linijom. (20.03.2020)
Ovo je prvi dan da svoj dnevnički zapis o životu u doba korone pišem od kuće. Možda zato što me se dojmilo obraćanje naciji Angele Merkel, a možda i zato što je i službeno objavljeno da je obolio prvi djelatnik DW-a. (19.03.2020)
Niti jedno radno mjesto u Njemačkoj neće zbog korone biti izgubljeno, obećao je njemački ministar gospodarstva Peter Altmaier. Koliko je to "obećanje - ludom radovanje", a koliko realistični i hvale vrijedan cilj? (18.03.2020)
Angela Merkel je najavila drastične mjere ograničenja u Njemačkoj kojima bi se trebalo suzbiti širenje zaraze koronavirusom. Ali kako one izgledaju u svakodnevici? Evo jednog izvještaja "iz prve ruke". (17.03.2020)
</doc>
<doc docid='dw_52853141' lang='hrv' type='mono' source='https://www.dw.com/hr/hr/oštećenje-pluća-kao-posljedica-korone/a-52853141' term='COVID'>
Ove brojke bude nadu: više od 80.000 oboljelih od plućne bolesti COVID-19 je ozdravilo jer je bolest kod njih imala samo blage simptome i/ili jer su dobili kvalitetnu medicinsku njegu. No za sada ima relativno malo informacija o tome kako se osjećaju nakon ozdravljenja.
Neki od njih s olakšanjem pričaju o tome kako su fizički, ali i psihički, preživjeli to razdoblje: liječenje simptoma, mučnu neizvjesnost, iscrpljujuću fazu izolacije. Oni se raduju što su nakon ozdravljenja stekli imunitet na virus SARS-CoV-2.
Potpuno ozdravljenje?
No idućih mjeseci će se pokazati jesu li kod pojedinih pacijenata koji su ozdravili ostale i neželjene posljedice. U fokusu su prije svega pluća. Budući da novi virus SARS-CoV-2 prije svega napada dišne putove, zaražene osobe sa srednje jakim ili jakim simptomima pate od suhog kašlja, problema s disanjem i/ili upale pluća.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YcBo
Liječnici u Hongkongu kod nekih su pacijenata nakon ozdravljenja utvrdili smanjenu plućnu funkciju i trajno otežano disanje. Oni su, doduše, mogli pregledati samo relativno malu skupinu oboljelih, ali već postoje prvi pokazatelji mogućih posljedica. „Kod pojedinih pacijenata bi plućna funkcija nakon ozdravljenja mogla biti smanjena za oko 20 do 30 posto", kaže dr. dr. Owen Tsang Tak-yin, medicinski direktor Centra za zarazne bolesti u bolnici Princess Margaret Hospital u Hongkongu. „Oni teško dišu kada malo brže hodaju."
Pomoću kompjutorske tomografije kod pojedinih pacijenata je utvrđena zamućenost koja upućuje na oštećenje pluća. Spoznaje iz Hongkonga potvrđuju ranija istraživanja iz Wuhana s kraja veljače 2020. U jednoj studiji su znanstvenici sveučilišne bolnice Zhongnam Hospital of Wuhan University analizirali 140 snimaka pluća pacijenata oboljelih od koronavirusa i kod svih su utvrdili zamućenost.
Sumnja u fibrozu pluća
Daljnje pretrage kod osoba koje su preboljele COVID-19 sada trebaju pokazati jesu li razvile fibrozu pluća, kod koje dolazi do upale plućnog vezivnog tkiva. To onda dovodi do umnožavanja plućnog vezivnog tkiva između plućnih mjehurića i okolnih krvnih sudova.
Fibrozu je moguće usporiti,a ponekad čak i zaustaviti ako se na vrijeme dijagnosticira.
Zbog toga kisik teže dolazi do krvnih sudova, pluća postaju kruta, disanje površinsko i ubrzano. Posljedice su smetnje pri disanju, otežano disanje i suhi kašalj te smanjena tjelesna forma tako da teškoće prouzrokuju čak i jednostavne svakodnevne radnje.
Plućna fibroza je neizlječiva, jer ostavlja trajne ožiljke na plućnom tkivu. No napredovanje ove bolesti je moguće usporiti i ponekad čak i zaustaviti ako se na vrijeme dijagnosticira.
Imunitet oboljelih protiv virusa
Većina stručnjaka je uvjerena u to da su osobe koje su preboljele zarazu koronavirusom nakon toga postale imune na tu bolest. Jer, imunološki sustav za vrijeme infekcije stvara baš ona protutijela koja uništavaju uzročnika.
To vrijedi i za one koji su imali samo slabe ili čak nikakve simptome. Unatoč tome, njihov je imunološki sustav reagirao na uzročnika bolesti i stvorio odgovarajuća antitijela. Zato je vrlo vjerojatno da kod njih neće doći do ponovne infekcije koronavirusom.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YcBo
Zahuktala se utrka u proizvodnji cjepiva protiv koronavirusa. I njemačke biotehnološke tvrtke bilježe prve uspjehe. No preživljavanje u toj branši je vrlo teško. (18.03.2020)
U Singapuru se život odvija normalno - unatoč pandemiji. Autoritarni grad-država u istočnoj Aziji poduzeo je mjere na vrijeme: uz pozivanje na solidarnost i oštre kazne za kršenje pravila. A pomaže i glazba. (17.03.2020)
Njemačko zdravstvo u inozemstvu uživa velik ugled. U stvarnosti, već godinama se štedi, govori se i o zatvaranju mnoštva bolnica. A sad je tu i koronavirus. Možda je to čak šansa da se nešto promijeni. (11.03.2020)
Prvo se govorilo kako je to Fake News, a onda je i WHO savjetovao da zaražene osobe ne trebaju uzimati ovaj analgetik. Sumnjivi su i neki drugi lijekovi, poput nekih za spuštanje krvnog tlaka. Ali, mnogo toga se ne zna. (19.03.2020)
Znanstvenici rade na razvoju brzih testova za otkrivanje zaraze koronavirusom. No masovno testiranje stanovništva nije moguće, a nije ni nužno. Testiranja moraju biti ograničena na sumnjive slučajeve. (04.03.2020)
Koronavirus je pogodio, premda u manjem obujmu nego zapad Europe, i njezin jugoistočni dio. U nekim dijelovima je primjetan manjak zdravstvenog osoblja. (16.03.2020)
</doc>
<doc docid='dw_52864383' lang='hrv' type='mono' source='https://www.dw.com/hr/hr/krvni-serum-nije-cjepivo-ali-je-učinkovit/a-52864383' term='COVID'>
Ako se antitijela izdvojena iz krvi onih koji su preležali zarazu koronavirusom izoliraju i očiste, stvara se „pasivna imunizacija". To nije isto što i cjepivo, jer antitijela nije proizveo organizam cijepljene osobe. Tom metodom je slavni njemački imunolog Emil von Behring prije 100 godina spasio tisuće života.
Prednost je jasna: ljudsko tijelo ne mora samo trošiti vrijeme na stvaranje antitijela, već dobiva direktno ona antitijela koja se mogu boriti protiv uzročnika bolesti.
Nedostatak takve pasivne imunizacije je to što ona traje samo nekoliko tjedana do nekoliko mjeseci. Ne ostaje trajni imunitet zato što se unijeta antitijela raspadaju u roku od 30 dana. Kada taj rok prođe, isti uzročnik bolesti ponovo može ugroziti organizam.
Nobelova nagrada
Pasivna vakcinacija postoji od 1890. godine, kada ju je izmislio njemački imunolog von Behring kao sredstvo za borbu protiv difterije. Početkom 19. stoljeća od te zarazne bolesti koju izazivaju bakterije umrle su tisuće djece.
Godine 1901. on je dobio prvu Nobelovu nagradu za medicinu. Zbog uspjeha u izradi lijekova dobivenih od krvnog seruma u borbi protiv difterije i tetanusa, von Behringa je tisak najprije nazivao „spasiteljem djece", a u Prvom svjetskom ratu „spasiteljem vojnika".
Emil von Behring prvi je dobitnik Nobelove nagrade za medicinu
Već primijenjeno protiv ebole
Terapija krvnim serumom primijenjena je i 2014. kada je došlo do pandemije ebole. Četiri godine kasnije, kada se ebola počela širiti u Demokratskoj Republici Kongu, lijek dobiven iz krvnog seruma spriječio je širenje virusa na druge ljudske stanice i stopa smrtnosti je smanjena za oko 30 posto.
Tako znanstvenici iz čitavog svijeta u borbi protiv koronavirusa ispituju primjene iste metode. Još u veljači je u Shanghaiu u te svrhe otvorena specijalna klinika za serumsku terapiju.
U Japanu proizvođač lijekova Takeda želi iz krvne plazme pacijenata koji su ozdravili stvoriti mješavinu antitijela koju su nazvali TAK-888. To bi bio novi lijek protiv koronavirusa.
Učinkovitost?
Takeda već primjenjuje medikament zvan IVIG (intravenozni imunoglobulin) u terapiji pacijenata sa smetnjama imuniteta. To dosta obećava, jer se lijek sastoji od najrazličitijih, već pročišćenih antitijela. Znanstvenici tako ne moraju potrošiti puno vremena i novaca da bi utvrdili koja antitijela najbolje suzbijaju koronu. Umjesto toga virus se suočava sa čitavom paletom antitijela.
Kada će stići prvo cjepivo protiv koronavirusa?
Upotreba tog lijeka je učinkovita, jer su potrebne samo manje količine, sigurnija je, jer se ne prenose drugi virusi, i štedi vrijeme. Jer medikament je već u upotrebi tako da nisu potrebna nova testiranja i on bi se mogao upotrijebiti i preventivno i terapeutski.
Takedin kalifornijski konkurent Vir Pharmaceuticals slijedi sličnu logiku: taj koncern trenutno ispituje mogu li antitijela dobivena 2003. iz krvnog seruma oboljelih od SARS-a neutralizirati i srodni SARS-CoV-2. Kod toga ta firma tijesno surađuje s kineskom tvrtkom WuXi Biologics.
Može li terapija serumom zamijeniti cjepivo?
Srećom, traženje lijeka i cjepivase odvija paralelno. Jedna brza terapija na bazi krvnog seruma mogla bi biti korisna kod liječenja pacijenata kojima prijeti poseban rizik, odnosno starijih bolesnika. Takav medikament s antitijelima bi mogao biti pristupačan za veći broj pacijenata jer se može prilično brzo proizvesti.
Ali da bi se zaista usporilo prenošenje novog virusa, potrebno jecjepivo na čijem razvoju se trenutno intenzivno radi.
Prvo se govorilo kako je to Fake News, a onda je i WHO savjetovao da zaražene osobe ne trebaju uzimati ovaj analgetik. Sumnjivi su i neki drugi lijekovi, poput nekih za spuštanje krvnog tlaka. Ali, mnogo toga se ne zna. (19.03.2020)
Muškarci, žene i djeca se podjednako često inficiraju koronavirusom. Ali posljedice se razlikuju u zavisnosti od spola i starosti. I prethodna oboljenja imaju određenu ulogu. Evo što bi trebalo znati: (12.03.2020)
Opskrba Njemačke i Europe lijekovima je neotporna na krizne situacije što je pokazala i kriza s koronavirusom. Postoji greška u sustavu a to je direktno povezano s Kinom. Rješenje nije tako jednostavno. (04.03.2020)
</doc>
<doc docid='dw_52854004' lang='hrv' type='mono' source='https://www.dw.com/hr/hr/može-li-pandemija-čak-pomoći-miru-u-afganistanu/a-52854004' term='COVID'>
Mnogi u Afganistanu sa iznenađenjem i ogorčenjem čuli vijest kako je ovog ponedjeljka iz Herata na zapadu zemlje na desetke Afganistanaca pobjeglo iz karantene. Za sve njih se sumnjalo da su zaraženi koronavirusom, lokalni mediji tvrde kako su neki doista testirani pozitivno. Ali svi oni nisu mogli više izdržati jadne uvjete koje su vladali u bolnici i pobjegli su iz karantene uz pomoć svojih obitelji.
Neki u Afganistanu to mogu razumjeti: "Tu se političari bore za vlast i moć, a za to vrijeme se širi opasni virus", žali se Mohamad Ibrahim Asim iz Kabula. "I pandemija i politička situacija neposredno utječu na svakodnevni život. A ako nitko ne upravlja ovom krizom, zateći će nas teška nevolja."
Prvi slučaj zaraze u Afganistanu je potvrđen još prije nekoliko tjedana. Riječ je bilo o Afganistancu koji se vratio u domovinu iz Irana. Prema navodima afganistanskog Ministarstva zdravstva trenutno je evidentirano 22 slučaja potvrđene zaraze, ali takvim informacijama je teško vjerovati. Jer svi oboljeli su na neki način imali veze sa Iranom sa kojom se proteže granica duga 900 kilometara praktično bez nadzora.
Sa druge strane granice, Iran priznaje oko 16.000 zaraženih virusom SARS-CoV-2. U borbi protiv pandemije je Iran odlučio protjerati na desetke tisuća izbjeglica iz Afganistana koji su živjeli u toj zemlji i medicinski stručnjaci su uvjereni kako među njima nema malo već zaraženih. Već i zato je teško vjerovati službenoj brojci od tek 22 zaražena.
Ništa ne funkcionira
Iran je bio među prvim zemljama izvan Kine koji se pretvorio u žarište zaraze, ali vlada Afganistana je reagirala i sporo i nevoljko. Prošlog tjedna je objavila zatvaranje javnih institucija i otkazala je sve sportske manifestacije. Nije dozvoljena niti proslava perzijske Nove godine, Nouruza koja se sprema ovog vikenda. Neki mediji i političari pokušavaju građane Afganistana upozoriti na ovu prijetnju od pandemije, ali učinak je veoma skroman.
Izbjeglice iz Irana u afganistanskom gradu Heratu
Mnogi obrazovani Afganistanci žele strože propise protiv pandemije i kampanju koja bi dospjela i do stanovništva u zabačenim područjima te zemlje. Svakako bi se trebalo nadzirati i granica prema Iranu i Pakistanu. Ali su također suočeni sa realnošću: "Naša vlada nije u stanju nadzirati niti stanje u glavnom gradu", žali se Shoaib iz Kabula. "Kako će onda nadzirati i državnu granicu?"
Za Mohamada Asima je nužno da se prekine političko nadmetanje i da se svi prihvate borbe protiv bolesti. Jer nakon predsjedničkih izbora prošlog rujna su u Kabulu održane dvije svečanosti inauguracije: na jednoj je to bio pobjednik izbora i dosadašnji predsjednik Ghani, a na drugoj se i njegov rival Abdullah proglasio predsjednikom zemlje i formirao pak svoju vladu. "Najprije se oni trebaju pomiriti i kao prvu zajedničku mjeru krenuti u borbu protiv pandemije", sažima Asim. "A tek onda se trebaju pobrinuti i za mirovne pregovore sa talibanima."
Mir u doba pandemije
Nakon što su Sjedinjene Američke Države i talibani koncem veljače potpisali mirovni sporazum, pojavila se nada kako će i sve strane u samom Afganistanu započeti pregovore. Ali oni su zapeli već na prvom koraku i pitanju puštanja na slobodu talibanskih zatočenika.
Politolog i poznavatelj prilika u toj zemlji, Barnett R. Rubin ukazuje kako se baš svi moraju ujediniti kako bi se suočili sa ovom pandemijom. "Novi zbjegovi ili bilo koji oblik sukoba vodi samo još većem širenju bolesti. Zemlja je podijeljena, nema vlade koja funkcionira i veoma ograničene resurse", sažima Rubin. Utoliko je još važnije da svi surađuju.
Stanovnici grada Kosta slave sklapanje primirja s talibanima
Najia Anwari, glasnogovornica afganistanskog Ministarstva za mir tvrdi kako je izabrana vlada u svakom slučaju spremna nastaviti mirovne pregovore. "Koronavirus je globalna prijetnja. Vlada Afganistana prati razvoj i traži pregovore s talibanima."
Gdje uopće pregovarati?
Ali u ovim okolnostima je teško reći gdje da se uopće održavaju pregovori. Do sad su takvi pregovori uvijek održavani negdje u inozemstvu, ali zbog pandemije odmah otpadaju sve države Europe - neko vrijeme je bilo riječ o Norveškoj. Kako bi spriječio širenje zaraze, svoje granice je zatvorio i Katar - i talibani poštuju tu odluku, kaže nam glasnogovornik talibana Zabihullah Mudžahid. No dodaje i kako je Katar najavio da će to potrajati samo dva tjedna.
Politolog Rubin poziva na razgovore barem putem video konferencije. Ili da se razgovori konačno vode u samom Afganistanu - o takvoj mogućnosti se u toj zemlji još uopće nije niti raspravljalo. Ali već i to bi moglo otvoriti nove perspektive i nove nade za tu zemlju. Jer očito su i izabrana vlada, paralelna vlada, baš i kao talibani zainteresirani zaustaviti širenje pandemije. Barem u tome su svi složni.
U realizaciji članka je pomogao Ghazanfar Adeli iz Kabula
Za Bliski istok 1979. nije bila sudbonosna godina samo zbog iranske revolucije. Kao reakcija na nju u Saudijskoj Arabiji ojačan je vehabizam. Posljedice su bile: džihadizam i terorizam. (11.02.2019)
</doc>
<doc docid='dw_52860552' lang='hrv' type='mono' source='https://www.dw.com/hr/hr/život-s-koronom-u-njemačkoj-treba-li-nam-svima-zabrana-izlaska/a-52860552' term='COVID'>
Slušam jutros lokalni radio i čujem kako u Bonnu nije bilo još ni jednog slučaja oboljenja od Covida-19 koji je morao biti liječen u bolnici. To je umirujuća vijest. Ukupno je u ovom gradu koji ima oko 330.000 stanovnika trenutno službeno 92 oboljelih. Umirujuće je i to da smo mi svi u obitelji zdravi i da su to i naši roditelji – roditelji moga supruga na sjeveru Njemačke koji po mnogočemu spadaju u rizičnu skupinu i moji roditelji u Splitu. S tom mišlju sam se jutros probudila. S tom mišlju se budim svako jutro posljednjih dana: glavno da smo zdravi. Ali u tijeku dana mi onda glavu i srce zarobe svakojake druge misli. Moj sin danas slavi svoj 11. rođendan. „Slavi“ je, naravno, neprimjerena riječ ovih dana. Kada smo prije nekoliko tjedan razgovarali o tome kako će ga slaviti, bili su u igri uobičajeni prijedlozi – kino s prijateljima, Jump-House, pidžama-party. Pregovarali smo o broju uzvanika – 8, 10 ili 12.  U međuvremenu su kina, jump-housi, igraonice, igrališta, zatvoreni. A ja već danima razmišljam o tome što je još ovoga dana moguće, što primjereno situaciji, što odgovorno, a što neodgovorno?
Rođendan u doba korone
Prije tjedan dana je moja kćer slavila svoj 15. rođendan. U petak navečer smo pozvali njezinu krsnu kumu s obitelji. Baki smo rekli da ne dolazi iz Bingena (gradića oko 120 km i sat i pol vožnje vlakom udaljenog od Bonna) kako se ne bi izlagala opasnosti od zaraze – na putu i kod nas. Teška srca smo tada donijeli tu odluku, ali moja svekrva ima 76 godina, puši dvije kutije cigareta dnevno i pluća joj sigurno nisu u najboljem stanju. Ali dva dana kasnije – dakle, samo prije pet dana – moja kćer je svojih šestero priljatelja pozvala da proslave njezin rođendan u bonskoj Laser Tag Areni koja je toga dana još bila otvorena. Nazvala me mama jedne uzvanice i rekla kako njezina kćer neće ići u Laser Tag Arenu, ali da će doći na tortu i druženje nakon toga kod nas. Rekla sam joj da je to skroz ok i da poštujem njezinu i svačiju odluku o restrikcijama u ovim vremenima (a i u svakim drugim), ali mi se učinilo nelogičnim da pušta svoju kćer na druženje s istom tom djecom koja su bila u Laser Tag Areni i došla u kontakt sa svim potencijalnim virusima i bakterijama od kojih svoju kćer želi zaštititi. Na web-stranici Laser Tag Arene je tada još pisalo da je otvorena jer, prema kriterijima mjerodavnog Instituta Robert Koch, nije mjesto s povećanim rizikom od zaraze. Naravno da su dan kasnije zatvorili – kao i sva kina, kazališta i muzeji u Bonnu.
U pješačkoj zoni Bad Godesberga izgleda kao da nema nikakvih ograničenja
Smije li se raditi ono što se službeno smije?
Do jučer su u Bonnu, međutim, bili otvoreni kafići. I ljudi su u njima sjedili. Ali, zašto su otvoreni, ako u njima ne bi trebali sjediti. Danas su ih gradske vlasti odlučile zatvoriti. U svojoj svakodnevnoj jutarnjoj ophodnji susjedstva sam, unatoč zatvorenim kafićima i trgovinama osim onih čiji je rad iznimno dozvoljen, zatekla prilično živu sliku pješačke zone i opet srela desetke i desetke starijih građana kojima trenutno stvarno nije pametno hodati pod gradu. Ali činjenica je da se to (još) smije. Je li, dakle, u redu raditi ono što je dozvoljeno? Angela Merkel je apelirala na građane da „svedu socijalne kontakte na mininum". Ali što je kome minimum? Do jučer su se tinejdžeri sastajali u velikom bonskom parku Rheinaue i „visili“ po klupama ne poštujući upute o razdaljini koju treba poštovati. Mnogi gradovi u bonskoj regiji su sada reagirali zabranom okupljanja na javnim prostorima u grupama većima od dvije osobe. Je li minimum dozvoliti mom sinu da popodne na kolače pozove svog najboljeg prijatelja koji, je, usput rečeno, još prošlog vikenda prenoćio kod nas? Je li minimum da dođu naši najbolji prijatelji, obitelj s kojom se, u raznim konstelacijama družimo već tjednima skoro na dnevnoj bazi? Bismo li sada već trebali s time stati iako to još, teoretski, smijemo?
Neki gradovi su ipak opustjeli, kao Freiburg na jugozapadu Njemačke
Njemačka dilema: blokirati život ili ne?
U drugim europskim zemljama je već na snazi zabrana izlaska iz kuće, u Bavarskoj već danima u nekim zarazom posebno pogođenim mjestima, od danas u cijeloj toj saveznoj pokrajini. Do jučer (19.3.) je još njemački ministar zdravstva Jens Spahn govorio kako neće biti pooštrenja mjera nego će se pričekati 10-15 dana kako bi se vidjelo jesu li već poduzete mjere urodile rezultatima. Danas iz Berlina stižu već drugačiji signali. Šef Kancelarskog ureda Helge Braun je rekao da apsolutna zabrana izlaska za cijelu Njemačku nije isključena. Sutra je, poručeno je, ključni dan. „Promatrat ćemo kako se stanovništvo ponaša ovoga vikenda“, rekao je Braun, a onda će u nedjelju kancelarka Merkel telefonirati s premijerima saveznih pokrajina i razmatrati potrebu uvođenja zabrane izlaska iz kuće. Sutra i preksutra neću pisati svoj dnevnik o životu u doba korone. Pokušat ću „odmoriti glavu" od korone, šetati po šumi sa svojim psom, gledati sa svojom djecom filmove koje sam voljela kad sam bila mala. Kada ga ponovno budem pisala u ponedjeljak, pisat ću ga možda iz grada u kojemu će ulice biti, kao u već mnogim drugim europskim gradovima, sablasno prazne.
Ovo je prvi dan da svoj dnevnički zapis o životu u doba korone pišem od kuće. Možda zato što me se dojmilo obraćanje naciji Angele Merkel, a možda i zato što je i službeno objavljeno da je obolio prvi djelatnik DW-a. (19.03.2020)
Niti jedno radno mjesto u Njemačkoj neće zbog korone biti izgubljeno, obećao je njemački ministar gospodarstva Peter Altmaier. Koliko je to "obećanje - ludom radovanje", a koliko realistični i hvale vrijedan cilj? (18.03.2020)
Angela Merkel je najavila drastične mjere ograničenja u Njemačkoj kojima bi se trebalo suzbiti širenje zaraze koronavirusom. Ali kako one izgledaju u svakodnevici? Evo jednog izvještaja "iz prve ruke". (17.03.2020)
Svaki dan nas korona stavlja pred nove dileme: da li napraviti zalihe? Da li otputovati tamo gdje smo naumili? Naša novinarka Dunja Dragojević je ovoga vikenda trebala otputovati za Hrvatsku - ali je ostala u Bonnu. (15.03.2020)
</doc>
<doc docid='dw_52837667' lang='hrv' type='mono' source='https://www.dw.com/hr/hr/pogoduje-li-ibuprofen-koronavirusu/a-52837667' term='COVID'>
U ovoj pandemiji se jasno pokazalo kako su posebno ugrožene osobe koje već boluju od povišenog krvnog tlaka, drugih bolesti krvotoka, ali i od dijabetesa. Kako se čini, ne samo jer je tako oslabljen njihov organizam nego se sumnja i kako neki lijekovi koje uzimaju pogoduju virusu SARS-CoV-2 (Covid-19) i vode tome da zaraza dovede do teških komplikacija. Još jednom: to se sumnja.
Gotovo četvrtina čovječanstva je svrstana u kategoriju osoba s povišenim krvnim tlakom, u razvijenim zemljama kao što je Njemačka je to čak trećina stanovništva. I mnogi uzimaju sredstva za spuštanje krvnog tlaka iz obitelji lijekova ACE inhibitora ili Sartana. Ali neki liječnici sumnjaju kako baš ti lijekovi pogoduju razvoju koronavirusa u tijelu.
Sumnjivi su im i neki lijekovi koji se propisuju dijabetičarima poput Thiazolidindiona (Glitazona), ali i popularni analgetik Ibuprofen (u Hrvatskoj mu je trgovački naziv Neofen). Čini se kako baš ti lijekovi podižu osjetljivost receptora ACE2 preko kojih SARS virusi uspijevaju probiti opnu stanice.
Jer sve je to za sad teorija koja nije potvrđena i nema pouzdanih nalaza istraživanja. Na tu činjenicu izrijekom upozorava i Svjetska zdravstvena organizacija (WHO), ali u ovim okolnostima ipak savjetuje da se ovaj analgetik ne uzima bez konzultacije s liječnikom. WHO tu savjetuje radije posegnuti za analgeticima poput Paracetamola.
"Ljudi, budite pametni"
Njemački liječnici su veoma suzdržani prema takvim optužbama. Jer postoji sumnja kako su "opasni" čak i analgetici na osnovi acetilsalicilne kiseline - dakle najobičniji Aspirin i diklofenaka - sastojak na primjer u Voltarenu. Ali i spremno priznaju: "Mi znamo veoma malo o patogenezi virusa SARS-CoV-2. Tu nema nikakvih kliničkih podataka", odgovara virolog Jonas Schmidt-Chanasit iz Instituta za tropske bolesti Bernhard Nocht.
I virolog Christian Drosten iz berlinskog Charitea nije siguran. Ovaj virus je doduše nov, ali dobro su poznate druge vrste koronavirusa. A kod njih "nema znakova da analgetik na bazi Ibuprofena nešto pogoršava. Mislim da bismo to već znali da je to tako", kaže virolog Drosten.
U jednom su svi liječnici složni: neka pacijenti nipošto ne zapadnu u paniku i samoinicijativno promijene lijek koji uzimaju, pogotovo kad je riječ o sredstvima protiv povišenog krvnog tlaka i šećerne bolesti. Uvijek se prije toga treba savjetovati s liječnikom. Ali ako je netko već zaražen ovim virusom i kod lijekova protiv bolova, WHO ipak savjetuje da se radije uzme Paracetamol umjesto Ibuprofena.
Odakle sumnja?
Osnova sumnji kako ACE inhibitori i Ibuprofen imaju moguće negativne učinke je znanstveni članak koji je ovog ožujka objavljen u časopisu Lancet Respiratory Medicine. Autori, L. Fang, G. Karakiulakis i M. Roth su u njemu tek postavili znanstvenu pretpostavku da bi aktivni sastojci u ovim lijekovima mogli pogoršati razvoj bolesti COVID-19.
Osnova ispitivanja su bili štakori u kojima je dokazano kako ACE inhibitori reguliraju ACE2 u stanicama srca ovih životinja. Kod štakora s dijabetesom se pokazalo da Ibuprofen utječe na regulativni sustav.
Ali svi ti nalazi nisu dovoljni za tvrdnju da je to tako i kod ljudi i da su ti lijekovi u ovom slučaju opasni. Tu nedostaje još mnogo pouzdanih podataka i istraživanja.
Sad smo svi "stručnjaci"
Već od epidemije SARS-a 2002. znanstvenici su mnogo naučili kako funkcionira ovaj virus i kako prodire u čovječje stanice. Na membrani stanice su receptori angiotenzin konvertirajućeg enzima (ACE). Upravo jedan oblik ovog enzima (ACE2) koriste virusi SARS-a kao receptore da bi se "prilijepili" na stanicu i prodrijeli u nju da bi se tamo dalje širili.
Lijekovi protiv hipertenzije, dakle ACE inhibitori također kreću na taj enzim i time ga blokiraju. Pretpostavka je da receptori tog enzima onda nemaju pametnijeg posla nego onda prihvatiti ovaj virus. Možda stanice čak povećavaju broj receptora ACE2 kad je blokiran enzim ACE. To znači da stanice imaju čak još više "ulaza" za ovaj virus.
To također znači da bi ovaj lijek možda smanjio prirodnu otpornost stanica na prodor ovog virusa, što bi onda rezultiralo težim razvojem plućnog oboljenja COVID-19. Prema članku objavljenom u Lancetu, analgetik Ibuprofen ima sličan učinak.
Još jednom: sve je to pretpostavka i nedostaje pouzdanih informacija. Ali zagovaratelji ove hipoteze u tome vide i razlog zašto je u Italiji toliko mnogo smrtnih slučajeva od ovog virusa. Naime mnogi, pogotovo stariji Talijani redovito uzimaju ACE inhibitore.
Ali po posljednji put: to je tek hipoteza za koju nema pouzdanih podataka.
U Singapuru se život odvija normalno - unatoč pandemiji. Autoritarni grad-država u istočnoj Aziji poduzeo je mjere na vrijeme: uz pozivanje na solidarnost i oštre kazne za kršenje pravila. A pomaže i glazba. (17.03.2020)
Isprva ebola, a sada korona: hoće li kubanski stručnjaci suzbiti i ovu epidemiju? Akcije „Vojske bijelih kuta“ donijele su Havani ne samo međunarodni prestiž, nego i dobar priljev deviza. (17.03.2020)
Gospodarska šteta zbog koronavirusa je golema: samo njemački trgovci i ugostitelji gube oko jednu milijardu eura prometa – svakog dana. Mnoge države najavljuju pomoć, sad je jedino važno da ona dođe u prave ruke. (19.03.2020)
Mađarska vlada za širenje koronavirusa krivi migrante, strane studente, oporbene političare i američkog milijardera Sorosa. Za kritičare je to puko odvraćanje pažnje s lošeg kriznog menadžmenta. (18.03.2020)
</doc>
<doc docid='dw_52835107' lang='hrv' type='mono' source='https://www.dw.com/hr/hr/je-li-eu-ostavio-zapadni-balkan-na-cjedilu/a-52835107' term='COVID'>
U situaciji u kojoj se i sam EU bavi suzbijanjem krize oko koronavirusa unutar svojih granica, zemlje Zapadnog Balkana kao i neke zemlje članice, kažu da se osjećaju prepuštene same sebi i to u najtežim, izvanrednim okolnostima.
Pored mnogih mjera poduzetih u cilju suočavaja s pandemijom i zaštite vlastitih zdravstvenih sustava, EU je od 15. ožujka uveo restrikcije za izvoz zaštitne medicinske opreme izvan Unije. U Bruxellesu objašnjavaju da se i države Zapadnog Balkana vode kao ”treće zemlje”, ali ističu: ”U pitanju nije zabrana već je uspostavljena shema po kojoj zemlje članice imaju mogućnost odlučivanja o izvozu specifične medicinske opreme u treće zemlje.”
U Srbiji ovo čitaju kao dokaz da je europska solidarnost samo prazno obećanje. ”Europska solidnost ne postoji. To je bajka na papiru”, poručio je predsjednik Srbije Aleksandar Vučić. Prethodno je najavio da je dobio obećanja od Njemačke da će Srbiji isporučiti dodatne respiratore. Oni nisu stigli, kao ni odgovor na zahtjev Srbije da se kroz europski Mehanizam za civilinu zaštitu nabave zaštitne maske.
Kritike na račun europske solidarnosti stigle su i iz Italije, zemlje koja je najteže pogođena epidemijom COVID-19. Talijanski veleposlanik u EU-u Maurizio Massari naglašava da nijedna zemlja članica nije odgovorila na poziv Rima da im se preko EU-ovog Mehanizma uputi pomoć u medicinskoj opremi. ”Samo nam je Kina odgovorila. U svakom slučaju, ovo nije dobar znak europske solidarnosti”, poručio je Massari.
Aleksandar Vučić: "Europska solidarnost ne postoji"
Na komentare sa Zapadnog Balkna da ih je EU ”ostavio na cjedilu” u Bruxellesu odgovaju da je u ovim teškim vremenima potrebna solidarnost i da nije vrijeme za ”polemičke ili neutemeljene optužbe”. Ukazuje se da pandemija predstavlja "neviđenu globalnu krizu" i ozbiljnu ”izvanrednu situaciju” za javno zdravlje građana, društva i ekonomija.
Pomaže li EK Zapadnom Balkanu?
”Deseci tisuća ljudi su zaraženi, a tisuće njih je umrlo samo u EU-u. Broj zaraza na Zapadnom Balkanu je u porastu. Europska komisija i Europski centar za prevenciju i kontrolu bolesti (ECDC) pažljivo prate razvoj COVID-19 na Zapadnom Balkanu, a naša predstavništva su u bliskom kontaktu s nadležnim vlastima”, kaže glasnogovornica Europske komisije Ana Pisonero. U Europskoj komisiji dodaju da razmatraju kako najbolje pružiti podršku regiji u ublažavanju društveno-ekonomskog utjecaja pandemije. ”To uključuje i  sagledavanje mogućnosti preusmjeravanja financiranja iz pretpristupnih fondova (IPA) i fleksibilnosti u pravilima o državnoj pomoći”, kaže Pisonero.
U ovom trenutku u EU-u se po ubrzanoj proceduri radi i na promjeni regulative kako bi Fond solidarnosti EU-a, kome imaju pristup i zemlje koje su u procesu pristupanja, svoje djelovanje mogao proširiti i na pomoć u izvanrednim situacijama u javnom zdravstvu.
Fond je prvobitno osnovan kako bi pomogao zemljama članicama i zemljama u pristupnim pregovorima kod ublažavanja posljedica prirodnih katastrofa kao što su poplave, požari, suše i potresi. U cilju bolje koordinacije sa zemljama Zapadnog Balkna u trenutnoj krizi europski povjerenik za proširenje Oliver Varhelyi održao je i video konferenciju s premijerima zemalja regije. ”Mi ćemo pomoći našim partnerima u medicinskoj opremi koliko god nam mogućnosti dozvoljavaju”, navodi Varhelyi.
Oliver Varhelyi obećava pomoć "u skladu s mogućnostima"
Političke posljedice pandemije
A te mogućnosti EU-a u ovom trenutku su male. Čini se da Unija nije baš najspremnije dočekala širenje pandemije. U prilog tome govori činjenica da Bruxelles ima problema s reguliranjem snabdijevanja medicinskom opremom unutar samih država članica i da tek sad, u jeku zaraze i izvanrednih stanja, raspisuje tenedere za zajedničku nabavku zaštitnih maski, respiratora i laboratorijske opreme.
U Europskoj komisiji kažu da razgovaraju s Njemačkom i Francuskom u cilju revidiranja njihovih odluka o zabrani izvoza medicinske opreme. ”Moramo osigurati da svi pacijenti i oni kojima je to najpotrebnije budu snabdjeveni odgovarajućom medicinskom opremom i to ne samo u pojedinačnim zemljma članicama već širom EU-a”, upozoravaju u Komisiji.
Istovremeno se dodaje kako se od Njemačke očekuje da ”ispuni obećanje” i isporuči milijun zaštitnih maski Italiji, kao i da njemačke tvrtke koje prozvode ili trebaju medicinsku opremu trebaju sudjelovati u zajedničkim europskim tenderima.
I dok se Bruxelles bori s reguliranjem unutarnje izvanredne situacije i za zajednički europski pristup 27 država članica, Peking je Italiji, Belgiji, Srbiji i Sjevernoj Makedoniji već izašao u susret šaljući im liječničke timove i medicinsku opremu.
Evropska komisija kaže da pozdravljaju svaki vid ”pomoći i solidranosti” kako Kine sa Evropom tako i unutar Evrope. Istovremeno upozorava se i na veliki broj dezinformacija koje, kako navode u Briselu, zlonamjerno koriste trenutne vanredne okolnosti u cilju popagande protiv EU.
Ono što se u ovakovoj situaciji može očekivati jeste da će pored prvenstveno zdravstvenih, društvenih i ekonoskih, korona virus pokazati i svoje političke posljedice u Evropi koja je kao svoj prioritet naglašavala upravo svoje unutrašnje jedinstvo, geoplitičko liderstvo i partnerstvo sa Zapadnim Balkanom.
Gospodarska šteta zbog koronavirusa je golema: samo njemački trgovci i ugostitelji gube oko jednu milijardu eura prometa – svakog dana. Mnoge države najavljuju pomoć, sad je jedino važno da ona dođe u prave ruke. (19.03.2020)
Talijani korona-krizu uspoređuju s ratnim stanjem. Stariji stanovnici se uglavnom nalaze u samoizolaciji pa im je potrebna pomoć. Nju organiziraju volonteri. (19.03.2020)
Europska unija se izolirala: na 30 dana je zabranjen ulazak građanima država koje nisu članice EU-a. U Njemačkoj se ta mjera počela primjenjivati odmah, od sinoć. (18.03.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
</doc>
<doc docid='dw_52829312' lang='hrv' type='mono' source='https://www.dw.com/hr/hr/italija-solidarnost-u-kriznim-vremenima/a-52829312' term='COVID'>
Rimska četvrt Pigneto, baš kao i drugi dijelovi na istoku grada koji se ubrzano moderniziraju, ima dvije duše koje žive jedna pored druge, ali se rijetko dodiruju i miješaju. U socijalnim stanovima, sagrađenima prije nekoliko desetljeća, žive građani poodmakle dobi. Oni se druže u lokalnim barovima ili čitaju novine na klupama u pješačkim zonama. Kada se koronavirus sa sjevera Italije počeo širiti na ostale dijelove zemlje, umirovljenici su prvi nestali iz javnog života jer je vlada savjetovala starijim građanima da ostanu kod kuće.
Druga skupina su mladi umjetnici, kreativci i slobodnjaci koji obično pune kafiće i barove naselja Pigneto. Na početku su pokušavali živjeti normalno kada se šokirana Italija borila suočila s nužnošću prekida svih društvenih kontakata. A onda je prošle srijede izrečena stroga mjera: svi građani moraju u samoizolaciju i ne smiju napuštati svoje stanove. Osim toga je naređeno zatvaranje trgovina, radnji i servisa koji ne pružaju usluge nužne za život.
Iako su do sada živjeli fizički razdvojeno jedni od drugih, COVID-19 je zbližio ove dvije grupe starih i mladih u zemlji koja je najteže pogođena koronavirusom u Europi i u kojoj je dosad od ove zaraze umrlo preko 2.000 ljudi.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YyBr
Volonteri obavljaju kupovinu za umirovljenike
Mladi u dobi od 25 do 30 godina iz lokalnog kulturnog udruženja osnovali su inicijativu za pomoć starijim osobama – stanovnicima koji se pridržavaju najstrožih pravila samoizolacije. Oni za njih obavljaju kupovinu i sve druge vrste usluga. I ostale grupe građana u Rimu i širom zemlje ubrzo su krenule njihovim stopama.
"Pokrenuli smo akciju i pozivali volontere u susjedstvu da pomognu i prije mjera obveznog ostanka u domovima. To je bilo još u vrijeme kada je starijim osobama samo savjetovano da ostanu kod kuće, ali se na ulici i dalje moglo vidjeti mnogo ljudi", izjavila je Diana Armento, jedna od koordinatorica projekta. Za samo tri dana prijavilo se više od 200 volontera. "Dnevno smo obrađivali od četiri, pet do 20 i više poziva starijih ljudi", dodala je ova 30-godišnjakinja, koja je inače zaposlena u izdavačkoj kući.
Objasnila je da su volontere povezali sa starijom osobom koja živi u blizini, kako bi mogli pratili kretanja te osobe u slučaju zaraze i osigurali da volonter ne mora prelaziti velike udaljenosti kako bi osobi kojoj pomaže isporučio hranu i drugo.
"Također se pokušavamo pridržavati navika umirovljenika, tako što idemo u njihov omiljeni supermarket ili ih pitamo koje proizvode i marke najviše vole", rekla je Diana. Nema fizičkog kontakta između volontera i onih kojima pomažu, jer se namirnice nakon kupovine ostavljaju na njihovom kućnom pragu.
Volonteri u Rimu pomažu starijim sugrađanima
Usamljeni i konfuzni
Diana je primjetila da među starijim osobama postoji velika potreba za komunikacijom. "Kada ste s njima na telefonu, zaista možete vidjeti kolika je njihova potreba za razgovorom. Provode čitav dan ispred televizora i onda se ili uplaše ili ne vjeruju u ono šta se događa. Poznajem staricu koja provodi čitav dan u molitvi, misleći da je sve to Božja kazna."
I druge grupe volontera u gradu su se organizirale i poduzele slične inicijative. "Postoji ogromna potreba da se ljudima pomogne, na koju same lokalne vlasti nisu u stanju adekvatno odgovoriti", rekao je Alberto Campailla, voditelj udruge za pomoć siromašnima koja pruža pravnu i materijalnu pomoć, uključujući i nabavku hrane. Njegovi volonteri sada isporučuju hranu u Ciampino, na periferiji Rima. Neke lokalne vlasti u Rimu otvorile su telefonske linije za pomoć i grupe na Facebooku.
U Biccariju, malom gradu u regiji Apulia na jugu Italije, 2.800 ljudi živi u bliskom kontaktu. Djeca se igraju na gradskom trgu, stariji sjede ispred lokalnih gostionica, a prolaznici se zaustavljaju kako bi razgovarali s vlasnicima radnji.
Diana Armento
Kroz krizu prolazimo zajedno
"Ovdje postoji snažan osjećaj zajedništva", kaže Gianfilippo Mignogna, gradonačelnik Biccarija. "Svaki je susret prilika za ljude da se pozdrave i popričaju. Prekid svih društvenih kontakata jako pogađa ljude."
Grad je uspostavio telefonsku vezu za starije osobe koje mogu nazvati ako im treba pomoć oko nabavke namirnica, lijekova i drugih potrepština. Uslugu, koju je pokrenula lokalna zadruga s 200 članova, sada podržava općina. Iako nisu poznati slučajevi koronavirusa među stanovnicima grada, vlada zabrinutost da bi se bolest mogla pojaviti. Najbliža bolnica je 30 kilometara udaljena i nalazi se u Foggiai. Osim toga, zdravstvo u južnoj Italiji nije tako učinkovito kao na sjeveru zemlje, a da ne govorimo o velikom pritisku pod kojim se ono sada nalazi.
U San Leu, malom zaseoku sa srednjovjekovnom tvrđavom, smještenim u Emilia Romagni, jednoj od najteže pogođenih regija, solidarnost pomaže starijim osobama da se nose s izolacijom.
"Počeli smo s dostavom hrane i lijekova. Neki dan jedna je osoba željela križaljke, ali je lokalni kiosk bio zatvoren", kaže Marta Ciucci, 32-godišnja arhitektica koja vodi turističku zadrugu. Ona dodaje da su samo četiri prodavaonice ostale otvorene u povijesnom centru grada u kojem živi svega stotinjak ljudi. "Ideja je postići da svi znaju kako postoje ljudi koji im stoje na raspolaganju i koji su spremni pomoći."
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YyBr
Italija je europska zemlja sa najviše oboljelih od koronavirusa. Tamošnja vlada je posegla za drastičnim mjerama: desetak gradića je potpuno zatvoreno. Iz Kine pak javljaju o novim žrtvama. (23.02.2020)
Nakon pojave koronavirusa u Italiji rastu strahovi od daljnjeg širenja. Epidemiolog Gerard Krause u intervjuu za DW ojašnjava kojim mjerama se može štititi od koronavirusa. (27.02.2020)
U posljednja 24 sata je bilo devet puta više novih slučajeva zaraze izvan Kine nego u Kini, kaže predsjednik WHO-a Tedros Adhanom Ghebreyesus. Zaraženih ima u više od 70 zemalja. (03.03.2020)
</doc>
<doc docid='dw_52800561' lang='hrv' type='mono' source='https://www.dw.com/hr/hr/zašto-je-singapur-uspješan-u-borbi-protiv-korone/a-52800561' term='COVID'>
„Borimo se protiv virusa" - naziv je pjesme koja ide uz čuvenu melodiju „Sound of Silence" Simona & Garfunkela. Postoji i korona-rep na koji se pleše u školama u Singapuru: „Operite ruke, ne dirajte lice - tako se čistimo od virusa". Tako zvuče borbene pjesme u velikoj zajedničkoj bitki u kojoj se svi mogu osloniti jedni na druge. To je duh Singapura na koji je apelirao premijer Lee Hsien Loong: „Svatko ima svoj zadatak u ovoj krizi i nikoga nećemo prepustiti samom sebi. Ovo je ujedinjeni Singapur!" I zvuk kliničkog termometra takođe je dio novog zvuka Singapura – u zračnoj luci, u podzemnoj željeznici, ispred javnih zgrada i trgovačkih centara.
Maske su oduvijek bile dio gradskog pejzaža
U ponedjeljak je u Singapuru, gradu s nešto manje od 6 milijuna stanovnika, potvrđena 121 infekcija koronavirusom. Ali ključna stvar je da je gotovo isto toliko pacijenata izliječeno i otpušteno iz bolnica. Sve zaražene osobe bile su izolirane u vrlo kratkom roku, kontakti oboljelih su identificirani i stavljeni u karantenu pomoću Contact-Tracing-Management sistema, razvijenog poslije epidemije virusom SARS-a prije 17 godina.
Situacija u Singapuru je pod kontrolom, objašnjava šef vlade, i grad neće biti zatvoren, kao što je to slučaj u Kini, Južnoj Koreji ili Italiji. Život u ovoj metropoli se odvija normalno. Djeca idu u škole i vrtiće, restorani i trgovine su otvoreni. Ljudi nose maske, ali ih nema više nego obično. Kada netko u Aziji ima prehladu, uvijek nosi masku na licu - ne radi sebe, nego da bi zaštitio druge. „Sve drugo bi bio loš signal", rekao je premijer, a Singapurci se toga pridržavaju.
Biti oprezan, ali ne uspaničen - to je moto. Naravno, grad je prazniji nego inače - i zato što dolazi manje turista. Nakon što je ulazak u Singapur zabranjen Kinezima, Južnim Korejcima i Talijanima, od ponoći ta zabrana vrijedi i za Nijemce. Njemačka se smatra „zemljom rizika" - i kritizira kao jedna od onih koje koronavirus predugo nisu uzimale dovoljno ozbiljno. "Svjetska zdravstvena organizacija je to nazvala alarmantnom razinom neaktivnosti. Mi ovdje u Singapuru smo Covid-19 od početka shvatili krajnje ozbiljno", rekao je premijer Lee.
Političari se odrekli jedne plaće
Kao i svi ministri i parlamentarni zastupnici, i šef države se također odrekao jedne mjesečne plaće u korist heroja na fronti korone: medicinskih sestara, čistačica, taksista… To ne ubija viruse, ali stvara solidarnost. Virus se ovdje smatra prijetnjom za egzistenciju - društva i ekonomije.
Zbog toga su vlasti reagirale odlučno i uspostavile krizne štabove. Karantena počinje samoizolacijom kod kuće - kao preventivna mjera. U bolnicama ima više od 400 kreveta u izoliranim odjelima. Kršenja pravila o karanteni se oštro kažnjavaju: Na primjer, četvoro stranaca s radnim dozvolama protjerano je iz zemlje zbog kršenja pravila. Odmah su deportirani. Prije ulaska u zemlju su dali lažne podatke o svom boravku.
Ljudi vjeruju vladi
Naravno, Singapur se ne može usporediti s drugim zemljama: geografski položaj otoka omogućava kontrolu prometa i lako zatvaranje granica u izvanrednim situacijama. Uz to, grad-država nije demokracija u zapadnom smislu. Medije kontrolira vlada - o koroni svi izvještavaju gotovo identično. Osim toga, Singapurci su nevjerojatno poslušni prema vlastima. To, naravno, olakšava upravljanje krizama: ljudi vjeruju svojoj vladi, vjeruju da radi ispravno i slijede njezine upute. To je još jedan razlog zbog kojeg je panika strana riječ u Singapuru.
dr,ts,ARD
Od danas pa najmanje iduća dva tjedna hrvatski učenici sjede u virtualnim učionicama. Ispražnjeni su i fakulteti i vrtići. To je, najavljuju vladajući, tek uvod u oštar režim borbe protiv koronavirusa. (16.03.2020)
Koronavirus je svuda glavna tema, ali nitko ne kaže kako da se dvoje njemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovdje možda najsigurniji. (16.03.2020)
Svaki dan nas korona stavlja pred nove dileme: da li napraviti zalihe? Da li otputovati tamo gdje smo naumili? Naša novinarka Dunja Dragojević je ovoga vikenda trebala otputovati za Hrvatsku - ali je ostala u Bonnu. (15.03.2020)
Turizam je možda najosjetljivija biljka čitavog gospodarstva: ugodan odmor i svaka, pa i najmanja kriza su potpuno nespojivi. Trenutno je zbog koronavirusa nemoguće opisati kako se osjećaju turistički djelatnici. (16.03.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
</doc>
<doc docid='dw_52797804' lang='hrv' type='mono' source='https://www.dw.com/hr/hr/kubanske-bijele-kute-u-borbi-protiv-koronavirusa/a-52797804' term='COVID'>
Trag vodi u Havanu. U svjetskoj krizi s korona-virusom jedan kubanski lijek ima važnu ulogu. Interferon alfa-2b. Ovaj antiviralni preparat, prema navodima kubanskog vladinog lista Granma spada u 30 medikamenata koje Peking primjenjuje u terapiji pacijenata zaraženih koronavirusom.
Kada je riječ o globalnoj primjeni tog lijeka, Svjetska zdravstvena organizacija (SZO) je trenutno suzdržana. „Nemoguće je komentirati šanse za liječenje bez kliničkih studija", objašnjava Dina Pfeifer iz medicinskog stožera SZO za DW.
Medicinska suradnja između Kube i Kine bi ipak mogla biti i simbol borbe jedne socijalističke zemlje protiv epidemije COVID-19. Kubanski lijekovi i serumi obično nisu poznati po primjeni u kriznim područjima, ali kubanski liječnici jesu.
Posebno se o tome pričalo povodom njihove akcije u jeku epidemije ebole 2014. u Zapadnoj Africi. Kuba je poslala više od 460 liječnika i njegovatelja u Sijera Leone, Liberiju i Gvineju, 165 njih je radilo po direktnom nalogu SZO-a.
Položen ebola test
„SZO ima vrlo pozitivna iskustva s kubanskim liječnicima kada je riječ o akciji protiv ebole", kaže Bert Hoffmann, stručnjak za Kubu instituta za latinoameričke studije GIGA. „Kubanske brigade su brzo mobilizirane i bile su efektne".
Hoffmann prognozira da će i u borbi protiv koronavirusa biti tražena kubanska ekspertiza.„Imat ćemo koronu i u mnogim siromašnim zemljama sa slabim zdravstvenim sustavima. Ako SZO hoće da na to reagirati, kubanski liječnici bi se mogli angažirati i u Africi".
„Vojska bijelih kuta" – tako je Fidel Castro nazvao kubanske liječnike koji su služili u međunarodnim misijama. Od 1963., prema navodima kubanskog Ministarstva zdravstva (MINSAP) bilo je više od 600.000 akcija u 164 zemlje. Trenutno je u 67 zemalja angažirano oko 30.000 kubanskih stručnjaka, posebno u Africi i Latinskoj Americi.
Zdravlje kao poslovni model
Uspješna borba protiv ebole
Ono što je nekada bilo znak međunarodne solidarnosti, razvilo se u poslovni model. Prema organizaciji UN-a za trgovinu i razvoj (UNCTAD) devizni prihodi Kube od medicinske pomoći iznose nešto manje od 11 milijardi dolara. Usporedbe radi, kubanski izvozni artikli kao što su sirovi šećer, duhan, nikal i rum, 2018. godine su donijeli nešto manje od tri milijarde dolara.
„Nakon 1989. je Kuba morala razmotriti kako doći do deviza", objašnjava Hoffmann. Zato je Havana odlučila da „svoju medicinsku snagu pretvori u privrednu, i to onu koja prelazi razinu opskrbe vlastitog stanovništva i solidarnost u slučaju humanitarnih katastrofa".
Mnogo liječnika, malo lijekova
Kubanski zdravstveni sistem ima mnogo liječnika, no, s obzirom na gospodarsku krizu i nedostatak deviza, nema dovoljno lijekova i medicinske opreme. Vozači taksija koji se plaćaju u dolarima zarađuju više od liječnika.
Kubanskom zdravstvenom sustavu zato pomažu mnoge međunarodne organizacije, među njima i UNICEF, panamerička zdravstvena organizacija Međunarodni savez za cijepljenje GAVI ili Caritas.
„Kubanski sustav je suprotnost sustavu SAD-a", piše New York Times: „Na Kubi je pristup slobodan i osnovna zdravstvena skrb je tu. U SAD-u je medicinska skrb skupa i visokotehnologizirana."
Kuba cijepi više djece nego SAD
Kubanska lječnička pomoć u Pakistanu
Statistika kaže da na Kubi vlada uspješna prevencija i osnovna medicinska zaštita. Tako je smrtnost djece u SAD veća nego na Kubi. Na Kubi se cijepi više djece nego u SAD-u, a gotovo svi građani provode mjere prevencije od raka.
Iako Kuba nije medicinski uzor za SAD, ta socijalistička otočka država koja izdvaja 11 posto svog BDP-a za javno zdravlje, u Latinskoj Americi i mnogim afričkim zemljama važi kao jedna od najnaprednijih.
Sada je koronavirus stigao i do Havane. Dvanaestog ožujka je, prema izvještaju glasila komunističke partije „Granma", troje talijanskih turista pozitivno testirano na virus i upućeno u Institut za tropsku medicinu Pedro Kouri (IPK). Priopćeno je da je tijek bolesti kod njih „povoljan".
Za Berta Hoffmanna koronakriza pokazuje ne samo proturječnosti između bogatih i siromašnih, nego i između diktature i demokracije. „Države poput Kube i Kine su u velikoj prednosti kada je kada je riječ o rigidnom suzbijanju epidemija, jer je zahvat države direktan. Postoji jedna vojna rutina; tamo se, ako treba, u slučaju nužde isprazni cijeli aerodrom. To su akti samovolje koji u ovoj situaciji mogu djelovati pozitivno."
</doc>
<doc docid='dw_52791382' lang='hrv' type='mono' source='https://www.dw.com/hr/hr/hrvatska-od-poricanja-opasnosti-do-panike-u-samo-nekoliko-dana/a-52791382' term='COVID'>
Počelo je, baš kao i u drugim europskim zemlja – podcjenjivanjem. Novi se virus uspoređivao s običnom gripom. Čak su i ozbiljni znanstvenici banalizirali podatke o mortalitetu koji su stizali iz Kine. Oni kojima za donošenje stava nisu potrebne vjerodostojne činjenice pozivali su se na zavjeru farmaceutske industrije i posve bizarnu priču o 5G mobilnoj mreži koja aktivira viruse koje smo navodno udahnuli iz aerosola, a koji ciljano ispuštaju zrakoplovi. Koronavirus u Hrvatskoj bio je tjednima više povod za izrugivanje nego razlog za oprez i zabrinutost. Sve dok iz Italije nisu počele pristizati zabrinjavajuće vijesti o eksploziji epidemije, tisućama zaraženih i stotinama umrlih.
Strah od gladi
Da se svijest počela mijenjati postalo je vidljivo kada je Italija postala jedna velika karantena. Već u četvrtak ujutro hrvatski građani iz trgovina su počeli iznositi vreće s brašnom. Počelo je gomilanje mesa, konzervi i toaletnog papira, usprkos smirujućim tonovima iz Banskih dvora. Naime, samo na državnim rezervama 4 milijuna stanovnika može živjeti 30 dana, a doda li se tomu trenutno stanje skladišta trgovačkih lanaca, procjenjuje se da bi se znatne nestašice mogle osjetiti tek za tri do četiri mjeseca. Dan kasnije i mediji koji su tvrdili da razloga za gomilanje rezervi nema, objavili su vodiče za „koronašoping“. Bio je to znak za pustošenje opskrbnih centara i prodaju kakvu, tvrde trgovci, do sada nisu vidjeli. „Najveća je potražnja za osnovnim namirnicama za pripremu jela, konzerviranom i zamrznutom hranom te sredstvima za čišćenje i higijenu”, potvrdio nam je Ivan Širanović iz Korporativnih komunikacija Konzuma.
Gdje god dođe virus isprazne se police u trgovinama. Tako je bilo i u Zagrebu.
Problematična disciplina
Istovremeno je objavljeno da je u jedan zagrebački vrtić ušlo inficirano dijete pa je za više od stotinu djece iz iste ustanove izrečena mjera izolacije. „Nije to ništa strašno. Sin ne smije napustiti stan 14 dana, a mi smo s njim. Ali smijemo izlaziti iz stana do trgovine, prošetati psa ili obaviti poslove. Ionako me je poslodavac rasporedio na rad 'od doma'. Ne bojim se, imamo osjećaj da Vlada uvijek ide korak ili dva naprijed. Vjerujem im. Samo se moramo držati reda“, kazala nam je kolegica čije je dijete završilo u kućnoj izolaciji. No pokazalo se da je baš red problem za nediscipliniranu naciju. Naime, obavljena je kontrola nad 174 potencijalne kliconoše, od kojih njih čak 40 nije poštovalo mjere samoizolacije. Policija će, najavio je ministar unutarnjih poslova Davor Božinović, nastaviti kontrole, dok će se neodgovorni građani suočiti s visokim novčanim kaznama.
Važno je obraniti zdravstveni sustav
Jučerašnji dan je, uz očekivani porast inficiranih, donio i spoznaju da je virus ušao i među bolničko osoblje. To bi, kažu poznavatelji zdravstvenog sustava, mogao biti glavni problem u borbi protiv koronavirusa. Hrvatska, naime, pati od teške nestašice liječnika i medicinskih sestara. Dobar dio primarne zdravstvene skrbi počiva na starim i umirovljenim liječnicima koji spadaju i u najugroženiju skupinu. Nakon što je potvrđeno da su njezini liječnici zaraženi, najveća državna bolnica KB Dubrava u Zagrebu ispražnjena je i pretvara se u centar koji će primati najteže bolesnike sa zatajenjima respiratornog sustava kojih u Hrvatskoj, srećom, još uvijek nema.
Virus ne zaobilazi ni medicinsko osoblje, što može biti posebno kritično
Lokalnim i županijskim bolnicama izdana je naredba da trećinu kapaciteta rezerviraju za „koronu“, a bude li potrebe, organizirat će se i dodatni kapaciteti. Ljudi iz sustava s kojima smo uspjeli porazgovarati tvrde da stanje s opremom nije odveć alarmantno. Zahvaljujući jakim valovima gripe, kažu nam, raspolažu s nadstandardnom količinom respiratora. Prema riječima ministra zdravstva Vilija Beroša, riječ je o 500 stacionarnih i 300 prijenosnih uređaja. Ipak sustav se može skršiti na dva načina; naglim bujanjem epidemije i pobolom unutar samog zdravstvenog osoblja pa se svaki trenutak očekuje proglašenje mjera koje će nadilaziti obaveznu izolaciju stranaca koji ulaze u državu i ispražnjene fakultete, škole i vrtiće.
Država održava likvidnost
Kakvu će štetu koronavirus nanijeti gospodarstvu, teško je procijeniti, jer nitko ne zna koliko će epidemija potrajati. Sve više radnika koristi mogućnost rada od kuće pa će branše s velikim udjelom intelektualnog rada biti manje pogođene od, recimo, izuzetno ranjivog turizma. Kako bi se izbjegao gubitak radnih mjesta, odgodit će se plaćanje poreza na dohodak i dobit te doprinosa za poduzetnike koji su direktno pogođeni. Radijskim postajama, lokalnim televizijama i neprofitnim portalima Vijeće za elektroničke medije najavljuje raniju isplatu sredstava iz Fonda za pluralizam medija, dok iz Ministarstva financija stižu signali kako će se građanima ove godine ranije vratiti i preplaćeni porez, sve kako bi se održala kakva-takva likvidnost.
Uz to Vlada je, kako bi spriječila krizno profiterstvo, iskoristila mogućnost kriznog zamrzavanja cijena koje ne smiju biti veće od onih koje su bile istaknute na robi 30. siječnja. Datum je to na koji je Svjetska zdravstvena organizacija proglasila SARS–CoV-2 javnozdravstvenom prijetnjom od međunarodnog značenja.
I košare s povrćem ostale su prazne
Vladi, za sada, pozitivna ocjena
Ako je suditi prema reakcijama novinara, laičke i stručne javnosti, vlada premijera Andreja Plenkovića (HDZ), u krizi koja se uspoređuje s Domovinskim ratom, zemlju vodi dobro, ako ne i odlično. Stožer Civilne zaštite koji okuplja ministre zdravstva i unutarnjih poslova te zdravstvene profesionalce više puta dnevno transparentno, izravno i razumljivo izvještava javnost o promjenama okolnosti, što je za Hrvatsku koja profesionalnost doživljava kao iznimku - novina.
Iako ministar zdravstva Vili Beroš, koji je na funkciji od 31. siječnja, uspješno skuplja bodove za eventualni budući mandat, prava zvijezda kriznog stožera jest ravnateljica Klinike za infektivne bolesti „Fran Mihaljević“. Nenametljiva epidemiologinja Alemka Markotić osvojila je simpatije javnosti  ponajviše zbog smirenosti i strpljivosti u svakodnevnoj komunikaciji s novinarima.
Premijer je, čini se, sve već kapitalizirao na unutarstranačkim izborima na kojima je jučer s 80 posto glasova porazio Miru Kovača. Posluži li ga sreća, koronavirus bi mu mogao biti i glavni adut na parlamentarnim izborima predviđenima za jesen.
Prema službenim podacima, od 56 zaraženih osoba, mahom je riječ o onima koji su virus donijeli iz drugih zemalja ili njihovom najužem obiteljskom i socijalnom krugu. Stručnjaci upozoravaju kako su za tijek epidemije u Hrvatskoj izuzetno važna iduća dva tjedna te da zdravlje nacije ovisi o odgovornosti pojedinaca koje se poziva na drastično smanjivanje izravnih socijalnih kontakata. No to je, znaju sad svi, početak. „Život će nam se malo ozbiljnije promijeniti“, najavljuje ministar unutarnjih poslova Davor Božinović.
Koronavirus je svuda glavna tema, ali nitko ne kaže kako da se dvoje njemačkih državljana iz Istre vrate kući. Svuda oko nas vlada prava pustoš, pa zato fatalistički zaključujemo da smo ovdje možda najsigurniji. (16.03.2020)
Epidemiolozi kažu kako je Njemačka u borbi protiv koronavirusa četiri tjedna u prednosti pred Italijom. Odgađaju se i nogometne i rukometne utakmice i druge javne manifestacije kako bi se usporilo širenje virusa. (13.03.2020)
</doc>
<doc docid='dw_52777307' lang='hrv' type='mono' source='https://www.dw.com/hr/hr/kako-korona-mijenja-naš-život-iz-sata-u-sat/a-52777307' term='COVID'>
Dok čitate ove retke, ja sam trebala uživati u ovom pogledu (naslovna fotografija). Uživo. Ova fotografija je moj screensaver na računalu u mom bonskom uredu. Svakoga dana kada upalim kompjutor duboko uzdahnem i pomislim kako bih radije bila na terasi svoje kuće na Korčuli. Jednom nogom sam već godinama čvrsto u Bonnu, drugom, pokušavam, kad god to mogu, skočiti na svoj otok. I prilično mi je često, moram priznati, to do sada uspijevalo. Nekada su Bonn i Split bili gradovi na dva različita kraja Europe, između njih je bila udaljenost koja je značila ili dva dana vožnje ili više stotina eura troška. No nakon što su se pojavili Eurowingsi, EasyJetovi i RyanAirovi, to su postala dva grada udaljena manje od dva sata ugodnog leta za koji se mogla kupiti karta jeftinija od 50 eura. S jednom takvom kartom sam i ja planirala svoj petodnevni put u Hrvatsku ove nedjelje - zrakoplovom iz Bonna za Split pa onda trajektom za Velu Luku. I sve do prije nekoliko dana nisam ni pomišljala da na planirani put neću krenuti.
Relativno opuštena atmosfera u njemačkom epicentru zaraze
U utorak sam se vratila iz Beča odakle sam izvještavala o otvaranju izložbe tri zagrebačke kustosice u muzeju Kunsthalle, letjela Eurowingsom, putovala i živjela sasvim normalno. Korona je već debelo harala Italijom i, naravno, bila prisutna u medijima i na mom radaru, ali ne i u mom životu. Moja djeca su išla normalno u školu, na svoje treninge nogometa, rukometa i tenisa, razuzdano slavila karneval po kojemu je regija oko Bonna poznata i slavna. Savezna pokrajina u kojoj živim, Sjeverno Porajnje - Vestfalija, slovila je doduše, od pojave korone u Njemačkoj, kao epicentar zaraze ubrzane karnevalskim druženjima. Moji prijatelji i rodbina iz Hrvatske su mi slali zabrinute poruke i upite o stanju i našem zdravlju, ali ja na mnoge nisam ni odgovarala misleći kako me pomalo nervira što se diže tolika panika. Tako je, očito, mislila i većina ljudi oko mene. Unatoč vijestima o 600, 700, 800 zaraženih u Sjevernom Porajnju i Vestfaliji govorili su, očito kao i ja: pa što, i običnu gripu dobiju svake godine stotine, tisuće. Police u trgovinama su bile pune uglavnom svega osim dezinfeksijskih sredstava i wc-papira (do danas mi nije jasno zašto baš wc-papira?!). Iskreno, u tom sam trenutku još mislila kako je jako cool ignorirati koronu i prijetnju koja od nje dolazi.
Prvo je s polica nestao - toaletni papir
Solidarnost na iskušenju
Negdje u četvrtak (12.3.) sam se, šokirana silinom i brzinom razvoja događaja, počela pitati hoću li se, ako odem u Hrvatsku, moći pet dana kasnije vratiti svojoj obitelji u Bonn. Hrvatska je tada još imala vrlo mali broj oboljelih. "Ja bih išao", rekao je moj suprug. "Nitko ti ništa ne može zagarantirati, ali ja bih išao", rekao mi je jedan kolega. "Ja idem sutra (13.03.) sigurno", rekla mi je jedna kolegica koja je planirala produženi vikend provesti u Makarskoj. Eurowings mi je u inbox poslao podsjetnik da mogu napraviti check-in za svoj let. Ma da, rekla sam si, zašto je i mene sada ulovila panika?! Eurowings leti za Split, na Korčuli, u mojoj uvali na osami, sigurnija sam nego bilo gdje na svijetu, Hrvatska nije zona visokog rizika, za pet dana se situacija neće tako radikalno pogoršati. A onda mi je kroz glavu odjednom proletjela misao: ali zašto ja samo mislim o sebi? Što ako ja u sebi nosim virus, a da to ne znam, što je, kao što znamo moguće? Što ako ja, koja sam nedavnoizvještavala s Berlinalea, a onda i s otvaranja izložbe u Beču na kojemu je bilo tri tisuće ljudi  Što ako ja zarazim svoje roditelje koji zbog svoje starosne dobi slove kao rizična skupina? Što ako ja donesem koronu na moj mali otok? I kada su mi se sva ta pitanja narojila u glavi, odlučila sam, bez obzira što rekle njemačke ili hrvatske službe i vlasti, ne otputovati u Hrvatsku. U tom trenutku sam shvatila, naime, da je to onaj moment solidarnosti o kojem je govorila Angela Merkeli da će život idućih dana i mjeseci često testirati našu solidarnost, spremnost na odricanje i, na neki način, našu poniznost. Shvatila sam da će korona iz korijena promijeniti naš život i to me u sekundi vratilo u ratne devedesete, u moju splitsku školsku godinu 1991/1992., godinu mature bez maturalca, godinu u kojoj se moj do tada sigurni, lagodni i bezbrižni život pretumbao.
Dunja Dragojević na berlinalskom crvenom tepihu - kada se korona činila još jako dalekom
Petak trinaesti
U petak sam došla na posao i objavila da ne putujem. Iako je moj život zapravo i tog petka 13. još izgledao sasvim normalno. Djeca su otišla u školu. Moja kćer je planirala rođendansko slavlje za svoj 15. rođendan, u raznim WhatsApp grupama na mom smartphoneu su zvoncale poruke s dogovorima koji će roditelj preuzeti koju vožnju za rukometne i nogometne utakmice moga sina koje su bile na rasporedu ovoga vikenda. A onda je u tijeku prijepodneva stigla vijest da će se natjecanje nogometne Bundeslige odgoditi na neko vrijeme, ali tek od idućeg utorka. Moja kolegica mi je poslala poruku: "Nisam odletjela" i okačila fotografiju priopćenja Stožera civilne zaštite Međimurske županije u kojemu piše da će osobe koje iz Njemačke dođu u Hrvatsku biti zadržane u 14-dnevnoj samoizolaciji. Kad sam se s posla vratila kući, saznala sam da će moja djeca na petotjedni prisilni raspust. Kratko nakon toga su počeli pljuštati mailovi: otkazani su svi sportski treninzi i sve utakmice do kraja uskršnjih praznika, dakle, do sredine travnja. A što će biti onda, nitko se ne usuđuje prognozirati. U međuvremenu su u Bonnu zatvoreni svi muzeji, otkazani svi koncerti, sve kazališne predstave. Vijest o Bundesligi koju smo objavili nekoliko sati ranije već je bila zastarjela - sve utakmice Bundeslige su smjesta otkazane.
Utakmice Bundeslige su se prvo trebale igrati pred praznim tribinama, a onda su potpuno otkazane
Korona je zavladala Njemačkom
U subotu sam otišla u kupovinu: trebalo mi je, između ostalog, brašno jer sam htjela napraviti palačinke. Obišla sam pet trgovina - u svima prazne police s brašnom, trajnim mlijekom, tjesteninom. Korona je, bez sumnje, zavladala Njemačkom, bez obzira što govore aktualni podaci o broju zaraženih. A oni govore da je u Njemačkoj do subote navečer (14.03.) 4.000 zaraženih i osam smrtnih slučajeva. Nakon ovog vikenda u Njemačkoj definitivno više neće biti ništa kao prije ovog petka, 13.
Meni je Eurowings poslao mail "COVID-19 Update" u kojem me je poučio da se "zrak u zrakoplovu sastoji od 60 posto svježeg zraka izvana" i "da je zrak koji cirkulira u kabini filtriran i očišćen od prašine, bakterija i virusa". Zahvaljujući tom filtriranju je, tvrde, "zrak u zrakoplovu čist kao u operacijskoj dvorani". Ali ipak su mi ponudili da mogu besplatno zamijeniti kupljenu kartu bez plaćanja uobičajenih pristojbi i svoj let za Split odgoditi za neki kasniji datum. To sam i učinila. Moj novi termin putovanja je 3. svibnja. U moj pretinac elektroničke pošte je stigao mail da je do mog leta još 51 dan. Nadam se da je tako. Da ću za 51 dan moći uživati u pogledu s moje korčulanske terase. I da će se život ponovno vratiti u normalu. Ali trenutno mi je teško vjerovati da hoće.
</doc>
<doc docid='dw_52763151' lang='hrv' type='mono' source='https://www.dw.com/hr/hr/njemačka-bundesliga-od-utorka-pauzira/a-52763151' term='COVID'>
U priopćenju Njemačke nogometne lige (DFL) piše: "Predsjedništvo Njemačke nogometne lige danas je na izvanrednoj sjednici ponovo raspravljalo o posljedicama koronavirusa na prvu i drugu Bundesligu. Kao rezultat te razmjene mišljenja, predsjednik DFL-a predlaže Generalnoj skupštini koja se održava u ponedjeljak da obustavi održavanje obje lige – od idućeg utorka do 2. travnja, dakle, do kraja pauze za međunarodne utakmice."
„Cilj je i dalje da se sezona igra do ljeta – sa sportskog stajališta, ali posebno zato što bi preuranjeni završetak sezone mogao imati egzistencijalne posljedice za neke klubove. Tijekom pauze za međunarodne utakmice, svi klubovi bi trebali donijeti odluku o tome kako postupiti, uzimajući u obzir tada raspoložive informacije, na primjer, u vezi s međunarodnim rasporedom utakmica."
Predstojeće 26. kolo ovog vikenda bit će održano bez publike. Ali ni takve utakmice ne mogu se nesmetano nastaviti, priopćio je DFL u petak.
Jannes Horn je zaražen koronavirusom
U srijedu je registriran prvi slučaj zaraze jednog profesionalnog nogometaša u Njemačkoj - Timo Hübers iz Hannovera 96 (Druga liga). Nakon što je u četvrtak njegov kolega iz tima Jannes Horn također bio pozitivan na virus Covid-19, cijela momčad iz Donje Saske sada je u karanteni. Dakle, utakmica između Hannovera i Dresdena je jedina koja je otkazana ovog vikenda.
Radi koordinacije idućih koraka u vezi s krizom koju je izazvala epidemija korona-virusa Covid-19, Bundesliga je za ponedjeljak zakazala Generalnu skupštinu u Frankfurtu.
UEFA je također izdala priopćenje u kojem se navodi odlaganje utakmica planiranih za 17,18,19. i 20. ožujka i na kraju dodaje: „UEFA je na video-konferenciju u utorak 17. ožujka pozvala predstavnike svih 55 članova da zajedno sa čelnicima Europskog klupskog saveza i europskih liga, kao i predstavnikom FIFPro-a, kako bi razgovarali o odgovoru europskog nogometa na epidemiju koronavirusa."
dr(agencije)
</doc>
<doc docid='dw_52738280' lang='hrv' type='mono' source='https://www.dw.com/hr/hr/koronavirus-tko-je-posebno-ugrožen/a-52738280' term='COVID'>
Koronavirus će se narednih tjedana i mjeseci širiti velikom brzinom i na kraju će inficirano biti dvije trećine građana. Na tome se ništa neće promijeniti ni kada postane toplije i kada prođe klasično razdoblje gripe, kaže Christian Drosten, glavni virusolog berlinske klinike Charité.
Doduše, infekcija će kod većine inficiranih imati blag tijek. Tako će većina ljudi na jesen, kada se očekuje sledeći val prehlada, već imati antitijela protiv SARS-CoV-2 ili Korone.
Zašto se posebno moraju zaštititi stariji ljudi?
Najugroženiji će i dalje biti stariji ljudi, kod kojih stopa smrtnosti od 65. godine naviše eksponencijalno raste. U Kini je, na primjer, stopa smrtnosti među inficiranima starim do 40 godina – 0,2 posto, kod onih starosti 70 do 79 godina – 8 posto, a među starijima od 80 godina – 14,8 posto.
Postotci smrtnosti ljudi u Kini zaraženih koronavirusom s obzirom na dob
Zato bi sljedećih tjedana trebalo povesti računa prije svega o zaštiti starijih ljudi, posebno onih koji su već oboljeli, ili su preboljeli neke druge teže bolesti. Ljudi iz te rizične grupe bi trebali izbjegavati velike skupove, koncerte i slično.
Većina umrlih od virusa je već prije inficiranja bila bolesna. Prema analizi koju je Svjetska zdravstvena organizacija (WTO) provela u Kini, ugroženi su prije svega stariji ljudi s bolestima srca, arterija i vena, s dijabetesom, visokim krvnim tlakom, kroničnim oboljenjima dišnih puteva ili rakom.
Zašto su muškarci ugroženiji od žena?
Prema navodima WTO-a, muškarci puno češće oboljevaju od SARS-CoV-virusa nego žene. Stopa srmtnosti u Kini je među muškarcima sredinom veljače bila 2,8 posto, a među ženama 1,7 posto. Slični odnosi su bili i 2003. kada je izbila epidemija SARS-a u Hong Kongu. Pa i normalna sezonska gripa teže pogađa muškarce nego žene.
Imunološki sistem žena je otporniji. Za to je odgovoran prije svega hormon estrogen koji podstiče rad imunološkog sistema i snažno se bori protiv izazivača bolesti. Muški hormon testosteron pak blokira imunološki sistem.
Stopa smrtnosti oboljelih u Kini s obzirom na prethodna oboljenja
Osim toga, postoje i „genetski razlozi", kako je to za DW rekao molekularni biolog Thomas Pietschmann. On kaže da su imunološko relevantni geni, „koji su odgovorni za otkrivanje izazivača bolesti, kodirani na X-kromozomu“. Pošto žene imaju dva X-kromozoma a muškarci samo jedan, tu je prednost na strani žena.
Pored genetskih predispozicija, bitan je i način života. Muškarci često žive nezdravije od žena. U Kini, na primjer, puši oko 52 posto svih muškaraca, dok ni tri odsto žena – ne puši. A pluća narušena pušenjem su osjetljivija na virus.
Zašto su djeca manje ugrožena?
Naravno da se i djeca mogu zaraziti, ali ona ne oboljevaju i pokazuju samo slabe simptome. Pravog objašnjenja zašto je to tako još nema. Liječnici smatraju da kod djece djeluje takozvani urođeni „nespecifični sustav“.
Djeca bivaju zaražena, ali se ne razboljevaju
Zaštita od prvih izazivača bolesti se dobija već u fazi fetusa, a nastavlja se kasnije kada se dijete rodi, s majčinim mlijekom. U urođenu zaštitu organizma spadaju i stanice koje napadaju izazivače bolesti koji u telo dospijevaju preko sluzokože ili kože.
Ova „pasivna imunizacija“ je obično dovoljna za period dok se imunološki sustav djeteta ne uspostavi u punoj mjeri. A to se dešava do 10. godine života. No i poslije toga imunološki sustav čitavog života ostaje sposoban za učenje kako se boriti protiv drugih izazivača bolesti.
</doc>
<doc docid='dw_52709640' lang='hrv' type='mono' source='https://www.dw.com/hr/hr/koronavirus-zašto-u-njemačkoj-nema-još-više-zabrana/a-52709640' term='COVID'>
Razlog tome treba tražiti u njemačkom federalizmu. Po pravilu, savezna vlada ne može nalagati mjere neposredno na razini općina. To je zajamčeno Ustavom - propisom o nadležnosti. Zbog toga općine, ali prije svega 294 okruga i 107 gradova, uživaju veliku neovisnost. Tamo odlučuju mjerodavne vlasti.
U slučaju koronavirusa Covid-19 mjerodavni su Zavodi za javno zdravstvo. To je u Berlinu još jednom istakao savezni ministar zdravstva Jens Spahn (CDU) .
Odluke se donose lokalno, a ne centralno
Jedan saski okrug je, na primjer, nakon prvog slučaja zaraze koronavirusom odlučio zabraniti sastanke i okupljanja na kojima sudjeluje 100 i više sudionika i zabraniti školske izlete. U Brandenburgu je sada cijela jedna općina u karanteni - pogođeno je 5.000 građana. Sad je i pokrajina Sjeverno Porajnje i Vestfalija odlučila zabraniti masovna okupljanja s više od 1.000 sudionika. Zakoni o zaštiti od infekcije čine pravnu osnovu za takve zabrane.
Književni festival lit.cologne u Kölnu je otkazan. Ali u načelu, Berlin ne može nešto zabraniti, nego tek savjetovati otkazivanje većih manifestacija.
16 saveznih pokrajina su prije svega akteri koji pomažu, osiguravajući rad bolnica i nadregionalnih laboratorija za testiranje virusa. Pored toga, svaka savezna pokrajina ima svoj zakon o civilnoj zaštiti i zaštiti od katastrofa koji mogu primjenjivati pokrajinski ministri unutarnjih poslova. Međutim, o tome se u Njemačkoj trenutno ne govori.
Nema većih manifestacija?
Savezni ministar zdravstva Spahn sada je predložio da se načelno događaji s 1.000 ili više sudionika uglavnom ne bi trebali održavati. Ako se radi o skupu s manje od 1.000 sudionika, potrebno je to razmotriti na licu mjesta. Ovo se odnosi i na škole ili nogometne utakmice, koje su u Njemačkoj toliko popularne.
Federalizam je učinio da borbu protiv korone nije moguće centralno kontrolirati. Ali to je i razlog zašto je Njemačka sada "znatno ispred drugih", rekao je Christian Drosten, glavni virolog u renomiranoj berlinskoj bolnici Charité. Postoji nekoliko decentraliziranih laboratorija koji su otišli daleko u dijagnostici budući da su bili u mogućnosti i smjeli testirati još u siječnju. To nije bio slučaj u drugim zemljama, na primjer, gdje se testovi mogu obavljati samo u državnom zdravstvenom zavodu. To je uštedjelo dragocjeno vrijeme. Jer testiranje nije uslijedilo tek onda kada su nastupili prvi smrtni slučajevi, već ranije, rekao je Drosten.
Utakmica pred praznim gledalištem - od toga njemački klubovi strahuju, ali ne mogu ništa protiv epidemije.
Strategije borbe: usporavanje širenja virusa i odgovornost
Međutim, u posljednjih nekoliko dana broj zaraženih se naglo popeo na više od 1.000. U inozemstvu su neke zemlje zabrinute zbog širenja infekcije u Njemačkoj i usvojile su zaštitne mjere. Švicarska je kritizirala činjenicu da se još uvijek održavaju nogometne utakmice s brojnim navijačima na tribinama, pogotovo u posebno pogođenoj pokrajini Sjevernom Porajnju i Vestfaliji. Rusija je, poput Izraela, odlučila registrirati putnike iz Njemačke i stavljati ih u izolaciju na dva tjedna. Češka je sada uvela graničnu kontrolu i nasumično će mjeriti tjelesnu temperaturu putnika.
Njemačke vlasti trenutno igraju na kartu „usporavanja” širenja virusa. Širenje bi zbog toga trebalo biti produženo – kako bi, kao što je rečeno, zdravstveni sustav bio manje pod stresom i kako bi se očekivani i ozbiljni tok bolesti mogao što bolje liječiti. Njemačka raspolaže s ukupno 28.000 bolničkih kreveta s mogućnošću intenzivne njege, rekao je savezni ministar zdravstva Spahn.
Ugroženi su osobito ljudi stariji od 65 godina, koji boluju od drugih bolesti. Ministar Spahn je apelirao na građane da smanje kontakte s drugim ljudima. Pozvao ih je da razmisle „od čega mogu odustati, a od čega ne mogu, dodavši kako će, načelno gledajući epidemija vjerojatno trajati nekoliko mjeseci, a ne tjedana.
</doc>
<doc docid='dw_52675290' lang='hrv' type='mono' source='https://www.dw.com/hr/hr/je-li-koronavirus-znatno-duže-zarazan-no-što-se-mislilo/a-52675290' term='COVID'>
Vrijeme inkubacije novog virusa, odnosno vrijeme između infekcije i pojave simptoma, obično traje od 2 do 14 dana, pa s tim računaju i Svjetska zdravstvena organizacija (WTO), njemački institut Robert Koch i Ministarstvo zdravstva u Njemačkoj. Zbog toga se sumnjivi slučajevi izoliraju u karantinu na dvije nedjelje.
Prvi simptomi se najčešće pojave poslije tri dana, otkrio je vodeći kineski epidemiolog Zhong Nan Shan, šef Nacionalnog tima stručnjaka za suzbijanje ove plućne bolesti. Njegov tim je ispitao 1.099 slučajeva iz 552 bolnice u Kini. Međutim, ovo su preliminarni rezultati koji se moraju još dodatno istražiti, naglasio je Zhong Nan Shan, koji je 2003. otkrio korona-virus SARS.
No u rijetkim slučajevima, razdoblje inkubacije za novi koronavirus može biti i do 24 dana, pokazala je studija objavljena 9. veljače 2020. na medicinskoj istraživačkoj platformi medRxiv. Tamo piše: „Srednja vrijednost razdoblja inkubacije je bila je 3,0 dana (pri čemu je raspon od 0 do 24 dana)." Меdiјana nekog konačnog niza brojeva se dobija tako što se brojevi poredaju po veličini i uzme se srednji član tog niza. A u kineskoj pokrajini Hubei je zabilježen slučaj jednog 70-godišnjaka kod kojeg je od zaraze do pojave simptoma proišlo 27 dana.
Različiti organizmi reagiraju različitom brzinom
Po mišljenju Thomasa Pietschmanna, molekularnog virologa u centru za eksperimentalna i klinička istraživanja infekcija Twincore u Hannoveru, nije iznenađujuće da različiti pacijenti različito reagiraju na patogene i da se razdoblja inkubacije znatno razlikuju: „Virusi imaju različita svojstva, kako se šire u tijelu zaraženog i istovremeno suzbijaju imunitet. Simptomi su signal tijela da je prepoznao virus. Vrijeme koje do tada prođe može biti vrlo različito", rekao je Pietschmann u intervjuu za DW.
Treba li ostati u karanteni znatno duže od uobičajenig 14 dana?
Polako postaje jasnije da u nekim pojedinačnim slučajevima postoje znatno duži periodi inkubacije od prosjeka, kaže Jonas Schmidt-Chanasit iz Njemačkog centra za istraživanje infekcije koji okuplja 500 stručnjaka širom zemlje. Ali velika većina zaraženih pokazala je simptome već nakon tjedan dana, kaže on i dodaje: „Učimo, ovo je bio nepoznati virus. Sada ima sve više pacijenata i podataka. Postoji mali broj slučajeva - to se mora naglasiti - kod kojih razdoblje inkubacije može biti i duži - i do mjesec dana".
Što znači značajno duži period inkubacije?
Međutim, ako je period inkubacije virusa zaista znatno duži od 14 dana, to bi moglo drastično utjecati na napore za suzbijanje epidemije. Jer, karantena od 14 dana onda ne bi bila dovoljna. Na primjer, kada se mnogi kineski radnici vrate sa dvotjednog prinudnog odmora, to bi moglo dovesti do drugog vala infekcija.
Japanski ministar zdravlja Katsunobu Kato je zato zahtijevao od svih putnika i članova posade kruzera „Diamond Princess" da nakon dvotjedne karantene na brodu ostanu kod kuće još dva tjedna. Jer kod dvojice Australaca virus je pronađen nakon odlaska sa broda, iako su testovi na kruzeru bili negativni.
Nisu razumljivi načini infekcije
Pored indicija o dužem razdoblju inkubacije, WTO je zabrinuta i zbog često nerazumljivih puteva infekcije i onih infekcija kod kojih ne postoji jasna epidemiološka veza, izjavio je nedavno na Twitteru glavni direktor WTO-a Tedros Adhanom Ghebreyesus.
On kaže da su se mnogi inficirali mada nisu bili u Kini, niti su bili u kontaktu s nekim kod koga je ustanovljna infekcija koronavirusom SARS-CoV-2. To podkrijepljuje već raširenu pretpostavku - da i ljudi koji imaju slabe ili nikakve simptome mogu širiti koronavirus.
</doc>
<doc docid='dw_52642573' lang='hrv' type='mono' source='https://www.dw.com/hr/hr/korona-virus-kako-u-bonnu-izgleda-karantena/a-52642573' term='COVID'>
Moglo bi se reći da stojim u "labavoj karanteni". Nakon kratkog obiteljskog odmora u sjevernoj Italiji, moj poslodavac Deutsche Welle je zamolio zaposlene koji su boravili u rizičnim područjima pogođenim koronavirusom da neko vrijeme ne dolaze na posao nego da rade od kuće.
Još prije povratka u Bonn poslao sam upit Ministarstvu zdravstva u kojem sam tražio objašnjenje kako se moramo ponašati: moramo li ograničiti kontakte ili obaviti testove na virus. Ministarstvo nas je pitalo imamo li simptome bolesti ili jesmo li "najmanje 15 minuta" bili u kontaktu s osobama koje su imale tipične simptome za koronavirus. S obzirom na to da smo na oba pitanja odgovorili negativno, Ministarstvo nam je poručilo da se "ponašamo uobičajeno".
Koronavirus u jednoj bonskoj školi
I DW autor Bušujev "za svaki slučaj" radi od kuće
Dakle moja kćerka i dalje ide u školu i kaže, ne bez zavisti, kako u jednoj susjednoj školi sljedeća dva tjedna nema nastave. Osnovna škola Clemens August je prva javna ustanova u Bonnu pogođena koronavirusom. Roditelji su obaviješteni preko interneta, ali i telefonskim pozivom lokalne vatrogasne trupe. „Rekli su nam da će nas posjetiti i obaviti korona-test“, kaže za DW majka jedne djevojčice te škole. Roditelji su ubrzo formirali WhatsApp grupu.
Brzo se uspostavilo da je zaražen jedan 22-godišnji student koji daje poduku školskoj djeci u okviru nastave. On dolazi iz 90 km udaljenog Heinsberga koji slovi kao žarište koronavirusa u Njemačkoj. Student se vratio u Bonn sa simptomima ali su mu u bolnici odbili izvršiti besplatni test te su mu poručili da ne pripada rizičnoj skupini. Nakon toga je otišao kući jer mu je 130 eura bilo previše. No dan kasnije se ipak predomislio i platio test koji mu je potvrdio sumnju u zarazu koronavirusom.
Učenici mogu odahnuti
OŠ Clemens August u Bonnu je privremeno zatvorena
Nakon toga je pala odluka da škola na dva tjedna zatvori vrata a pritom su testirana sva djeca koja su bila u kontaktu sa zaraženim studentom. Majka djevojčice koja je testirana na virus nam priča da je test prošao „čudno“. „Test su obavila dvojica dobrovoljaca koji su svoja zaštitna odijela navukli tek nakon što su ušli u kuću ‚kako ne bi zaplašili susjede‘“, priča majka. Ovaj put je troškove preuzelo zdravstveno osiguranje. Neki roditelji se čude zbog čega i kod njih nije proveden test. Sveučilišna klinika u Bonnu je objasnila da je to potrebno samo kod pojave simptoma. Nakon 219 testova uprava škole može odahnuti: nijedan test nije pozitivan.
Škola i dalje ostaje zatvorena. No učenici nisu u karanteni nego se mogu kretati slobodno i ne trebaju izbegavati kontakte. Prema neslužbenim informacijama učenici i roditelji su podijeljeni u nekoliko grupa, ovisno o stupnju kontakta sa zaraženim studentom.
Grad Bonn DW-u nije potvrdio ove informacije o podjeli na grupe, ovisno o intenzitetu kontakta sa zaraženim, ali je potvrdio da od 219 testiranih osoba 176 zamoljeno da ostane kod kuće u slučaju pojave mogućih simptoma.
Pripremiti se na virus ali bez panike
Kada smo i mi, kao i mnogi ostali povratnici s odmora u Italiji nazvali dežurni telefon, rekli su nam da su naši podaci zabilježeni i da će nas netko u slučaju potrebe kontaktirati.
U međuvremenu su u nekim samoposluživanjima ispražnjene police no o paničnim kupovinama, kako to javljaju neki mediji, nema govora.Na stranici grada Bonna su postavljene informacije o tome koje mjere sam grad ali i pojedinci mogu poduzeti kako bi se smanjila opasnost od zaraze. No zasad nisu predviđena otkazivanja manifestacija. Ipak, pogođena škola je sve priredbe predviđene za prvu polovinu godine pomaknula na jesen.
Student zaražen koronavirusom se u međuvremenu osjeća dobro i, kako je priopćio bonski epidemiolog Hendrick Streeck, izrazio je spremnost staviti se na raspolaganje stručnjacima koji proučavaju koronavirus.
</doc>
<doc docid='dw_52633284' lang='hrv' type='mono' source='https://www.dw.com/hr/hr/kako-funkcionira-brzi-test-za-koronavirus/a-52633284' term='COVID'>
Za sada ne postoje lijek ili cjepivo protiv novog koronavirusa SARS-CoV-2 ili COVID19. Potrebno je najmanje 18 do 24 mjeseci dok se cjepivo ne razvije, testira na neželjene učinke u svim fazama ispitivanja, odobri od zdravstvenih vlasti, zatim proizvede u velikim količinama i konačno isporuči na globalnoj razini. A onda se ljudi moraju još i cijepiti.
Zato su pouzdani testovi u narednim mjesecima najrazumnija mjera – barem za usporavanje daljnjeg širenja virusa. Pomoću brzih testova mogu se identificirati zaražene osobe i učestalost zaraze na jednom mjestu. To je jedini način da se zaraženi stavu karantenu – bilo da je to u medicinskoj ustanovi ili, ako su simptomi blagi, u kućnoj izolaciji.
Međutim, kada dođe do akutnog vala infekcija, čak i u razvijenim zemljama medicinske ustanove i laboratoriji brzo dostižu granice kapaciteta. Zato se brzi test mora ograničiti na zaista sumnjive slučajeve. Općenito testiranje stanovništva nije moguće, a ni razumno.
Tko se testira u Njemačkoj?
Prema trenutnoj procjeni, sam boravak u rizičnom području nije dovoljan da bi se opravdao test. I nisu svi kojima curi nos ili kašlju zaraženi virusom SARS-CoV-2.
No tko ima simptome virusne pneumonije „nejasnog uzroka", tko ima upadljive simptome kao što su kašalj, groznica i nedostatak daha, a imao je kontakt sa zaraženom osobom ili je bio u posebno pogođenom području – taj spada u slučajeve za koje se osnovano sumnja da su zaraženi novim virusom.
U Južnoj Koreji vozači se na koronavirus testiraju na ulici
Na kraju liječnik odlučuje o tome hoće li se obaviti testiranje na koronavirus. Prema Institutu Robert Koch, pacijenti sa simptomima gripe također se u određenim slučajevima ispituju na novi koronavirus.
Troškove (približno 200 eura) snose zdravstvena osiguranja u Njemačkoj, ali samo ako je test preporučio liječnik.
Kako se testira?
Pacijentu se u većini slučajeva uzima bris iz grla ili iz grla i nosa. Ako postoji osnovana sumnja, Institut Robert Koch također preporučuje ne samo uzimanje uzoraka iz gornjih dišnih puteva, već i iz dubokih dišnih puteva, koji se dobivaju iskašljavanjem.
Kako se obavještavaju zaraženi?
Sam test traje oko pet sati, plus vrijeme transporta do laboratorija. Rezultati su obično dostupni nakon dan ili dva, a pacijenta obavještava liječnik.
Ako je rezultat pozitivan, pored pacijenta odmah se obavještavaju i nadležne vlasti. Zatim eventualno sledi smještaj u bolnici s posebno predviđenim izolacijskim prostorijama i zaštitnim mjerama. Ako je tijek bolesti blag, pacijenti mogu ostati i u kućnoj izolaciji sve dok postoji opasnost od širenja zaraze.
Jesu li rezultati testa jasni?
U načelu jesu, ali ni negativan rezultat ne isključuje u potpunosti moguću infekciju koronavirusom. Jer ako su uzorci uzeti u pogrešno vrijeme ili su pogrešno tretirani, može doći do krivog rezultata. To je jedan od razloga zbog kojeg se sumnjivi pacijenti testiraju nekoliko puta.
I kod negativnog rezultata postoji još uvijek mogućnost zaraze, pa se testiranje mora ponoviti
Postoje li i lakše i brže opcije testiranja?
Dijagnostika upotrebom lančane reakcije polimeraze zahtijeva specijalne laboratorijske uređaje i visoko kvalificirane tehničare. Svega toga nema u mnogim dijelovima svijeta. Čak i u dobro razvijenoj Kini laboratorijski kapaciteti su brzo iscrpljeni, s obzirom na veliki broj slučajeva. U Europi i Sjedinjenim Državama ponekad postoje poteškoće s isporukom testova, pojedinačnim komponentama testa ili medicinskom opremom.
Najkasnije od tragičnih kriza koje su izazvale ebola u Africi i zika u Brazilu, istraživači žele razviti kompaktnu verziju tih molekularno-dijagnostičkih uređaja kako bi se ljude moglo testirati i u lošije opremljenim klinikama ili čak kod kuće.
Istraživanja se provode širom svijeta i već su dostupni prvi obećavajući prototipovi za pojednostavljeni brzi test, sličan testu na šećer u krvi.
Na primjer, kineska nacionalna zdravstvena komisija predstavila je brzi test iz kapi krvi koji za samo 15 minuta može otkriti antitijela koje ljudski organizam prvo formira kada se dogodi nova infekcija. Sličan test na antitijela razvila je Medicinska škola Duke-NUS u Singapuru, a tamošnje Ministarstvo zdravstva već ga je uspješno testiralo.
U posljednja 24 sata je bilo devet puta više novih slučajeva zaraze izvan Kine nego u Kini, kaže predsjednik WHO-a Tedros Adhanom Ghebreyesus. Zaraženih ima u više od 70 zemalja. (03.03.2020)
Širenje koronavirusa se nastavlja u Njemačkoj i ostatku Europe i svijeta. "U Europi i u Njemačkoj je stanje izrazito pogoršano", rekao je njemački ministar unutarnjih poslova Horst Seehofer. (28.02.2020)
Razloga za paniku zbog pandemije koronavirusa Kovid-19 nema. Ipak, trebalo bi se smisleno pripremiti – za slučaj da do nje zaista dođe. (26.02.2020)
Nakon što je kineski liječnik koji je prvi upozorio na opasnost od novog virusa umro, Komunistička partija Kine hvali njegovu "profesionalnost". U početku ga je zvala lažljivcem. (07.02.2020)
Kineski i američki znanstvenici rade na razvoju cjepiva protiv koronavirusa. Ako sve bude išlo po planu, moći će ga testirati na ljudima za tri mjeseca. No je li moguće da će do tada epidemija proći? (30.01.2020)
</doc>
<doc docid='dw_52612133' lang='hrv' type='mono' source='https://www.dw.com/hr/hr/koronavirus-strah-od-karnevalske-zabave/a-52612133' term='COVID'>
Dva tjedna poslije Karnevala moglo bi doći do „eksplozije“ koronavirusa u Njemačkoj zbog toga što upravo prolazi razdoblje njegove inkubacije. Vrhunac karnevala, čiji je najveći centar Köln, počeo je 20. veljače, a slavlje je trajalo šest dana.
Tu se okuplja i do milijun ljudi, a velike su zabave i u drugim velikim gradovima Porajnja – Düsseldorfu, Bonnu, Mainzu…
Jer, već je relativno malo karnevalsko slavlje u okrugu Heinsberg nadomak nizozemske granice raširilo najveći broj slučajeva zaraze na zapadu Njemačku.
Trenutno u zemlji ima oko 150 registriranih slučajeva, najviše u Sjevernom Porajnju i Vestfaliji (86). Ove podatke ažurira i objavljuje Institut Robert Koch, ali se oni mijenjaju gotovo iz sata u sat. Institut napominje da je riječ o „vrlo dinamičnom“ globalnom razvoju situacije i da je progresija virusa Covid-19 (SARS-CoV-2) još uvijek nepredvidiva.
Institut prenosi da su „veliki napori na svim razinama skrbi o javom zdravlju" do sada slijedili cilj da se „pojedinačne infekcije prepoznaju što je moguće ranije kako bi se širenje virusa odgodilo što je moguće više“.
Cilj te strategije je da se „dobije na vremenu kako bi se doznalo više o osobinama virusa, identificirale rizične skupine, pripremile mjere zaštite najugroženijih skupina, povećali kapaciteti medicinskih ustanova i istražile mogućnosti antiviralnih lijekova i mogućnosti proizvodnje cjepiva.“
Institut dodaje da bi trebalo, koliko god je moguće, izbjeći „susret (sic!) s valom gripe koji je upravo u tijeku u Njemačkoj“, jer bi to „moglo dovesti do maksimalnog opterećenja struktura za medicinsku skrb“.
Situacija malo normalnija
U Njemačkoj su u međuvremenu rasprodane zaštitne maske za lice svih vrsta – koje ne pružaju zaštitu od virusa, iako mnogi tako misle. Kada je riječ o sredstvima za dezinfekciju ruku, prošlog tjedna je jedno od njih (Sterilium) nestalo iz ponude u apotekama i na Internetu, da bi se potom pojavilo u ponudi po desetorostruko višoj cijeni.
Broj zaraženih i umrlih od Covida-19 do 2. ožujka 2020.
U međuvremenu su se neka druga sredstva drugih proizvođača ipak mogla kupiti, doduše po nešto višoj cijeni nego inače, a proizvođači su najavili nove kontingente za drugu polovicu ožujka.
Stručnjaci upozoravaju da su za dezinfekciju ruku sasvim dovoljni sapun i voda te da druga sredstva za dezinfekciju služe prije svega onima koji na radnom mjestu nemaju tekuću vodu pri ruci.
Odluke svatko donosi za sebe
Na konferenciji za medije koju je u ponedjeljak održao savezni ministar zdravstva Jens Spahn bili su prisutni i predstavnici Instituta Roberta Kocha, infektolozi i drugi stručnjaci. Ministar Spahn je naglasio da je u suglasnosti s mjerodavnim institucijama vlada odlučila da o konkretnim mjerama restrikcija – recimo ukidanja sajmova, zabrana masovnih okupljanja – odluke treba donositi u skladu s konkretnom situacijom u pojedinim regijama i da zasad neće biti nikakvih općih zabrana ni restrikcija.
Na konferenciji je i René Gottschalk, direktor Zavoda za zdravstvo u Frankfurtu, naglasio da odluka o režimu rada pojedinih poduzeća, broju radnika koji dolaze u tvrtku ili ostaju raditi od kuće ako je to moguće – ostaje prepuštena samim poduzećima.
Lothar Wieler, predsjednik Instituta Roberta Kocha, na konferenciji je potvrdio vijesti da u Kini opada broj zaraženih, ali i dodao da se ne može isključiti mogućnost novih infekcija ako se ublaže vrlo drastične mjere karantena u pojedinim gradovima.
Nema poteškoća s hranom
Što se tiče zrakoplovnih letova, odlučivanje o tome će biti prepušteno samim avio-kompanijama. Ministar Spahn smatra da bi pokušaji hermetičke izolacije pojedinih područja, kao što je sjeverna Italija, bili kontraproduktivni i da bi imali negativne posljedice za opskrbu lijekovima i drugim potrepštinama.
Nestala su sredstva za dezinfekciju, ali su trgovine brzo popunile regale i povećale cijene
Kada je riječ o opskrbi njemačkih trgovina živežnim namirnicama, puno dezinformacija su izazvale slike praznih regala u pojedinim samoposlugama koje su nastale posljednjih dana veljače. Tada je zabilježena navala na sve proizvode koji se mogu dugo skladištiti, kao što su tjestenine ili konzervirana hrana.
Slike objavljene na društvenim mrežama su stvorile dojam da su „Nijemci ispraznili trgovine“, ali opskrbljivači su brzo reagirali i sada situacija, već prema tome koliko su samoposluge udaljene od skladišta opskrbljivača, izgleda puno normalnije.
Širenje koronavirusa se nastavlja u Njemačkoj i ostatku Europe i svijeta. "U Europi i u Njemačkoj je stanje izrazito pogoršano", rekao je njemački ministar unutarnjih poslova Horst Seehofer. (28.02.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
</doc>
<doc docid='dw_52552210' lang='hrv' type='mono' source='https://www.dw.com/hr/hr/njemačka-je-na-početku-epidemije-koronavirusom/a-52552210' term='COVID'>
A to znači i da je epidemija „dobila posve novu dimenziju", rekao je njemački ministar zdravstva Spahn. Dosadašnja strategija je bila brzo locirati oboljele i onda izdvojiti i njih i osobe s kojima su oni mogli stupiti u kontakt. Ali već ima slučajeva kad se to čini nemogućim, makar je do ovog četvrtka ujutro poznato i službeno potvrđeno tek pet oboljelih.
Jedna od prvih zaraženih osoba je bila osoba iz okruga Heinsberg u pokrajini Sjevernom Porajnju i Vestfaliji i od toga muškarca se zarazila i njegova supruga. Prema posljednjim informacijama, muškarčevo je stanje ozbiljno, njegovoj ženi je razmjerno dobro. Ali prije toga su zajedno bili na lokalnoj proslavi karnevala na kojoj je bilo tristotinjak osoba. Nadležni sad užurbano pokušavaju doći do svih sudionika te karnevalske proslave jer je poznato kako se jedna osoba doista i zarazila tom prilikom.
Njemački ministar Spahn je još prije par dana bio uvjeren kako će ova zemlja znati ukrotiti ovu epidemiju. Sad više nije siguran...
Da stvar bude još gora, riječ je o jednom vojniku na službi u uporištu ratnog zrakoplovstva Köln-Wahn. Sad je i toj vojarni prekinut normalan život i pažljivo se prati moguće izbijanje novih slučajeva. Golem problem jest i što je supruga prvog oboljelog iz Heinsberga odgojiteljica u dječjem vrtiću: zdravstvene službe užurbano ispituju sve mališane s kojima je ona mogla doći u kontakt, a onda su tu i roditelji tih mališana. Zdravstvene službe svima njima savjetuju da, čak i ako trenutno ne pokazuju simptome, neka dva tjedna ne izlaze iz kuće i hitno jave ako primijete probleme sa zdravljem.
Virus se brzo širi i među nepoznatima
Slično je i kod slučaja zaraze u pokrajini Baden-Württemberg: kod prvog zaraženog u Göppingenu je bilo jasno kako se on upravo vratio iz Italije, iz Codogna u pokrajini Lodi koja je poznata po pojavi koronavirusa. Ali i on se vratio u svoje mjesto u okrugu Rottweil i isprva bezbrižno nastavio svoj društveni život. Ove srijede je izbila i uzbuna u regionalnom vlaku koji prometuje između Frankfurta i Saarbrückena: jedan od putnika je pokazao očite simptome oboljenja tako da je i čitav vlak zaustavljen. Ta osoba iz Saarlanda je odvedena u bolnicu na promatranje, ali naravno da sad strahuju i ostali putnici tog vlaka.
Kod prvih oboljelih se u pravilu još može naslutiti, kako i gdje su bili zaraženi. Ali već nakon samo par slučajeva kao što je to bilo u Erkelenzu u okrugu Heinsberg - lanac zaraze se čini već gotovo nemogućom zadaćom.
Zapravo je u Njemačkoj još prije dva tjedna prijavljeno ukupno 16 slučajeva infekcija virusom Sars-CoV-2, ali tada to nije dovelo do širenja zaraze. Zato se sad u Njemačkoj zapravo ne zna kakve bi to posljedice moglo imati i jedino se redovito savjetuje velik oprez. Neće pomoći nikakva panika, ali ministar zdravstva Jens Spahn je morao priznati kako „sve više vjeruje kako se mogućnost da ova epidemija zaobiđe Njemačku, neće dogoditi i neće ostvariti."
</doc>
<doc docid='dw_52540750' lang='hrv' type='mono' source='https://www.dw.com/hr/hr/građani-wuhana-u-rukama-mjesnih-odbora/a-52540750' term='COVID'>
Shen svakodnevno okreće broj svog mjesnog odbora. Njezin otac je zaražen virusom COVID-19 poznatijim kao koronavirus. Stanje mu se svakim danom pogoršava, temperatura raste a tu su i bolovi u prsima. No kako bi došao do bolnice, mjesni odbor mu na raspolaganje treba staviti automobil. "Svakog dana nam kažu da se moramo strpjeti. No nitko ne dolazi. Nitko ne odgovara", kaže Shen u telefonskom razgovoru za DW.
Situacija (nije) pod kontrolom
Shen nije njezino pravo ime. Ne želi, za svaki slučaj, da se njezino ime povlači po zapadnim medijima. Vjeruje da joj se otac zarazio prilikom kupovine, u prvim danima izbijanja epidemije. 23. siječnja je grad izoliran, nakon što se shvatilo da je širenje virusa nemoguće spriječiti. Mnogi stanovnici Wuhana su tada pojurili u trgovine kako bi stvorili zalihe hrane. Njezin otac je prije nekoliko dana dobio temperaturu i liječnici su dijagnosticirali koronavirus. No poslali su ga kući jer simptomi nisu bili tako dramatični. U međuvremenu se njegovo stanje dramatično pogoršalo. Ali odlazak u bolnicu više nije tako jednostavan. "Ne znam što da radim. Lijekova više nema", kaže Shen.
Svi kreveti puni
Od izbijanja epidemije bolnice u Wuhanu su pretrpane. Video snimci pretrpanih hodnika i medicinskog osoblja koje stvar nema pod kontrolom su na početku preplavili društvene mreže. U međuvremenu su vlasti podigle improvizirane bolnice u kontejnerima i sportskim dvoranama. No broj zaraženih je u daljnjem porastu. Mnogi u međuvremenu nemaju pristup medicinskim ustanovama.
Kućni pritvor
Kako bi barem donekle spriječile kaos, vlasti su praktički za 11 milijuna građana Wuhana odredile kućni pritvor. Gradske četvrti su blokirane, svatko tko nešto treba, mora se obratiti mjesnim odborima, koji u Kini predstavljaju najnižu razinu partijskog sustava. No to baš i ne funkcionira u svakodnevici. "Nema smisla nazivati odbore, nitko se ne javlja", kaže nam Zhen, koja isto tako ne želi svoje pravo ime vidjeti u medijima. U njezinoj velikoj obitelji je nekoliko članova već zaraženo virusom. Djed i baka, teta i nećak. Nećak i teta su smješteni u bolnicu i jedan hotel koji je preuređen u bolnicu. No Zheng tvrdi da skrb u ovoj provizornoj bolnici nije onakva kakva bi trebala biti. Ali ona ne može iz kuće kako bi se sama pobrinula za rodbinu. Ni u bolnicama niti u mjesnim odborima nitko ne odgovara na njezine pozive. Već danima.
Prevelika odgovornost za dobrovoljce
Sve je pod kontrolom - prizor iz Wuhana
Slučaj s mjesnim odborima je primjer do koje mjere partija i država zadiru u sve pore života kineskog društva. Mjesni odbori u pravilu nemaju nikakvu važnu zadaću nego se brinu da zidne novine budu redovito opremane najnovijom partijskom propagandom ili da umirovljenici u četvrti imaju dovoljno slobodnih aktivnosti na raspolaganju. Na život normalnih građana ove jedinice partijske uprave uglavnom nemaju nikakvog utjecaja.
No u borbi protiv koronavirusa mjesni odbori su odjednom postali prve snage na bojišnici. U Wuhanu su odbori zaduženi za prijevoz pacijenata iz gradskih četvrti do bolnica ili podjelu lijekova. Oni kontroliraju karantenu i sami odlučuju tko zaista mora u bolnicu a tko ne. Odjednom šačica dobrovoljaca, uglavnom umirovljenika, odlučuje o životu i smrti. I u novoj ulozi se očito ne snalaze.
Poziv u pomoć
Očajni građani koji su digli ruke od mjesnih odbora pomoć pokušavaju pronaći preko interneta. Stotine poziva u pomoć koje se šire preko društvenih mreža. "Ako netko može pomoći, neka nam pomogne", stoji u poruci koju je Shen s početka priče poslala u svijet. Na pitanje DW-a od koga zapravo očekuje pomoć, kroz suze kaže "Ne znam. Sve me to čini jako tužnom". Ona i njezina majka pokušavaju njegovati bolesnog oca. No sada i one pokazuju prve simptome zaraze. Je li njihov kašalj posljedica korona virusa, ne znaju. Da bi to saznale potreban im je prijevoz do bolnice. Ali u mjesnom odboru nitko ne diže slušalicu.
</doc>
<doc docid='dw_52486566' lang='hrv' type='mono' source='https://www.dw.com/hr/hr/italija-uspostavlja-zabranjene-zone-zbog-koronavirusa/a-52486566' term='COVID'>
„Ulazak i izlazak iz tih područja je zabranjen", izjavio je talijanski premijer Giuseppe Conte. „Cilj je zaštita zdravlja stanovnika Italije", a isprva će blokadu nadzirati civilne snage sigurnosti. „No, ako će biti potrebno, dovest ćemo i vojsku", dodao je Conte ove subote uvečer. Tko pokuša proći barikade, njemu prijeti krivični postupak, ali talijanski premijer vjeruje kako će stanovništvo shvatiti kako je i takva mjera nužna.
Zabranjene zone je postalo desetak mjesta jugoistočno od Milana sa ukupno pedesetak tisuća stanovnika, kao i mjestašce Vo' u susjednoj pokrajini Veneto. U Italiji je do ove subote bilo zaraženo 76 osoba, dvije osobe su i preminule. Prva je bila 78-godišnjak iz Venecije, a sad su nadležna tijela objavila kako se i u drugom smrtnom slučaju, jednoj ženi iz pokrajine Lombardije, radi o virusu Sars-CoV-2 koji uzrokovao plućnu bolest Covid-19.
Zabranu će isprva nadzirati civilne službe, ali ako treba, doći će i vojska
Nema ni utakmice
Više pokrajina sjevera Italije poduzimaju stroge mjere protiv širenja zaraze: u Lombardiji i pokrajini Veneto su u nekim općinama zabranjene sve manifestacije, od misa pa do sportskih natjecanja – pogođena je i utakmica milanskog Intera protiv momčadi Cagliarija iz Calcija. U Milanu je modni kreator Giorgio Armani odlučio ove nedjelje održati modnu reviju – ali pred praznim gledalištem: revija će biti samo snimana i prenošena uživo. Ove subote je u Rim stigao i avion koji je doveo 19 talijanskih putnika sa broda Diamnod Princess kojem je Japan odredio karantenu. Na njemu je bilo na stotine oboljelih, dva japanska putnika su preminula. Talijanski putnici će u Italiji biti stavljeni u karantenu u vojarni pored Rima.
Kruzer Diamond Princess se pretvorio u leglo zaraze, a tek postepeno pojedine zemlje odvode svoje državljane u domovinu.
Iako je Italija najteže pogođena, oboljelih ima već u čitavom nizu drugih europskih zemalja: u Francuskoj 12 i jedna žrtva, a i u Njemačkoj je dosad 16 zaraženih. Francuski ministar zdravlja Olivier Veran je izjavio kako se već „pripremaju na epidemiju", a neophodne mjere poduzimaju i mnoge druge zemlje. Ali za sad, neće biti nikakvih ograničenja u prometu putnika i Njemačko ministarstvo vanjskih poslova tek odvraća putovanje u epicentar zaraze, kineske pokrajine Hubei i Zhejiang jer to i Kina zabranjuje. Ipak, savjetuje i da se putnici prije puta raspitaju o stanju na željenom odredištu i da eventualno putuju samo ako moraju.
Jer u samoj Kini je jutros objavljeno još 97 žrtava, tako da je od koronavirusa u toj zemlji već preminulo 2442 osobe. Zaraženo je još 648 osoba, tako da je u toj zemlji evidentirano 76.936 oboljelih. Nove zaražene javljaju i iz Južne Koreje tako da je tamo ovog nedjeljnog jutra bilo 556 poznatih slučajeva. Zbog toga je u nekim gradovima proglašen najviši stupanj uzbune.
I u Južnoj Koreji je u nekim gradovima objavljen najviši stupanj uzbune
aš(dpa)
</doc>
<doc docid='dw_52397692' lang='hrv' type='mono' source='https://www.dw.com/hr/hr/je-li-koronavirus-zarazio-i-njemačke-proizvođače-automobila/a-52397692' term='COVID'>
U Kini će tokom veljače biti prodato manje od pola uobičajenog broja automobila, predviđaju analitičari švicarske banke USB. Oni vjeruju i da će i proizvodnja opasti za oko 20 posto zbog zatvorenih tvornica, problema sa snabdijevanjem i, naravno, pada potražnje.
Koronavirus, poznat i kao Covid-19, donosi nove probleme za njemačku automobilsku industriju, koja se još uvijek oporavlja od „Dieselgatea“ skandala s ispušnim plinovima, te se suočava s padom potražnje na svjetskom tržištu i povećanim carinama zbog sukoba između Sjedinjenih Država i Kine. I to sve dok se istovremeno pokušava prebaciti na proizvodnju električnih i autonomnih vozila.
Daimler, vlasnik Mercedesa, i Audi, koji pripada koncernu Volkswagen, su tokom posljednjih nekoliko mjeseci objavili da će oko 20.000 radnih mjesta biti ukinuto. Razlog: obje firme pokušavaju uštedjeti novac kojim bi financirali proizvodnju električnih automobila. Slične vijesti stižu iz firmi koje se bave proizvodnjom auto-dijelova, uključujući Continental ili Bosch.
Ništa bez Kine
Njemački proizvođači automobila i njihovi snabdjevači su najizloženiji posljedicama koronavirusa, više nego njihovi konkurenti u drugim zemljama Europe, kaže za Deutsche Welle Emmanuel Bull iz američke kreditne agencije Fitch Raitings.
„Rizik za njemačke proizvođače uglavnom potiče iz pada prodaje, a ne prekida proizvodnje, pošto BMW, Daimler i Volkswagen i nemaju tvornice u provinciji Huabei", kaže Bull. Ta regija Kine je epicentar smrtonosne zaraze.
Za razliku od američkih i kineskih proizvođača automobila, njemačke firme su posljednjih godina povećavale svoj udio na kineskom tržištu usprkos općem padu potražnje u ovoj azijskoj zemlji. Najnoviji podaci kažu da Kinezi kupuju četiri od svakih deset Volkswagenovih automobila i gotovo tri od svakih deset BMW-a i Mercedesa.
VW-ova tvornica u Shangaiu ostaje zatvorena još tjedan dana
Prazni auto-saloni
Radnici u Kini se polako vraćaju na posao nakon produženih novogodišnjih praznika u toj zemlji, ali auto-saloni su i dalje prazni. Kinesko udruženje prodavača stranih automobila kaže da je otvoreno tek između 20 i 30 posto lokacija, ali da ni tamo posjetitelja gotovo i nema.
Virus bi možda mogao motivirati ljude da kupe svoj prvi automobil, kao zaštitu od zaraze, kaže analitičar banke UBS Paul Gong, napominjući da se nešto slično desilo tokom epidemije SARS-a 2003. Međutim, dvije trećine kupaca njemačkih automobila su ljudi koji već imaju auto i traže novi i bolji, a oni imaju mogućnost odložiti kupovinu dok kriza ne prođe. Takva odluka najviše šteti njemačkim proizvođačima koji prave luksuzne automobile.
U Volkswagenu i Daimleru za DW kažu da je prerano za iznošenje procjena učinka epidemije, ali napominju da očekuju pad prodaje. „U ovako izazovnoj situaciji, znamo da za većinu ljudi kupovina novog automobila nije prioritet“, kaže Nikolas Torke, glasnogovornik Volkswagena za Kinu.
Kineske firme u kojima sudjeluju njemački proizvođači su ili već ponovo počele s radom ili planiraju to narednih dana. Pošto njemačke firme nemaju tvornice pokrajini Huabei, čini se da su do sada uspjeli izbjeći najgore posljedice epidemije. S druge strane, koncern Fiat-Chrysler je već najavio potencijalno zatvaranje jedne tvornice u Europi ako proizvođači auto-dijelova u Kini ne budu u stanju nastaviti s proizvodnjom. A Hyundai i KIA su već zatvorili neke tvornice u Koreji jer kineski dijelovi ne stižu na vrijeme.
Kinezi ne izlaze na ulice, pa im kupnja automobila trenutačno nije prioritet
Dobre vijesti se naziru
Stručnjaci iz auto-industrije smatraju ipak da bi se potražnja mogla vratiti na uobičajeni nivo tokom narednih mjeseci. Prodaja automobila bi se navodno čak mogla i povećati — zbog straha od zaraze, kineske vlasti su uvele ograničenja na javni prijevoz ili nove aplikacije za zajedničku vožnju. Ovi problemi bi mogli da motivirati potencijalne kupce na kupovinu osobnog auta.
No tu postoji i ozbiljan problem — ako se kriza nastavi još nekoliko tjedana, to će imaće osjetan negativni efekt na cijelu kinesku ekonomiju. To će značiti nesigurnost za potrošače i — u krajnjoj liniji — manje prodanih automobila. U isto vrijeme, potencijalni kupci njemačkih automobila će možda uspjeti  prebrode takvu krizu bolje od prosječnog kupca u Kini. „Oni vjerojatno imaju više ušteđevine, vjerojatno su bolje zaposleni", kaže za DW Mark Fulthorpe iz londonske firme IHS Markit. „Zato je moguće da tu možda ima više otpornosti na krizu."
Zbog epidemije koronavirusa u Kini u Europu bi moglo stizati još više ukapljenog plina. Cijene su pale na nekih 100 dolara za tisuću kubičnih metara. To je polovica onoga što je Gazprom do sada dobivao za svoj plin. (14.02.2020)
Opasnost od zaraze koronavirusom u Europi je relativno niska. EU želi pomoći Kini u borbi protiv virusa, jer vrhunac epidemije tek predstoji. (11.02.2020)
Svjetska zdravstvena organizacija sazvala je za danas (22.1.) krizni sastanak zbog koronavirusa. Kako se prenosi i koje su zaštitne mjere? I je li stvarno tako opasan? Evo odgovora na neka važna pitanja. (22.01.2020)
Četiri osobe u Njemačkoj zaražene su koronavirusom, svi iz iste tvrtke. Još 40 njihovih kolega je pod medicinskim nadzorom. Njihov poslodavac privremeno je zatvorio sjedište tvrtke. (29.01.2020)
Jesu li Azijati u Njemačkoj diskriminirani nakon izbijanja epidemije izazvane koronavirusom? Ako se prate samo društvene mreže, odgovor je - da! Ali je li to stvarno realna slika? Provjerili smo u Bonnu. (06.02.2020)
</doc>
<doc docid='dw_52370034' lang='hrv' type='mono' source='https://www.dw.com/hr/hr/zašto-je-koronavirus-opasan-za-gazprom/a-52370034' term='COVID'>
2020. nije dobro počela za Gazprom. Najveći svjetski isporučitelj plina zabilježio je pad proizvodnje od šest posto u siječnju, a izvoz je pao za oko četvrtinu. Istovremeno su pale i cijene plina: trenutno su u Europi, koja je daleko najvažnije Gazpromovo tržište, na najnižoj razini u posljednjih 15 godina. Za sve te negativne trendove ima više razloga, a sada im se pridružio i koronavirus covid-19.
Mala potražnja zbog covida-19
Epidemija ove bolesti dovela je u Kini do poduzimanja dosad neviđenih mjera karantene: bezbrojni letovi su otkazani, promet u većim gradovima zaustavljen, proizvodnja je u mnogim tvornicama već duže vrijeme smanjena ili potpuno obustavljena. To je uzrokovalo pad cijena energenata na svjetskom tržištu, jer je Kina najveći potrošač i uvoznik energije.
Pojeftinili su i nafta i zemni plin. Na europskom tržištu, gdje se obavljaju kratkoročne kupovine, cijene su pale na jedva nekih 100 dolara po tisuću kubičnih metara. To je polovica onoga što je Gazprom u 2019. prosječno utržio za svoje isporuke plina.
Najveća ruska kompanija koju kontrolira Kremlj je pred teškom godinom. Gazprom će se suočiti s daljnjim padom izvoza, niskim cijenama i sve većom konkurencijom. Glavni problem je prekomjerna ponuda plina, ali i nafte. Razlog je brz razvoj tržišta ukapljenog zemnog plina (LNG) što je potreslo industriju i stvorilo nove velike igrače s kojima ruski div sada mora konkurirati: od Katara i Australije preko Malezije, SAD-a i Nigerije pa sve do Trinidada i Tobaga - da spomenemo samo neke.
Ruski tanker Vladimir Rusanov s isporukom LNG-a u kineskoj luci Nantong
Topla zima i ogromne rezerve
Trenutno je ta prekomjerna ponuda plina, koji se uglavnom koristi za grijanje i zato je sezonski proizvod, dodatno povećana i zbog izuzetno blage zime na sjevernoj hemisferi, posebno u Europi. Klimatske promjene su ove godine teško pogodile Gazprom.
A tu je i jedna politička posebnost. Ove zime, točnije 31. prosinca 2019. godine, istekao je desetogodišnji rusko-ukrajinski ugovor za tranzit plina. Postojala je bojazan da bi isporuke preko Ukrajine za Europu mogle biti prekinute. Zato su prošle godine brojne tvrtke, uključujući i Gazprom, punile europska skladišta plina do vrha, iz predostrožnosti.
Te rezerve se sada koriste, što je dovelo do smanjenja potražnje za plinom iz Rusije u prvih nekoliko tjedana ove godine. Inače, Moskva i Kijev su ipak uspjeli sklopiti novi ugovor o tranzitu malo prije isteka prošle godine. Ako se toplo vrijeme nastavi do proljeća i skladišta plina ostanu relativno puna, potražnja će u ljeto, kada se na svjetskom tržištu kupuje plin za zimu, biti manja nego inače. To bi dugoročno opteretilo izvoz Gazproma.
Sve veća konkurencija u Europi
Neki europski uvoznici, pogotovo oni koji ugovorima nisu posebno vezani za Gazprom, sigurno će se radije prebaciti na uvoz ukapljenog zemnog plina koji je često jeftiniji, i to znatno.
Takva situacija bi mogla potrajati, jer će pad potražnje energenata u Kini zbog koronavirusa, a samim tim i ukapljenog plina, prisiliti proizvođače širom svijeta da svoje tankere sve češće šalju u Europu. Financial Times izvijestio je početkom veljače da je nekoliko velikih kineskih energetskih kompanija razmatralo kako bi se mogli osloboditi dugoročnih ugovora o uvozu plina, s obzirom na trenutnu situaciju prouzrokovanu "višom silom".
Dobit vodećih energetskih koncerna u milijardama američkih dolara u 2018. godini
Gazpromu tako prijeti veća konkurencija od strane LNG-liferanata, koji su svoju prodaju u Europi u 2019. godini povećali za 88 posto, kako prenosi ruska novinska agencija Interfax. Ruskom koncernu neće konkurirati samom strani proizvođači, preuzimajući dijelom njegov udio na tržištu, već mu je konkurencija i privatna ruska kompanija Novatek, koju također pomaže država.
Sibirski plin osvaja europsko tržište
Sibirska tvrtka Yamal LNG tek je krajem 2018. godine dostigla puni kapacitet, ali već u 2019. Godini je Rusija, zahvaljujući Novateku, postala drugi najveći isporučitelj ukapljenog plina na europskom tržištu, odmah iza Katara i ispred SAD-a i Nigerije, izvještava Interfax. Novatek isporučuje i u Kinu, a ako bi se uvoz ukapljenog plina tamo smanjio zbog trenutne epidemije, ova bi se tvrtka također još više morala koncentrirati na europsko tržište.
"Sve to nije tako strašno kao što izgleda”, poručuju iz Gazproma. Količina plina u europskim skladištima vratit će se na normalu u drugom tromjesečju, uvjerena je šefica Gazpromovog odjela za izvoz Elena Burmistrova. U Europi bi, kako je rekla, moglo biti hladno čak i u ožujku.
No priznala je da će se na cijene ipak negativno odraziti, kako je rekla, "viša sila”, dakle epidemija koronavirusa. U skladu s tim, Gazprom je revidirao svoju prognozu izvoznih cijena za 2020. godinu. Menadžment više ne očekuje 200 dolara za tisuću kubičnih metara, već 175 do 185 dolara. Ali to je još mnogo više od cijene od 100 dolara, koliko se ovih dana na europskom tržištu plaća za ukapljeni zemni plin.
Ruski poduzetnik Fares Kilzie već desetljećima povezuje njemačku industriju i rusko tržište energenata. U ekskluzivnom razgovoru za DW govori o trenutnim odnosima, obnovljivoj energiji i greškama Gazproma. (07.04.2019)
Tijekom posjeta Njemačkoj ruski predsjednik Vadimir Putin će s njemačkom kancelarkom Angelom Merkel, osim o Siriji i konfliktu u Ukrajini, razgovarati i o spornom tranzitu plina kroz Baltičko more. (18.08.2018)
Plinovod Sjeverni tok 2 je sporan projekt – oko njega se pletu veliki problemi u odnosima EU-a, SAD i Rusije. Prije nego što dođe do još većih trzavica, moraju se riješiti određeni problemi čiji je dio i Ukrajina. (12.05.2018)
</doc>
<doc docid='dw_52106475' lang='hrv' type='mono' source='https://www.dw.com/hr/hr/koliko-je-stvarno-opasan-koronavirus/a-52106475' term='COVID'>
Koliko brzo se širi nova bolest?
Iznenađujuće brzo. Kineska državna televizija CCTV je javila da od utorka (21.1.) ima još 77 potvrđenih slučajeva zaraze, tako da je od njezinog izbijanja u prosincu sada zabilježen ukupno 291 slučaj. Najčešće su pogođene starije osobe. Šest pacijenata je umrlo, ali oni su prije zaraze bili teški kronični bolesnici. Postoje potvrđeni slučajevi infekcije u Tajlandu, Japanu i Južnoj Koreji. Prema novinskoj agenciji AFP, ispituje se po jedan mogući slučaj na Filipinima i u Australiji. Svi inficirani u inozemstvu i sve osobe kod kojih se sumnja da su zaražene prethodno su boravili u kineskoj milijunskoj metropoli Wuhanu.
Povećani broj putovanja zbog kineske Nove godine, koja pada u subotu (25.1.), povećava opasnost od prenošenja virusa. Za vrijeme najveće godišnje „seobe naroda“, na put kreće nekoliko stotina milijuna Kineza. Azijski susjedi Kine, kao i više zračnih luka širom svijeta, u međuvremenu su uveli kontrole tjelesne temperature putnika u dolasku i druge zaštitne mjere.
Kako se prenosi virus?
Kineske zdravstvene institucije u međuvremenu su potvrdile da se virus prenosi sa čovjeka na čovjeka. Do sada ipak nema indicija da se zaraza prenosi dišnim putovima. Odlučujuće pitanje je koliko lako virus može prijeći sa zaraženog čovjeka na zdravu osobu i mutira li da bi se prilagodio organizmu domaćina.
Koronavirusi poznati su od šezdesetih godina dvadesetog stoljeća.
Prve infekcije dovedene su u vezu s jednom ribljom tržnicom u Wuhanu, koja je u međuvremenu zatvorena. Moguće je da je do prve zaraze došlo u direktnom kontaktu zaražene životinje i čovjeka ili, kao što se događa s mnogim klicama, da je prenesena zrakom. Zoonoze ili zarazne bolesti zajedničke ljudima i nekim životinjama, mogu se prenijeti i preko živežnih namirnica, recimo konzumiranjem mesa i drugih namirnica životinjskog porijekla. Ako se ne obrade termički na dovoljno visokoj temperaturi ili ako su pripremane u nepovoljnim uvjetima, takvi proizvodi mogu biti izvor zaraze.
Što se zna o virusu?
Stručnjaci su nedavno „otključali“ genetski kod novog koronavirusa 2019-nCoV koji prethodno nije bio dijagnosticiran kod čovjeka. Koronavirusi poznati su od šezdesetih godina dvadesetog stoljeća. Ime potječe od proteinske strukture virusnog omotača koja podsjeća na krunu. Ti virusi nisu ništa neuobičajeno. Često su infekcije u suštini bezazlene i imaju simptome slične gripi: groznica i kašalj, a ponekad i proljev.
Međutim, ti virusi su podmukli jer imaju veliku sposobnost prilagodbe. Spadaju u takozvane RNK-viruse, jer posjeduju ribonukleinsku kiselinu kao genetički materijal. Zato imaju veliku genetsku varijabilnost. Praktično, to znači da oni lako preskaču barijere između vrsta kako bi pronašli novog domaćina.
Oboljenje može imati i smrtni ishod. 2002. i 2003. je agresivni koronavirus SARS-CoV izazvao epidemiju. Bilo je zaraženo 8.000 ljudi, njih tisuću je umrlo. Bolest je izbila u 30 zemalja. Godine 2012. otkriven je „Middle East Respiratory Syndrome Coronavirus" (MERS-CoV), virus koji se proširio Arapskim poluotokom.
Koje su mjere smislene?
Strahuje se od još većeg broja oboljelih u Kini
Svjetska zdravstvena organizacija je sazvala za danas (22.1.) hitni sastanak. Krizni odbor će raspravljati o mogućem proglašavanju međunarodne zdravstvene opasnosti. U tom slučaju su moguće mjere karantena, pooštrenje graničnih kontrola, osnivanje specijalnih zdravstvenih centara za liječenje, kao i ograničenje međunarodnog putničkog prometa.
Već sada su kontrole tjelesne temperature dolazećih putnika uvedene u Kini, kao i na aerodromima više azijskih zemalja, Sjedinjenih Američkih Država i Italije. Do sada ni Svjetska zdravstvena organizacija niti njemačko Ministarstvo vanjskih poslova nisu izdali službeno upozorenje za putnike koji namjeravaju posjetiti Wuhan.
I dalje su na snazi opća higijenska pravila kao i pravila ponašanja: izbjegavati kontakt s ljudima koji imaju akutne respiratorne teškoće, kao i sa živim i mrtvim domaćim i divljim životinjama. Redovito pranje ruku, naročito nakon kontakta s oboljelim ljudima ili njihovom okolinom.
Stručnjaci još ne smatraju da postoji opasnost svjetske epidemije. Jonas Schmidt-Chanasit, koji radi u najvećem njemačkom institutu za tropske bolesti Bernhard Nocht iz Hamburga, kaže da posebne mjere za Njemačku trenutno nisu potrebne: „Trenutno opasnost zaista nije velika. Bitno je da se situacija stalno prati. To ne radi samo Svjetska zdravstvena organizacija, već i institut Robert Koch kao europski Centar za prevenciju i kontrolu bolesti“, kaže njemački virolog.
</doc>
<doc docid='dw_4756625' lang='hrv' type='mono' source='https://www.dw.com/hr/hr/ljudske-uši-gluhe-na-zov-pomoći-životinja/a-4756625' term='COVID'>
Od 12. do 17. svibnja 1929. u Beču se po treći puta održavao Međunarodni kongres za zaštitu životinja. Na njemu su sudjelovala 152 predstavnika iz 32 zemlje. Na ovom je kongresu usvojen katalog zahtjeva od 23 točke. Točka 23 predviđala je uvođenje Svjetskog dana zaštite životinja. Tijekom konvencije ekologa u Firenci 8. svibnja 1931. kucnuo je čas - odlučeno je kako će se ubuduće ovaj dan obilježavati 4. listopada. Ovaj datum je izabran kao sjećanje na sv. Franju Asiškog, koji je umro 3. listopada 1226. i koji je bio poznat po svojim propovijedima o životinjama.
Još jedan šokirajući dokumentarac
Kakva sudbina njega čeka?
Na samom početku jedno treba odmah da bude jasno - životinje ne ugrožava nitko drugi nego sam čovjek. Iskreno, nije nikakvo iznenađenje. Već godinama organizacije u svijetu upozoravaju na izumiranje životinja i to, većinom, iz sebičnih razloga. Jedni vole nositi kapute od pravog krzna, drugi vole nakin od slonove kosti, a sve je i veći broj onih koji su otkrili lijep ukus egzotičnog mesa. Svaki dan nestanu stotine životinjskih vrsta, a među najugroženijim se ubrajaju slonovi, gorile, pande, kitovi, tigrovi, morske kornjače ali i mnoge druge vrste. U svijetu je poznato oko 1,9 milijuna životinjskih vrsta, a pretpostavlja se da ih je gotovo stotinu puta više. Organizacije svaki puta iznova upozoravaju na izumiranje životinjskih vrsta i na katastrofalne posljedice za naš okoliš. No čini se kako ova upozorenja ne dopiru do ljudskih ušiju.
To pokazuje i najnoviji, odnosno jedan od tisuću, dokumentarni film Rica O'Barryja pod nazivom "The Cove". Već godinama u zaljevu japanskog grada Taiji hvataju se delfini i na brutalan način ubijaju. Zašto? - zbog mesa! Dokumentarac je već prikazan u američkim kinima gdje je izazvao zgražanje ljudi. No te burne reakcije brzo se jave, ali se isto tako opet brzo i zaborave. Nisu nam potrebni šokirajući dokumentarci kako bi shvatili da svaki dan stotine životinja umiru kako bi se zadovoljile "visoke" ljudske potrebe.
Mnogo se očekuje i od nove njemačke vlade. "Od nove vlade očekujemo da postavi nova mjerila za zaštitu životinja", riječi su direktora Udruge ljudi za prava životinja Kurta Simonsa. Među ostalome zahtjevi udruge odnose se i na zabranu klanja životinja bez uspavljivanja, ophodnja s životinja u poljoprivredi i u svrhe istraživanja. Iako i u Hrvatskoj životinje ne uživaju potpunu zaštitu, mora se reći kako ipak stoji na "pozitivnoj" strani. Hrvatska je jedna od najbogatijih europskih zemalja po biološkoj raznolikosti. U Hrvatskoj je nastanjen velik broj vrsta ugroženih u Europi, što je povezano s očuvanim staništima. Strogo je zaštićen i veliki broj životinja poput vuka, risa, šišmiša, dupina i kitova, te ptica, gmazova, kornjača i vodozemaca.
Autor: dpa/ap/hina/mlj
Odg. ur.: Nenad Kreizer
Najbolji čovjekov prijatelj u Njemačkoj osjeća teret gospodarske krize i besparice. Zbog gubitka posla ili mršavih mirovina velik broj Nijemaca više ne može hraniti i liječiti svoje kućne ljubimce. (01.09.2009)
Moderna znanost mogla bi pronaći lijek za bolesti poput Parkinsonove. No na tom putu ostat će stotine mrtvih pokusnih životinja, koje su prije toga godine provele u kavezima - čak i majmuni koji svijetle kao krijesnice. (15.06.2009)
Meso se u svijetu smatra statusnim simbolom i znakom blagostanja. Tko si ga može priuštiti, dnevno ga postavlja na stol. No, najbolji izvor bjelančevina ima katastrofalan utjecaj za okoliš. (14.01.2009)
</doc>
<doc docid='dw_2280748' lang='hrv' type='mono' source='https://www.dw.com/hr/hr/natezanja-oko-formiranja-vlade-u-srbiji-i-miloševicevi-socijalisti-razgovor-s-i-dacicem/a-2280748' term='COVID'>

</doc>
<doc docid='dw_52947454' lang='hrv' type='mono' source='https://www.dw.com/hr/hr/knjigom-u-glavu-balkanski-maraton-čitanja-u-doba-korone/a-52947454' term='Corona'>
„Readathon je pod normalnim okolnostima dobra zabava i potpuno nenormalan period od 24 sata kada smo svi budni, nitko ne spava i kada se neprestano čita", objašnjava u razgovoru za DW Jelena Pržulj, prevoditeljica iz Beograda i nastavlja: „Ali sada pod ovim okolnostima to nije nikakav čitalački ekstremni sport, nego nešto lijepo u periodu kada apsolutno ništa nije lijepo".
Jelena je jedna od četiri moderatorice grupe „Knjigom u glavu" na online platformi Goodreads, jednoj vrsti društvene mreže za ljubitelje čitanja i književnosti. Grupa, koja broji oko 1.500 članova iz cijele regije, prošlog je vikenda prvi put organizirala maraton čitanja „Balkan Corona Readathon" po uzoru na „Dewey's 24 Hour Readathon" u kojem ljudi širom svijeta od 2007. mogu sudjelovati u 24-satnom maratonu čitanja dva puta godišnje.
Marija "Mare"
Moderatorice dolaze iz tri različite države: Hrvatske, Srbije i Bosne i Hercegovine. Osnivačica je Marija (29) iz Splita. U razgovoru za DW objašnjava da je to bio i cilj – obuhvatiti sve zemlje regije, jer "često dijelimo i knjiške novosti koje se događaju u našim zemljama, kao što su informacije o sajmovima knjiga, popustima, natječajima za kratke priče i slično."
Članovi su većinom iz Hrvatske, Srbije, BiH, Crne Gore i Slovenije, ali i iz Makedonije, Bugarske, Njemačke, Austrije, Velike Britanije. "Iz tih zemalja su to najčešće ljudi iz ovih krajeva koji žive i rade negdje u inozemstvu", kaže Marija.
„Triba negdje pobjeći od matematike"
Marija ili „Mare", kako joj je nadimak na Goodreadsu, je matematičarka i predaje na Prirodnoslovno-matematičkom fakultetu u Splitu. Na pitanje kako to da se jedna matematičarka zanima za književnost i čita tako puno knjiga (prema njenom nalogu na Goodreadsu pročitala je 554 knjige), Marija sa osmijehom odgovara: „Triba negdje pobjeći od matematike!" i dodaje: „Čitanje mi je hobi, zabava i bijeg od svih problema. U stvarnom životu se bavim teškom matematikom, a u slobodno vrijeme volim knjige i volim crtati". S osmijehom dodaje i kako matematičari nisu baš tako daleko od fantastike.
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
U čitavom svijetu se otkazuju kulturne manifestacije zbog pandemije. Ali „glazba nije završena“ – kako glasi i hashtag milanskog simfonijskog orkestra. Koncerti i predstave sele u internet - i time u dnevne sobe publike. (13.03.2020)
Iz njemačkih bolnica se kradu dezinfekcijska sredstva i zaštitne maske, ljudi su „tankih živaca“. S druge strane se organiziraju raznorazne akcije solidarnosti, poziva se na ljudskije međusobno ophođenje i zajedništvo. (25.03.2020)
U Bonnu nije uvedena zabrana izlaska. Još ne. Tko nije u karanteni i samoizolaciji, može i mora sam odlučivati što je odgovorno, a što neodgovorno ponašanje u doba korone. I svatko se vodi drugačijom linijom. (20.03.2020)
Marija je osnovala grupu u julu 2011. godine: „Na platformi su već postojale neke grupe na našim jezicima, ali bile su neaktivne i ja sam došla na ideju da napravim grupu koja će biti aktivnija".
„Mislim da je ljudima drago da postoji nešto u knjiškom svijetu gdje se možemo svi naći i popričati o nečemu što nas zanima. Na primjer raspitati se za neku knjigu iz djetinjstva ili kako pronaći neku knjižaru u Sarajevu", navodi Marija.
„Pročitaj 100 strana" i „Operi ruke"
Cilj „Balkan Corona Readathona" je da se ljubiteljima pisane riječi pruži način da kvalitetno i u sigurnom okruženju iskoriste vrijeme koje većina zbog pandemije koronavirusa ionako mora provoditi kod kuće. „Koliko god se neko dobro držao, svakom nekad bude teško. Svi mi brinemo za nekoga, ako već ne brinemo za sebe same. Ovo je nešto lijepo što nas povezuje i daje nam osjećaj da nismo sami", govori Jelena.
U „kutku za čitanje" se čitaju različite knjige. Od regionalnih i domaćih pisaca, preko klasika do fantastike. Na kojem su jeziku knjige pisane ili prevedene – bosanskom, hrvatskom ili srpskom – manje je važno. „Ja u grupi ni u jednom trenutku nisam primjetila da bi nekome to moglo biti bitno. Jedino je pitanje koliko su im dostupne knjige koje žele čitati", kaže Jelena, moderatorica grupe koja je rođena u Sarajevu a živi u Beogradu.
Jelena Pržulj
Kada govori o izazovima i sadržajima, Jelena Pržulj pojašnjava kako oni izgledaju. „Pročitaj 100 strana", „Završi knjigu" ili „Čitaj sat vremena u komadu" su samo neki od izazova, ali ima i onih mnogo lakših: „Pojedi zdrav zalogaj", a jedan od izazova je posvećen i borbi protiv koronavirusa: „Operi ruke".
„Balkan Corona Readathon" svakog vikenda
Organizatorice su odlučile da maraton čitanja organizuju svaki vikend dok god traje „doba korone" u kojoj stručnjaci i vlasti preporučuju ili nalažu da se ostane kod kuće i drži socijalna distanca. Tako se 48-satni readathon održava i ovog vikenda, a pridružiti se može svako - od ponoći s petka na subotu do ponoći s nedjelje na ponedjeljak.
„Readathon ćemo organizovati svakog vikenda koliko god ova situacija traje. Svaki put sa nekim novim izazovima i sadržajima", govori Jelena, koja je prošlog vikenda za vrijeme maratona pročitala četiri knjige i započela petu.
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
U čitavom svijetu se otkazuju kulturne manifestacije zbog pandemije. Ali „glazba nije završena“ – kako glasi i hashtag milanskog simfonijskog orkestra. Koncerti i predstave sele u internet - i time u dnevne sobe publike. (13.03.2020)
Iz njemačkih bolnica se kradu dezinfekcijska sredstva i zaštitne maske, ljudi su „tankih živaca“. S druge strane se organiziraju raznorazne akcije solidarnosti, poziva se na ljudskije međusobno ophođenje i zajedništvo. (25.03.2020)
U Bonnu nije uvedena zabrana izlaska. Još ne. Tko nije u karanteni i samoizolaciji, može i mora sam odlučivati što je odgovorno, a što neodgovorno ponašanje u doba korone. I svatko se vodi drugačijom linijom. (20.03.2020)
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
U čitavom svijetu se otkazuju kulturne manifestacije zbog pandemije. Ali „glazba nije završena“ – kako glasi i hashtag milanskog simfonijskog orkestra. Koncerti i predstave sele u internet - i time u dnevne sobe publike. (13.03.2020)
Iz njemačkih bolnica se kradu dezinfekcijska sredstva i zaštitne maske, ljudi su „tankih živaca“. S druge strane se organiziraju raznorazne akcije solidarnosti, poziva se na ljudskije međusobno ophođenje i zajedništvo. (25.03.2020)
U Bonnu nije uvedena zabrana izlaska. Još ne. Tko nije u karanteni i samoizolaciji, može i mora sam odlučivati što je odgovorno, a što neodgovorno ponašanje u doba korone. I svatko se vodi drugačijom linijom. (20.03.2020)
</doc>
<doc docid='dw_52838176' lang='hrv' type='mono' source='https://www.dw.com/hr/hr/komentar-kancelarka-merkel-korona-revolucija-i-mi/a-52838176' term='Corona'>
„Od ujedinjenja Njemačke, ne, od Drugog svjetskog rata nije bilo takvog izazova za našu zemlju, kod kojeg je tako važno naše zajedničko solidarno djelovanje." Savezna kancelarka Angela Merkel nije sklona patosu. Trezveno, analitički, suzdržana u izboru riječi ona tako govori čak i o najvećim političkim izazovima – baš kao promovirana znanstvenica. I uvijek optimistično, kao za vrijeme izbjegličke krize: „Mi ćemo uspjeti."
Dakle ako se žena, koja je već više od 14 godina na čelu njemačke vlade, po prvi put izvan rituala novogodišnjeg govora direktno putem televizije obrati građankama i građanima, kada uz to još i čini povijesne usporedbe s jednim ratom koji je odnio 55 milijuna ljudskih života i Njemačku ostavio u ruševinama, ako Angela Merkel tako govori, onda se nešto dramatično promijenilo.
Eksponencijalno širenje
A svi mi primjećujemo: zatvorene škole, dječji vrtići i trgovine, čitave tvrtke koje šalju ljude na prisilni godišnji odmor ili rad od kuće, stvaranje zaliha, društvena ograničenja od storniranih putovanja do karantene obilježavaju našu svakodnevicu. U razgovoru s obitelji, prijateljima i poznanicima skoro da nema nijedne druge teme osim virusa.
Martin Muno
Koliko je velika ta prijetnja pokazuju matematičari kada govore o eksponencijalnom širenju. Početkom ožujka u Njemačkoj je bilo 130 zaraženih, danas ih je više od 11.000. Brzina širenja je time u skladu sa znanstvenim prognozama. Ako se to nastavi takvom brzinom, već uskoro ćemo dostići prag od 100.000 ili čak od milijun – i pri tome još nismo uzeli u obzir broj nepoznatih slučajeva. I: pandemija nije nacionalna prijetnja, nego globalna.
U takvoj situaciji kancelarka čini jedino ispravno: ona ne daje naredbe, ona apelira na naš razum. Ona se oslanja na to da ćemo se mi, kao prosvijećene građanke i građani, ponašati u skladu sa situacijom. „Socijalna distanca" je ključna riječ – nešto prostije to izražava hashtag "#stayfuckinghome": Prokletstvo, ostani kod kuće! Ili kako kaže kancelarka: „Mi nismo osuđeni na pasivno prihvaćanje širenja virusa. Mi imamo sredstvo protiv toga: mi moramo iz obzira držati odstojanje jedni od drugih."
Više mrtvih, manje slobode
Caka je u tome, a to spominje i Angela Merkel, da to nije riješeno s nekoliko tjedana pauze: „Idući tjedni će biti još teži." Bit će više mrtvih, ogromnih gospodarskih šteta, a možda čak i socijalnih raskida.
I: mi se moramo odreći naših sloboda. Za nas kao društvo – svejedno gdje živimo – to je ogromni izazov. Ali može biti i šansa. Već sad ovaj mali virus baca svjetlo na nečuvene gluposti velikih populista – dovoljno je pogledati video-snimke Donalda Trumpa. Mi već sad učimo da možemo i drugačije komunicirati, telefoniranje putem video-linka postaje svakodnevica. A mi osjećamo da nekako pripadamo zajedno, da je solidarnost, čak i između stranaca, nešto što nam čini dobro – pa čak i ako se pažnja prema drugima sastoji u tome da prijeđemo na drugu stranu ulice.
Ono što nas očekuje ispravno u jednoj rečenici zaključuje filozof Slavoj Žižek: „Život će, čak i ako se na kraju ponovo vrati u normalnost, biti normalan na drugačiji način nego onaj na koji smo bili navikli prije izbijanja." Mi ćemo naučiti voditi krhki život sa stalnim prijetnjama. Nalazimo se usred revolucije – i na nama je hoće li ona završiti dobro ili neće.
Molim Vas, ostanite zdravi!
Svaki dan nas korona stavlja pred nove dileme: da li napraviti zalihe? Da li otputovati tamo gdje smo naumili? Naša novinarka Dunja Dragojević je ovoga vikenda trebala otputovati za Hrvatsku - ali je ostala u Bonnu. (15.03.2020)
Angela Merkel je najavila drastične mjere ograničenja u Njemačkoj kojima bi se trebalo suzbiti širenje zaraze koronavirusom. Ali kako one izgledaju u svakodnevici? Evo jednog izvještaja "iz prve ruke". (17.03.2020)
Virus se širi svijetom, a s njim i panika. Broj zaraženih se povećava svakog sata. No, panika ne donosi ništa. U krizi kao što je ova treba se osloniti na zdrav razum i učiti - za sljedeći put, kaže Sabine Kinkartz. (15.03.2020)
</doc>
<doc docid='dw_52697990' lang='hrv' type='mono' source='https://www.dw.com/hr/hr/korona-aids-i-kuga-bolest-teorija-zavjere/a-52697990' term='Corona'>
Za početak: ne, nema dokaza da je koronavirus potekao iz američkih ili kineskih vojnih laboratorija. Isto tako Albanci nisu, kako to neki mediji tvrde, genetski otporni na koronavirus. I kolikogod to vidjelica Alena tvrdila u različitim TV-emisijama, bugarski premijer Bojko Borisov nema tu sposobnost držati koronavirus podalje od Bugarske.
Lista korona-gluposti koje kruže internetom je poduža. Neke gluposti su jednostavno smiješne, neke su zastrašujuće. Internetska aktivistica Dane Ashile je svojim stotinama tisuća sljedbenika na Facebooku i You Tubeu "objasnila” kako je "pravi izvor” koronavirusa mreža 5G mobilne telefonije u kineskom gradu Wuhanu.
Duga povijest teorija zavjera i zaraza
"Plod vojnih laboratorija i zavjera"
S obzirom na poplavu ovakvih dezinformacija o koronavirusu više ni ne čudi da vlasti u međuvremenu objavljuju otprilike isti broj službenih upozorenja na lažne vijesti koliko i upozorenja o samoj bolesti. Svjetska zdravstvena organizacija (WHO) je u međuvremenu pokrenula i posebnu stranicu na kojoj se bori protiv lažnih vijesti vezanih uz koronavirus posebice onih opasnih, vezanih uz savjete kako se "liječiti” od ovog plućnog oboljenja.Time WHO i zdravstvene ustanove pokazuju da su naučili iz grešaka prošlosti.
Globalne pandemije su uvijek bile popraćene glasinama i teorijama zavjera i to s fatalnim posljedicama. U središtu širenja lažnih vijesti, kako u prošlosti tako i u sadašnjosti, su stajale vijesti o izvoru i putovima širenja zaraze. "Teorije zavjere u pravilu opisuju kako razne grupacije koje djeluju u tajnosti pokušavaju kontrolirati ili uništiti neku instituciju, državu ili čitav svijet”, kaže profesor Michael Butter sa Sveučilišta u Tübingenu.
Crna smrt
Maska protiv kuge
Kada je tako kuga poharala Europu sredinom 14. stoljeća nitko nije znao odakle je zaraza krenula. Ubrzo su počele kolati priče o trovačima bunara. I isto tako brzo su pronađeni krivci: Židovi sa svojim paklenim planovima za upravljanjem svijetom. Jedna neobjašnjiva zaraza je dobila političku pozadinu i eksplodirala je u pogromima i protjerivanju Židova. No ovakve teorije zavjere nisu specijalnost nekih davnih vremena opterećenih bremenom praznovjerja i neznanja.
Njemački otrov i kukci protiv DDR-a
Između 1918. i 1920. tzv. „španjolska gripa" je uzrokovala između 25 i 50 milijuna smrtnih slučajeva, više nego Prvi svjetski rat. Njezin izvor je otkriven tek u tridesetima, a do tada je bilo uvriježeno mišljenje da je „španjolska gripa plod njemačkih vojnih laboratorija".
Iako se ne radi o bolesti, najezda krumpirovih zlatica u DDR-u u pedesetim godinama prošlog stoljeća je također izvor najluđih teorija zavjere. 1950. ova štetočina je gotovo uništila kompletni urod krumpira u Istočnoj Njemačkoj, a socijalistička propaganda je ubrzo optužila Amerikance da su, kako bi sabotirali DDR, u opticaj pustili opasne štetočine. Vlasti su time naravno htjele odvratiti pozornost od vlastite nemarnosti.
Operacija Detrick uvijek iznova
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YyBr
No neslavni rekorder po broju dezinformacijskih kampanja je svakako bolest imunosnog sustava AIDS. Sovjetska tajna služba KGB je 1983. lansirala glasinu kako AIDS kao biološko oružje potječe iz utvrde Detrick gdje su Amerikanci eksperimentirali na zatočenicima, manjinama i homoseksualcima te da su kasnije tvrdili da je izvor zaraze u Africi. 1985. njemačko-sovjetski biolog Jakob Segal je objavio jednu pseudoznanstvenu studiju koja je trebala poslužiti kao dokaz za ovu teoriju zavjere.Iako su znanstvenici iz ostatka svijeta tu tezu okarakterizirali kao glupost, ova teorija zavjere se još do danas tvrdokorno drži na životu.
Ono što je funkcioniralo kod AIDS se potvrdilo i kod mnogih drugih bolesti. U devedesetima je AIDS pomalo nestao s novinskih stupaca, Sovjetski Savez je posto stvar prošlosti no unatoč tomu su isti teoretičari zavjera optužili isti onaj američki laboratorij u Fort Detricku za izbijanje epidemije ebole u Africi. Na listi bolesti koje navodno porijeklo vuku iz Pentagona je borelioza koja se prenosi krpeljima.
Navodno biološko oružje i demencija
Krpelj "Made in Pentagon"
"Španjolska gripa”, AIDS, ebola i sad korona: lista globalnih bolesti koje su navodno proizišle iz američkih vojnih laboratorija je sve dulja i dulja. Tu treba reći kako u međuvremenu kruže glasine da je korona zapravo kinesko biološko oružje.
Argumentacije uvijek sliče jedna drugoj no dokaza nema. Ovakve teorije zavjere nastaju u ranoj fazi pandemija kada porijeklo i širenje još uvijek nisu dovoljno razjašnjeni. Digitalni svijet je stvar još dodatno zakomplicirao. Glasine i lažne vijesti se preko društvenih medija šire mnogo brže nego što znanost i ustanove kao protutežu mogu građanima staviti na raspolaganje pouzdane informacije. Digitalni svijet djeluje poput turbo punjača za lažne vijesti o bolestima.
Korona je pritom jedan virus koji se može obuzdati samo ozbiljnom znanošću, širenjem higijene i medicinskom skrbi. I kod konzumacija informacija  pomažu slične metode: obrazovanje, medijska kompetencija i mentalna higijena. Kod nekih možda pomaže i jedna ili dvije boce piva Corona. Jer poznato je koji utjecaj ima pivce na živce.
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/3YyBr
</doc>
<doc docid='dw_17077518' lang='hrv' type='mono' source='https://www.dw.com/hr/hr/prvak-u-suzama/a-17077518' term='Corona'>
Nadal je na kraju - nakon gotovo tri i pol sata - slavio 3:1 u setovima (6:2, 3:6, 6:4, 6:1). Ali ovaj naizgled prilično glatki rezultat vara. Španjolski matador se morao svim snagama boriti za svaku loptu. To pokazuje i završna scena finala: kada su se španjolska kraljica Sofia i više od 23.000 ljubitelja tenisa euforično podigli sa svojih mjesta slaveći pobjednika, Rafael Nadal je legao na pod, sakrio lice rukama i počeo plakati. "Ovo je bila vjerojatno najemocionalnija godina za mene", objasnio je nešto kasnije. I poraženi Đoković je priznao: "Nadal je igrao fantastičnu sezonu, jednu od najboljih u povijesti tenisa." Broj jedan na svjetskoj rang listi najboljih tenisača je bio fer gubitnik - na mreži je nakon meča čestitao Nadalu dugo ga držeći u zagrljaju. Međusobna bilanca jasno je na strani španjolskog tenisača: od 37 mečeva u 22 je slavio Nadal.
Đokoviću Nadal "ne leži"
Tko je gledao nastupe Rafaela Nadala na US Openu ove godine teško može vjerovati da ovaj 27-godišnji igrač prošle godine gotovo sedam mjeseci nije smio igrati tenis i da uopće nije sudjelovao na prošlogodišnjem grand slamu u New Yorku.
Divio se i Sir Sean Connery
U muškom finalu US Opena okupila se prošle noći krema visokog društva, a publika je bila prepuna poznatih lica: Jessica Alba, Sean Connery, Leonardo di Caprio, Kevin Spacey, Justin Timberlake, David Beckham... Svi su oni imali prilike vidjeti najbolji tenis koji se trenutno igra na svijetu i meč koji je bio puno uzbudljiviji i napetiji nego što bi se moglo zaključiti iz rezultata. "Morao sam dati sve od sebe. Žestoko se boriti za svaki bod, Novak je u dijelovima meča igrao senzacionalno", rekao je Nadal. On se ovom titulom, 13. u kolekciji osvojenih Grand Slam turnira, približio Rogeru Federeru (17) i Peteu Samprasu (14). Od povratka na teniske terene u veljači ove godine Nadal je igrao 13 turnira - 12 puta je došao do finala, 10 puta odlazio kući s pobjedničkim pokalom. Od 60 mečeva ove godine samo je tri izgubio.
Nadal - spoj velike borbenosti, vrsne tehnike i savršene tjelesne spremnosti
Comeback kao iz bajke
Ali značenje trenutka trijumfa u ponedjeljak navečer u Flushing Meadows Corona Parku ne može se izraziti u statistikama i superlativima. Ono što za to treba znati je da je Nadal dugo sumnjao u svoj uspješan povratak nakon ozljede. Na pitanja o povrijeđenom koljenu je reagirao iritirano, na nozi mu je uvijek bio tape koji je trebao "držati" osjetljivi zglob. Ali ono što je uslijedilo danas se bez pretjerivanja može nazvati comebackom kao iz bajke.
Roland Garros je njegov favorit - u svojoj vitrini ima već 8 pobjedničkih titula s French Opena
Nadal je u Parizu slavio svoju osmu titulu na French Openu. Sumnje u fizičku i psihičku spremnost su se Španjolcu, međutim, ponovno vratile nakon što je nekoliko tjedana kasnije na Wimbledonu ispao već u prvom kolu izgubivši meč protiv 135. igrača svijeta. Nakon toga se špekuliralo da bi tenisač s Mallorce možda mogao i ove godine propustiti sezonu turnira na tvrdoj podlozi - posebno napornu za povrijeđeno koljeno - uključujući čak i US Open. No, rezultat tih dvojbi danas znamo: Nadal je slavio u Montrealu i Cincinnatiju, a sada po drugi put i u New Yorku.
Đokoviću za petama
"Pustite me malo da uživam", zamolio je novinare na tiskovnoj konferenciji nakon sinoćnje pobjede.
Još uvijek Novak Đoković drži prvo mjesto na svjetskoj rang-listi, ali sudeći po Nadalovoj igri samo je pitanje vremena kad će oni zamijeniti pozicije i kad će Nadal ponovno, prvi put nakon više od dvije godine, zasjesti na svjetski teniski tron.
23-godišnjoj njemačkoj tenisačici Sabine Lisicki pošla je za rukom senzacija na "svetoj engleskoj travi": s Wimbledona je u osmini finala izbacila prvu igračicu svijeta, Serenu Williams. (02.07.2013)
Prvi tenisač svijeta Novak Đoković je glavni favorit i na "svetoj londonskoj travi", a Nijemci se nadaju da bi na Wimbledonu Tommyju Haasu mogla uspjeti senzacija kao svojedobno Goranu Ivaniševiću. (23.06.2013)
Njemački tenisač Tommy Haas je s 35 godina prvi put ušao u četvrtfinale Roland Garrosa i najstariji je četvrfinalist na French Openu od 1971. godine. Sada mu se svi klanjaju, a već je skoro bio u teniskoj mirovini. (04.06.2013)
Tjelesni se ne mora uvijek sastojati od gimnastike, rukometa, nogometa i atletike. Njemački stručnjaci ukazuju da bi bilo dobro učenicima približiti i druge, zahtjevnije vrste sporta. (04.05.2013)
Na prvom Grand Slam turniru sezone u Australiji, teniska elita će morati ubrzati mečeve. Pravila predviđaju kratke pauze između odigravanja dviju lopti. Pravila će posebice pogoditi "kradljivca vremena" Novaka Đokovića. (13.01.2013)
</doc>
<doc docid='dw_16038839' lang='hrv' type='mono' source='https://www.dw.com/hr/hr/veza-talijanske-mafije-i-somalskih-pirata/a-16038839' term='Corona'>
Pitanjem povezanosti talijanske mafije i somalskih pirata bavi se i jedan poznati kriminolog koji vodi istrage i za Ujedinjene narode (UN) i za institucije Europske unije (EU). Problematiku je opisao i u knjizi koja je objavljena u svibnju ove godine.
U najnovijem izvješću koristila su se saznanja Michela Koutouzisa koji ističe kako organizirane kriminalne skupine Camorra, 'Ndranghetta i La Sacra Corona Unita na crnom tržištu opskrbljuju somalske lokalne vođe oružjem preko zemalja zapadnog Balkana, a da za uzvrat dobivaju dopuštenje za izvoz otrovnog otpada.
Jedinice Europske unije u misiji Atalanta pred obalama Somalije
«Na tone otpada istovari se svake godine na obalama Somalije i Eritreje pred nosom brojnih lokalnih moćnika koji nadziru pomorsku trgovinu u Crvenom moru i u Adenskom zaljevu», objašnjava Koutouzis dodajući kako se dio prihoda, koji iznosi na stotine milijuna eura godišnje, "opere" u turističkoj industriji u Keniji i Tanzaniji.
Dugogodišnja praksa
Ova praksa se provodi već godinama, dodaje kriminolog. U izvješćima UN-a iz 2005. godine na primjer navodi se da je tsunami iz 2004. godine koji se dogodio u Indijskom oceanu uništio deponiju za otpad koja je sadržavala veliku koncentraciju olova, kadmijuma i žive kao i jednu bolnicu sa svim svojim kemijskim otpadom. Sve to je uništeno i našlo se u vodama Indijskog oceana u blizini gradova Hobbio i Benadir pri čemu je poginulo 300 ljudi.
Globalizacija kriminala
Poseban izvjestitelj Europske unije za Somalski poluotok i Afrički rog, Alexander Rondon (bivši grčki diplomat) naveo je da je upravo objavljena knjiga «Kriminal, trgovina i mreže», autora Michela Koutouzisa privukla pozornost javnosti. «Informacije koje se navode u knjizi proslijedili smo osobama koje su bolje opremljene od mene i sada sve to provjeravamo», kazao je Rondos u utorak (19.6.) u Bruxellesu. «Potrebno je istražiti i otkriti tko financira somalske privatnike. Oni su dio mnogo većeg problema s kojim smo suočeni u Indijskom oceanu, a to je globalizacija organiziranog kriminala. Istraga je u tijeku», poručio je Rondos.
Smanjen broj otetih brodova
Vođa Atalante, antipiratske misije EU-a, britanski admiral Duncan L. Potts izjavio je kako pokrenut novi regionalni centar za borbu protiv pirata i zaštitu čiji su ciljevi financijske aktivnosti pirata na Sejšelima. Admiral Potts je naglasio kako za sada nema saznanja o povezanosti između pirata i talijanske mafije. Koutouzis pak u razgovoru za medije proteklog je tjedna je izjavio kako to europska strana i odgovorni u misiji Atalanta vrlo dobro znaju, ali ne žele ništa poduzeti protiv toga. Potts uzvrača kako je misija uspjela zaustaviti piratske napade na brodove na istočnim obalama Afrike. Pirati su naime u prvoj polovici 2011. godine oteli 28 brodova, dok im je u drugoj polovici prošle godine uspjelo otimanje samo tri broda, te njih pet u tekućoj godini.
Pripadnici misije Atalanta pri uhićenju pirata
Sedam brodova i oko 200 putnika i članova posada nalazi se u rukama pirata. Neki se nalaze u rukama otmičara i više od 18 mjeseci u vrlo teškim uvjetima i u lošem zdravstvenom stanju.
Korištenje privatnih sigurnosnih trvrtki
Admiral Potts je promjene objasnio velikim povećanjem stope angažiranja privatnih sigurnosnih poduzeća koje koriste brodovi, pa tako više od polovica od oko 50.000 brodova koji svake godine prođu pored istočnih obala Afrike posjeduje vlastite straže i naoružanu pratnju. Njihove aktivnosti regulirane su prema zakonima zemlje u kojoj su brodovi registrirani, a brodovi najčešće su registrirani u Panami ili Liberiji.
«S brodova se upućuju pucnjevi upozorenja a nakon toga četiri ili pet ciljanih pucnjeva kako bi pokazali da su brodovi naoružani », opisuje Potts. On nije raspolagao podacima koliko je pirata ubijeno u sukobima s privatnim sigurnosnim kompanijama. Na koncu je naglasio kako misija Atalanta više igra ulogu policije nego vođenja rata te da prema informacijama s kojima raspolaže, snage koje su pod njegovim zapovjedništvom nisu ubile niti jednog jedinog pirata u već tri i pol godine, koliko traje cijela operacija.
Njemačka vlada je prihvatila inicijativu o proširenju europske misije protiv pirata na priobalno područje Somalije. Oporba u Bundestagu će glasovati protiv. Strahuje da to znači sudjelovanje u oružanom sukobu na kopnu. (18.04.2012)
Usprkos prisutnosi zapadnih vojnih brodova i sve jačem otporu brodara, somalijski gusari postaju sve opasniji. Štoviše, svoju djelatnost su prebacili i na kopno, što je susjednu Keniju potaknulo na vojnu intervenciju. (19.10.2011)
Europska unija počinje angažman u borbi protiv gusarstva pred obalom Somalije. Šest vojnih brodova i tri zrakoplova zamijenit će NATO-ove snage na Rogu Afrike. (08.12.2008)
Gusari pred obalom Somalije su sve veća pošast. Zato danas europski ministri odlučuju o misiji "Atalanta" kako bi već od prosinca ratni brodovi iz EU-a krenuli na lov na gusare. Ali ima i problema - Unija nije država! (10.11.2008)
</doc>
<doc docid='dw_5485447' lang='hrv' type='mono' source='https://www.dw.com/hr/hr/berlusconi-preporučio-talijanima-da-šute-o-mafiji/a-5485447' term='Corona'>
Pasquale Condello, uhićeni mafijaški vođa
Talijanska je mafija tek na šestom mjestu u svijetu, nakon kineske, japanske, latinsko-američke i drugih, kaže Berlusconi. Ali, zbog pisanja i izvještavanja o njoj u samoj Italiji talijanska je mafija najpoznatija, kaže talijanski premijer. Kao primjere navodi seriju talijanske državne televizije RAI 'Piovra', knjigu Roberta Saviana 'Gomorrha' i 'ostalu literaturu'. Po njegovom mišljenju, te knjige i serije daju talijanskoj mafiji puno veće značenje nego što ono stvarno jest.
Uz to, talijanski premijer tvrdi da se njegova vlada najodlučnije bori protiv mafije: "Nikad u povijesti Italije nije uhićeno tako puno mafijaških bosova i zaplijenjeno tako puno mafijaške imovine kao u posljednje dvije godine", kaže Berlusconi.
Roberto Saviano zbog pisanja o mafiji živi pod policijskom zaštitom
Autor kritiziranog romana Gomorrha Roberto Saviano, koji od 2006. živi pod policijskom zaštitom na tajnim mjestima, drži Berlusconijev 'savjet' apsurdnim. On podsjeća da četiri talijanske mafijaške organizacije - napuljska Camorra, kalabrijska Ndrangheta, sicilijanska Cosa Nostra i apulijska Sacra Corona Unita - okreću godišnje 100 milijardi eura. "I da se to ne smije spomenuti?", pita Saviano u talijanskoj La Repubblici.
Autor: aj/ Süddeutsche Zeitung
Odg. urednica: Marijana Ljubičić
U talijanskim pokrajinama Napulju i Caserti samo privilegirana manjina ima mogućnost živjeti normalno. Tamo vlada mafija – Camorra. O njezinom djelovanju pisao je književnik Roberto Saviano. Sad mora napustiti Italiju. (16.10.2008)
Njemačka je omiljena za poslovanje talijanske mafije, tvrdi u svojoj knjizi "Mafialand Deutschland" Jürgen Roth. On se posebno pozabavio i istočnom Njemačkom koja je za mafiju postala zanimljiva zbog privatizacije. (13.02.2009)
Sve do šesterostrukog ubojstva u Duisburgu prošlog ljeta, ni njemačka policija nije bila svjesna opasnosti organiziranog kriminala među Talijanima u Njemačkoj. Najnoviji izvještaj iz Rima govori - to je težak previd. (21.02.2008)
(16.08.2007)
</doc>
<doc docid='dw_3012536' lang='hrv' type='mono' source='https://www.dw.com/hr/hr/umjetnost-u-vrijeme-globalne-promjene-klime/a-3012536' term='Corona'>
Reakcije umjetnika na promjenu klime mogle su se vidjeti već i na prošloj Dokumenti u Kasselu u radovima kojima su se umjetnici bavili ekološkim pitanjima ili izravno intervenirali u okoliš. Neki pak demonstrativno napuštaju cijeli "umjetnički bussiness" ili se koncentriraju na umjetnost putem interneta. U Kući kultura svijeta / Haus der Kulturen der Welt/ u suradnji s britanskim Royal College of Arts u Budimpešti održan je skup pod nazivom "Europe Now Europe Next".
Mora li se umjetnost mijenjati iz korijena ?
U vremenima turbulentnih promjena postavlja se pitanje: može li se umjetnost i dalje baviti temama kojima se do sada bavila? Ili se mora iz korijena mijenjati, kao što to vjeruje Ruben Fowkes, jedan od vodećih britanskih teoretičata umjetnosti i kustos umjetničkih projekata koji se bave temom umjetnosti i zaštite okoliša. "Umjetnost se mora preorijentirati. S obzirom na prijetnju promjene klime u cijelom svijetu mora se jednako tako mijenjati kao i automobilska industrija," smatra Fowkes.
Umjetnička akcija za zaštitu klime u Londonu - brod od papira na Temzi.
Finska umjetnica Tea Makipaa je dobar primjer za novu umjetničku praksu. Ona prikazuje civilizaciju koja propada - na primjer u instalaciji "Atlantis" u kojoj crveno bojena kuća tone u jednom skandinavskom jezeru, a iz vode dramatično viri samo još gornja polovica kuće. No život se u kući odvija kao da se ništa ne događa - stanari kuće ni ne pomišljaju da napuste kuću koja tone i u kojoj još uvijek funkcioniraju električni uređaji i svjetiljke. U kući vlada atmosfera Titanica, čak i na tom idiličnom finskom jezeru koje se nalazi u nekoj zabiti... Tea Makipaa objavila je "Deset zapovjedi za 21. stoljeće" - u biblijskom stilu: "Jedna od zapovjedi na primjer glasi: izbjegavaju letove avionom jer je putovanje zrakoplovom nešto najštetnije što možeš nanijeti okolišu. Druga zapovjed odnosi se na recikliranje materijala. Moje zapovjedi podupiru etiku, kao deset zapovjedi Bibliju. No moje zapovjedi ne reguliraju odnose među ljudima i njihov odnos prema Bogu, već njihov odnos prema prirodi, koja na neki način zamjenjuje Boga."
Planet Zemlja - prijeti li joj skori kraj?
Etički i religijski aspekti u umjetnosti
Znači radi se - ni manje ni više nego o etici i religiji. Odjednom se prirodi pridaje veliko značenje- čak joj se pridaju i religijski atributi, što bi se moglo shvatiti kao poruku da priroda zauzima mjesto Boga. No možda se tu radi samo o kršćansko-puritansko-zapadnjačkom shvaćanju okoliša, tipičnim za Europu. A kako na tu temu gleda Islam?
Svijest o potrebi očuvanja okoliša prodire čak i u zemlje poput Saudijske Arabije. Umjetnik Abdulnasser Gharem umata sebe i stabla u Riadu u plastičnu foliju - čime asocira na umjetničke postupke Beuysa i Christa. Kao loš primjer zadiranja u ekološke sustave navodi primjer presađivanja jednog australskog stabla u Saudijsku Arabiju. "Stablo Corona Corpus Ectrox je najprije pogušilo sve biljke u svojoj blizini, a onda su snažni korijeni tog stabla počeli uništavati ulice i kidati električne vodove. Lekcija koju smo naučili glasi: ne igrajte se s ekološkim sustavima, ako se želite obogatiti ili uljepšati svoju sredinu," kaže ovaj saudijski umjetnik.
Umjetnici kao čuvari prirode
Nekim umjetnicima ne preostaje ništa drugo nego da sami posegnu za mjerama očuvanja prirode. Time se još 60- tih godina prošlog stoljeća bavio američki umjetnički par Harrison koji su još 1969. godine odlučili kako više neće raditi umjetnička djela koja nisu u skladu s ekološkim sustavom.
Umjetnički par Harrison boravio je i u Njemačkoj zahvaljujući stipendiji DAAD-a / Njemačkog odbora za akademsku razmjenu/ koji je finacirao projekt čišćenja rijeke Save, pri čemu su umjetnici djelovali kao partneri u očuvanju okoliša.
Petnaest nobelovaca i 30 svjetskih znanstvenika u Potsdamu na poziv Instituta za istraživanje klime raspravlja o tome kako se čovječanstvo može oduprijeti globalnom zatopljenju i njegovim ekološkim i ekonomskim odrazima. (09.10.2007)
Vijeće sigurnosti Ujedinjenih naroda jučer je (17.4.) prvi put u povijesti raspravljalo o klimatskim promjenama. Neke članice kritizirali su debatu i pozvali Vijeće da se pozabavi rješavanjem „stvarnih“ problema. (18.04.2007)
Čelnici sedam industrijski najrazvijenijih zemalja i Rusije na summitu skupine G8 u njemačkom Heiligendammu nastavili su danas razgovore o gospodarstvu, zaštiti svjetske klime, budućem statusu Kosova i drugim temama. (07.06.2007)
</doc>
<doc docid='dw_52886426' lang='hrv' type='mono' source='https://www.dw.com/hr/hr/imate-li-novaca-za-terapiju-protiv-koronavirusa/a-52886426' term='SARS'>
Nema liječnika koji u svojoj karijeri nije bezbroj puta objašnjavao svakome tko bi mu došao s prehladom: lijeka protiv virusa nema. Jedini lijek je naše nevjerojatno složeno tijelo koje će se samo boriti protiv nametnika i zato se samo može pomoći našem tijelu da pobjedi u toj bitki. Ako smo zaraženi, ta pomoć tijelu se uglavnom svodi na limunadu i čaj, krepku pileću juhicu i odmor.
Da lijeka nema je, doduše, točno, ali ne sasvim. U težim slučajevima će se u prvom redu liječiti simptomi bolesti, pa tako i u slučaju koronavirusa: naravno da ima lijekova za smirivanje kašlja, protiv bolova i povišene temperature. To su lako dostupni i razmjerno jeftini lijekovi s kojima ni siromašnije države neće imati većih problema.
Ali koronavirus je izuzetno zarazan - desetak puta zarazniji od obične gripe - i u prvom redu napada pluća. Tu onda neće pomoći tek sirup protiv kašlja nego se lako može dogoditi da se plućima bolesnika mora pomoći tako da ga se priključi na respirator. I već tu je golemi problem: pokazalo se da Italija sa svojih šezdesetak milijuna stanovnika raspolaže s upravo jadno malenim brojem bolničkih ležajeva s respiratorom.
Respirator samo za neke?
Inače nema osobito mnogo slučajeva kad je on nužan, a liječnici znaju da pacijenti "ne vole" respiratore. On nije ugodan, praktično je nemoguća komunikacija kad pacijentu dođu posjetitelji - čut ćete i priče liječnika koji su doživjeli živčani slom kad su saznali da je neki pacijent samoinicijativno skinuo svoj respirator da bi na balkonu popušio cigaretu.
U mnogim zemljama nedostaje respiratora
Nema osobito smisla nabavljati velik broj tih, razmjerno skupih uređaja samo da bi skupljali prašinu u podrumu bolnice. Njih treba i redovito održavati i zato mnoge bolnice imaju tek određen broj tih uređaja, plus neka razumna rezerva. Ali ovaj koronavirus je sad u Italiji liječnike doveo u dilemu u koju ne želi dospjeti niti jedan liječnik: kojeg pacijenta priključiti na respirator, a kojeg ne - makar je izvjesno da on onda nema skoro nikakve šanse za ozdravljenje?
Talijansko Društvo za anesteziju, analgezu, reanimacijsku i intenzivnu medicinu (SIAARTI) je nedavno objavilo smjernice za "Triage" (selekciju), moralni užas za svako ljudsko biće: na aparat će biti priključene osobe "s većom šansom za izliječenje" i "dužim očekivanim životnim vijekom". Drugim riječima: mlade osobe koje ionako lakše prebolijevaju ovu zarazu. A starije...
Golema potražnja za respiratorima
Naravno da je Rim na ovaj skandal odgovorio najavom kako odmah kupuje najmanje 6.000 novih respiratora. Ali proizvođača tih uređaja nema osobito mnogo, jedan od njih je na primjer njemački Dräger - i već tu više ništa nije jednostavno, čak i ako se ima novaca za te uređaje. Jer Njemačka je 4. ožujka zabranila izvoz medicinskih uređaja i opreme za borbu protiv koronavirusa. Tu je i dužnosnicima Europske unije pao mrak pred oči: povjerenik za industriju Thierry Breton tvitao je prošle nedjelje (na talijanskom, francuskom i njemačkom) kako "nijedna zemlja neće sama pobijediti ovaj virus" i kako takvi propisi nisu prihvatljivi.
Nedostaje i najosnovnija zaštitna oprema
Berlin se opravdavao činjenicom kako je ta mjera rezultat ogromne narudžbe respiratora, zaštitnih maskii druge opreme iz zemalja Perzijskog zaljeva. U Italiji se čak i proizvođač automobila Ferrari javio kako će i on početi proizvoditi respiratore, ali makar on sigurno zna skoro sve o kompresiji i o strujanju zraka u motorima, to nije dovoljno. Pogotovo kad se radi o takozvanim "umjetnim plućima".
Stručni izraz je ECMO uređaj (ekstrakorporalna membranska oksidacija) i proizvođače takvih uređaja doista se može izbrojiti na prste jedne ruke. Ne samo uređaji, nego je i oprema za njihov rad izuzetno složena. Jedan od proizvođača je i švedski Getinge. Potražnja je golema i direktor švedske tvrtke Markus Stimer-Schilling za postaju ARD priznaje kako je "veoma, veoma teško udovoljiti ovu potražnju iz čitavog svijeta". Kome će uređaji biti prvo isporučeni? Jednoj Švicarskoj gdje je također u javnost izbio skandal kako tamošnje bolnice imaju, obzirom na broj stanovnika, daleko manje respiratora nego jedna Njemačka? Ili nekoj državi čija blagajna ni izdaleka nije tako duboka?
Neki lijekovi pokazuju rezultate
Smije li netko zabraniti izvoz? Baš kao i kod ograničenja kretanja građana, tako su u slučaju ovakve epidemije ovlasti nacionalnih vlada još uvijek goleme, bez obzira na međunarodne sporazume i trgovačke odnose. I jedna Srbija je smjesta objavila zabranu izvoza lijekova i medicinske opreme dok nije izvjesno što će trebati njenom stanovništvu. Jer i kada je riječ o lijekovima, daleko od toga da je uopće moguće u kratkom roku toliko povećati proizvodnju da bi sustigla brzinu kojom se ovaj virus širi.
Proizvođača respiratora nema osobito mnogo, jedan od njih je na primjer njemački Dräger
Neki lijekovi ipak pokazuju rezultate. Na primjer Chloroquin, zapravo preparat kojeg su njemački kemičari stvorili davno kao lijek protiv malarije i koji je bio daleko bolji od takvih lijekova koje su imali saveznički vojnici u borbama Drugog svjetskog rata na tropskom području. Njega je i nakon rata proizvodio Bayer, ali vremenom je uzročnik malarije (protozoanski parazit iz roda Plasmodium) očito mutirao tako da taj lijek više nije toliko djelotvoran. Povrh toga, nije ni bezopasan: osim negativnih popratnih pojava, poznato je da već i sićušne količine - govorimo o jednoj jedinoj tableti - može uzrokovati smrt djeteta. Zato u svakom slučaju treba izbjeći nekakve pokušaje samoliječenja.
Upravo prošle, 2019. godine je Bayer objavio kako obustavlja proizvodnju Chloroquina jer "nije u stanju proizvoditi taj lijek u potrebnoj kvaliteti". Teško je reći što time misli ovaj njemački farmaceutski koncern, ali je isto tako jasno kako je tom lijeku već odavno istekla licenca tako da ima mnogo proizvođača generika ovog antimalarika. No i to je golemi problem koji se pokazao u ovoj pandemiji: proizvodnja lijekova je veoma često prilično opasna za okoliš i zahtjeva opsežne - i skupe zaštitne mjere. Povezano uz kalkulaciju niže proizvodne cijene to je rezultiralo upravo bolnom ovisnošću Europe o proizvođačima aktivne supstance lijekova u zemljama poput Indije - ili Kine. A u ovakvim vremenima i oni trebaju lijekove za svoje stanovništvo.
Lijekovi postoje, ali...
Usprkos tome, njemačka vlada je već naručila od Bayera goleme količine Chloroquina - makar već i on košta osamdesetak eura po kutiji sa dvadeset tableta i trenutno nije jasno gdje će ga sad on nabaviti. Njemačka nije jedina koja je poslala narudžbu, jer je to preparat koji si još donekle mogu priuštiti i siromašnije zemlje.
Lijekovi protiv malarije pokazuju određene rezultate u liječenju COVID-19
Isto tako nije više točno ni da ne postoje lijekovi protiv virusa osim pileće juhice. Makar se isto može reći kako bi njihovo korištenje u slučaju prehlade bilo kao kad bi kupili Mercedes samo da bi u njegovom prtljažniku kiselili kupus. Riječ je o lijekovima koji su u posljednje vrijeme stvoreni u borbi protiv HIV-a. Lijek poput Kaletre u kojem je aktivni sastojak Lopinavir doduše ne ubija virus, ali napada genetski kod virusa i time koči njegovo razmnožavanje. Ali sad već govorimo o lijeku koji košta preko 800 eura po pakovanju.
Mediji su također i Actemru već proglasili "lijekom protiv koronavirusa", makar je to imunosupresivni lijek koji je stvoren za nešto sasvim drugo, za reumatoidni artritis. Pogledajmo i ceduljicu sa cijenom tog lijeka koncerna Roche: 5.403,56 eura. Može li si to priuštiti sustav zdravstvene skrbi jedne Bosne i Hercegovine ili Kosova u slučaju tisuća zaraženih? Jer budimo realni: farmaceutski koncerni u prvom redu slijede logiku isplativosti razvoja i otkrića nekog lijeka. Čak ni epidemija SARS-a ipak na koncu nije dovela do protusredstva jer su znali kako će epidemija proći i prije nego što on bude stvoren.
Mnoge farmaceutske firme nadaju se ogromnoj zaradi u korona-krizi
I bogataši umiru
Sad, u pandemiji koronavirusa su već odobrene prave planine novca za njegovo suzbijanje i mnoge zemlje se nadaju kako će njihova farmaceutska industrija napraviti posao stoljeća: Rusi u trku šalju svoj Arbidol, Kinezi Triazavirin... Što je od toga doista lijek protiv ove pandemije? Dokazano - ništa. Još uvijek se eksperimentira. Ali su ti proizvođači možda ipak spremniji poslati svoje lijekove siromašnijim zemljama kako bi dokazali njihovu učinkovitost nego jedan Roche (promet 2019.: 61,47 milijardi švicarskih franaka) ili proizvođač Kaletre, američki AbbVie (promet 2018.: 32,75 milijardi dolara).
I na koncu, jedna bolna i brutalna činjenica iz doba pandemija: sad se često ističe španjolska gripa kao najgora pošast koja je zatekla čovječanstvo u novije doba jer je od nje nakon Prvog svjetskog rata umrlo više od 20 milijuna ljudi.
To je točno, ali od španjolske gripe je umrlo nešto preko 2 milijuna ljudi u čitavom svijetu. A 18 milijuna ljudi u samo jednoj jedinoj zemlji: tada beznadno siromašnoj i napučenoj kolonijalnoj Indiji.
I bogataši umiru od epidemija (od španjolske gripe je umro i djed Donalda Trumpa), ali očito: novac ipak pomaže zdravlju.
Prvo se govorilo kako je to Fake News, a onda je i WHO savjetovao da zaražene osobe ne trebaju uzimati ovaj analgetik. Sumnjivi su i neki drugi lijekovi, poput nekih za spuštanje krvnog tlaka. Ali, mnogo toga se ne zna. (19.03.2020)
Zahuktala se utrka u proizvodnji cjepiva protiv koronavirusa. I njemačke biotehnološke tvrtke bilježe prve uspjehe. No preživljavanje u toj branši je vrlo teško. (18.03.2020)
Svi liječnici su složni: nema dokaza da se virus širi predmetima, čak i da poližete novi mobitel proizveden u Kini. Ali virus jest podsjetio u kojoj mjeri je svjetska razmjena osjetljiva tvorevina. (27.02.2020)
Izbijanjem pandemije koronavirusa na ispitu su se našli ne samo zdravstvo, politička i društvena organiziranost i odgovornost već i solidarnost i međusobno povjerenje u Europi. (19.03.2020)
Talijani korona-krizu uspoređuju s ratnim stanjem. Stariji stanovnici se uglavnom nalaze u samoizolaciji pa im je potrebna pomoć. Nju organiziraju volonteri. (19.03.2020)
</doc>
<doc docid='dw_52809560' lang='hrv' type='mono' source='https://www.dw.com/hr/hr/koronavirus-što-sada-rade-tajne-službe/a-52809560' term='SARS'>
Njemački BND i SARS
Krajem 2002., prva pandemija na samom početku 21. stoljeća, izbila je s teškim akutnim respiratornim sindromom (SARS), bliskim rođakom koronavirusa. Iz južne Kine virus se proširio na globalizirani svijet – usmrtivši oko 800 ljudi.
Međutim, vlada i Komunistička partija Kine u početku su sve držali u tajnosti. Kako je sada objavio njemački dnevnik Die Welt, tjednima prije službenih izvještaja, njemačka obavještajna služba za inozemstvo BND, dostavila je informacije o SARS-u i o njegovom širenju saveznoj vladi u Berlinu i njemačkim zdravstvenim vlastima.
Prema informacijama iz sigurnosnih krugova, BND je prisluškivao telefonske razgovore i radio komunikaciju kineske vlade. Njemački agenti su tako došli ne samo do informacija o samoj bolesti, već i o početnoj strategiji kineske vlade za zataškavanje epidemije.
Američke obavještajne agencije i korona
Slično se ponašaju američke obavještajne agencije sada, kada se radi o koronavirusu: novinska agencija Reuters i Yahoo News objavili su da nacionalni direktor obavještajnih agencija SAD-a, koji je odgovoran za svih 17 američkih obavještajnih agencija i koji obavještava Bijelu kuću, prikuplja i analizira aktualne podatke o podrijetlu, razvoju, širenju i kontroli koronavirusa.
Time se ne bavi samo CIA. Sjedinjene Države su jedna od rijetkih zemalja koje imaju agenciju za špijuniranje na području medicine i zdravstva – National Center for Medical Intelligence (NCMI), koja je pod nadležnošću vojne tajne službe DIA (Defense Intelligence Agency).
Važno je znati kako se zaraza širi i skrivaju li nešto vlasti u zemlji u kojoj se ona pojavila
Da bi prikupile informacije o korona-virusu – naveli su izvori – američke službe koriste širok spektar sredstava. Prosto rečeno, to znači da se relevantne informacije ne traže samo u službenim izvještajima, medijima, na Internetu ili društvenim mrežama. Koriste se svi obavještajni instrumenti, od zračnih i satelitskih snimaka, do informanata, agenata i prisluškivanja.
Naravno, tajna je što špijune posebno zanima. S obzirom na koronavirus, trebalo bi poći od toga da će SAD sve više koristiti kanale svojih tajnih službi, posebno u Kini ili Iranu. Od agenata u kineskom vodstvu ili doušnika u iranskom Ministarstvu zdravstva mogle bi se zatražiti informacije o stvarnom broju zaraženih ili umrlih, nepoznatim kanalima širenja virusa ili strategijama za borbu protiv zaraze.
Kakva je korist od toga?
Špijunaža i tajne službe ne mogu izliječiti koronu, niti je spriječiti, ali onima koji donose odluke mogu pružiti bolje informacije i, u idealnom slučaju, omogućiti im bolje donošenje odluka. Tako se može smanjiti neizvjesnost, širenje bolesti može se bolje razumjeti, a planovi i kapaciteti za provedbu mjera u inozemstvu mogu se bolje procijeniti.
I naravno, radi se i o procjeni i priznavanju političke i ekonomske štete. To se također odnosi na rasprostranjene kampanje dezinformiranja i sve oštrije uzajamno optuživanje za izbijanje pandemije.
Dakle, u i ovoj krizi tajne službe rade upravo ono što uvijek rade: pribavljaju informacije kojima nitko drugi nema pristupa. To se posebno odnosi na zemlje kao što su Kina ili Iran, čijim se službenim informacijama uglavnom ne vjeruje. A zatvaranja granica, zabrane kretanja i karantene koje se trenutno uvode širom svijeta, zatvaraju službene ili otvorene kanale informacija i komunikacija. Tajne obavještajne službe koje dobro funkcioniraju tu mogu pomoći.
Angela Merkel je najavila drastične mjere ograničenja u Njemačkoj kojima bi se trebalo suzbiti širenje zaraze koronavirusom. Ali kako one izgledaju u svakodnevici? Evo jednog izvještaja "iz prve ruke". (17.03.2020)
U Singapuru se život odvija normalno - unatoč pandemiji. Autoritarni grad-država u istočnoj Aziji poduzeo je mjere na vrijeme: uz pozivanje na solidarnost i oštre kazne za kršenje pravila. A pomaže i glazba. (17.03.2020)
Isprva ebola, a sada korona: hoće li kubanski stručnjaci suzbiti i ovu epidemiju? Akcije „Vojske bijelih kuta“ donijele su Havani ne samo međunarodni prestiž, nego i dobar priljev deviza. (17.03.2020)
Od danas pa najmanje iduća dva tjedna hrvatski učenici sjede u virtualnim učionicama. Ispražnjeni su i fakulteti i vrtići. To je, najavljuju vladajući, tek uvod u oštar režim borbe protiv koronavirusa. (16.03.2020)
Obje entitetske vlade u BiH proglasile su izvanredne mjere zbog pogoršanog općeg stanja zbog širenja koronavirusa. Vlasti su odlučile uvesti dvotjednu karentenu za svakog tko uđe u BiH. (16.03.2020)
U Srbiji je zbog korona-virusa proglašeno izvanredno stanje. Od danas se zatvaraju škole, vrtići, sveučilišta. Javni život se svodi samo na ono što je neophodno. (16.03.2020)
Koronavirus je pogodio, premda u manjem obujmu nego zapad Europe, i njezin jugoistočni dio. U nekim dijelovima je primjetan manjak zdravstvenog osoblja. (16.03.2020)
</doc>
<doc docid='dw_52539041' lang='hrv' type='mono' source='https://www.dw.com/hr/hr/korona-virus-kako-se-pripremiti-za-pandemiju/a-52539041' term='SARS'>
Novi koronavirus Kovid-19 je globalni izazov, koji od svakog pojedinačno zahtijeva odgovorno postupanje. Svaki građanin pojedinačno, ali i firme, institucije i organizacije, mogu poduzeti mjere kako bi se bolje zaštitili od virusa i bili spremni ukoliko dođe da pandemije.
Pripreme za pandemiju koncentrirane su u tri oblasti:
- Cilj je da što manje osoba bude zaraženo
- Privatna domaćinstva bi za slučaj opasnosti trebala imati pripremljene sve stvari neophodne za život
- Veće smetnje i ograničenja po društvo trebalo bi smanjiti što je više moguće ili spriječiti
ŠTA SVATKO PONAOSOB MOŽE PODUZETI?
Koje konkretne mjere štite mene i druge od infekcije?
- Držite dovoljno rastojanje od oboljelih (jedan do dva metra)
- Perite ruke redovno i temeljito (najmanje dvadeset sekundi sapunom, sve do ručnog zgloba)
- Izbjegavajte rukovanja i zagrljaje
- Razvijte refleks samozaštite: recimo dugmad u liftu ne pritišćite vrhovima prstiju, već vanjskim dijelom šake
- Izbjegavajte mjesta na kojima je gužva i javne skupove; odredite svoje prioritete
- Manje dodirujte svoje lice ili lica prijatelja i članova porodice
- Naročito je važno da se ne dodiruju prstima sluznica usta, oči i nos
- Po potrebi navucite rukavice, perite ih ili ih mijenjajte svakodnevno
- Nemojte kihati u šaku, već u unutrašnju stranu lakta
- Upotrebljene papirne maramice brzo bacite
- Zaštitne maske zdravim osobama pružaju slabu zaštitu. Disanjem maske postaju vlažne i već nakon dvadeset minuta zaštitna barijera gubi učinkovitost. Zato bi samo medicinsko osoblje trebalo koristiti maske.
Zaštitne maske imaju smisla samo za medicinsko osoblje
Je li to dovoljno da se prekine lanac infekcije?
Koronavirus se prenosi kapljično. Virus se razmnožava u grlu. Odatle se patogen može lakše izbaciti nego iz pluća – kihanjem, kašljanjem ili ispuhivanjem nosa. Time Kovid-19 može dospijeti na površinu, odakle opet može preko ruku doći do sluznice i zaraziti druge.
KAKO SE MOGU PRIPREMITI ZA PANDEMIJU?
U slučaju velikog širenja zaraze vrlo vjerojatno će doći do velikih ograničenja i problema s opskrbom. Pripremite sve što je potrebno, ukoliko budete prisiljeni nekoliko tjedana ostati kod kuće.
Iako nadležni uvjeravaju javnost da nema panike od koronavirusa, hrvatski su građani pohrlili u ljekarne kupiti zaštitne maske. No njih nema već više mjeseci. Pomama, ioanko, nema smisla, jer one ne zaustavljaju viruse. (24.02.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
Italija je europska zemlja sa najviše oboljelih od koronavirusa. Tamošnja vlada je posegla za drastičnim mjerama: desetak gradića je potpuno zatvoreno. Iz Kine pak javljaju o novim žrtvama. (23.02.2020)
Opasnost od zaraze koronavirusom u Europi je relativno niska. EU želi pomoći Kini u borbi protiv virusa, jer vrhunac epidemije tek predstoji. (11.02.2020)
- Ukoliko uzimate lijekove za koje je potreban recept, pobrinite se da ih imate dovoljno za čitav mjesec
- Nabavite dovoljno živežni namirnica koje se ne kvare brzo
- Na vreme razmislite kako možete zaštititi svoje prijatelje i ukućane. Na Vašu pomoć su naročito upućene starije i bolesne osobe s oslabljenim imunološkim sistemom
- Na vrijeme razmotrite mogućnosti za brigu o bolesnoj djeci
- Napravite plan za brigu o bolesnim članovima obitelji, a da pritom sebe ne zarazite
Kako mogu pomoći zajednici?
Što se više ljudi potrudi oko priprema, to će jači biti osjećaj zajedništva. Pomozite da se organizira zajednička pomoć!
Nakon uspješno preležane bolesti postaje se imunim na patogen. U tom slučaju osoba može napustiti stan i prijaviti se kao volonter, recimo da se drugim ljudima pomogne u obavljanju kupovine.
ŠTO MOGU UČINITI POSLODAVCI?
- Mogu razmotriti mogućnosti rada od kuće ili na daljinu; posebno bi, ako je moguće, bolesni ili ugroženi suradnici trebali imati mogućnost rada od kuće
- Suradnici s akutnim simptomima bolesti dišnih puteva (primjerice kašalj ili teško disanje) ili oni koji se razbole tijekom dana, odmah bi se trebali odvojiti od ostalih zaposlenih i trebalo bi ih poslati kući
- Firme bi se trebale pobrinuti za svjež zrak na radnim mjestima – u to spada i zamjena filtera na ventilacijskim sustavima
- Trebalo bi staviti na raspolaganje dovoljno sredstava za higijenu ruku – sapun, papirnate maramice, ali i maramice odnosno sprej za čišćenje kompjutorskih tastatura
- Trebalo bi se pobrinuti za redovno čišćenje površina u firmi i u njenom okružju
- Zaposleni koji se dobro osjećaju, ali kod kuće imaju člana porodice zaraženog koronavirusom, o tome bi trebali obavijestiti svog nadređenog
- Rukovodioci bi trebali utvrditi koja mjesta su posebno važna u radnom procesu i za njih pravovremeno osigurati zamjenu. U tom slučaju izostanak jedne osobe ne bi ugrozio funkcioniranje čitavog kolektiva
Treba omogućiti rad od kuće
Što je sa službenim i drugim putovanjima?
- Poslodavac i zaposleni bi se trebali informirati o najnovijim smjernicama i preporukama za svaku destinaciju
- Firme bi trebale svojim zaposlenima savjetovati da prije puta obave pregled, kako bi se utvrdilo ima li simptoma akutne bolesti dišnih puteva. Ukoliko ima, onda je važno ostati kod kuće
- Ako se netko razboli na putu, o tome odmah treba obavijestiti svog šefa
Iako nadležni uvjeravaju javnost da nema panike od koronavirusa, hrvatski su građani pohrlili u ljekarne kupiti zaštitne maske. No njih nema već više mjeseci. Pomama, ioanko, nema smisla, jer one ne zaustavljaju viruse. (24.02.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
Italija je europska zemlja sa najviše oboljelih od koronavirusa. Tamošnja vlada je posegla za drastičnim mjerama: desetak gradića je potpuno zatvoreno. Iz Kine pak javljaju o novim žrtvama. (23.02.2020)
Opasnost od zaraze koronavirusom u Europi je relativno niska. EU želi pomoći Kini u borbi protiv virusa, jer vrhunac epidemije tek predstoji. (11.02.2020)
Iako nadležni uvjeravaju javnost da nema panike od koronavirusa, hrvatski su građani pohrlili u ljekarne kupiti zaštitne maske. No njih nema već više mjeseci. Pomama, ioanko, nema smisla, jer one ne zaustavljaju viruse. (24.02.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
Italija je europska zemlja sa najviše oboljelih od koronavirusa. Tamošnja vlada je posegla za drastičnim mjerama: desetak gradića je potpuno zatvoreno. Iz Kine pak javljaju o novim žrtvama. (23.02.2020)
Opasnost od zaraze koronavirusom u Europi je relativno niska. EU želi pomoći Kini u borbi protiv virusa, jer vrhunac epidemije tek predstoji. (11.02.2020)
</doc>
<doc docid='dw_52321461' lang='hrv' type='mono' source='https://www.dw.com/hr/hr/virus-je-zarazio-politički-sustav-kine/a-52321461' term='SARS'>
Posljedice novog koronavirusa proteklog vikenda su statistički nadmašile posljedice zaraze SARS-om od prije sedamnaest godina. Samo u subotu je prijavljena smrt 89 ljudi, čime je broj žrtava prešao 800. Dok se u Kini broji blizu 40.000 zaraženih, u drugim zemljama je zabilježeno više stotina slučajeva. Prijavljeni su smrtni ishodi na Filipinima i u Hongkongu.
„Pokazuje se da koronavirus nije zarazio samo ljude, već i politički sustav Kine“, kritizira Lifan Zhang, povjesničar i politički komentator iz Pekinga.
„Iako je partijsko vodstvo poslije krize sa SARS-om 2003. obećalo modernizaciju uprave i uspostavljanje efikasnih mehanizama za krize, sada vidimo da ništa značajno nije urađeno. Zato je vodstvo ponovo zakazalo s mnogo većim posljedicama“, kaže on za DW.
Duga šutnja
Dok s jedne strane respekt izazivaju opsežne mjere poput stavljanja cijeloga milijunskoga grada Wuhana u karantenu ili izgradnje bolnice za nekoliko dana, s druge strane pljušte kritike.
Pogotovo jer je prvi slučaj s tržnice na kojoj se prodaje divljač bio poznat početkom prosinca, ali su prve mjere poduzete tek krajem tog mjeseca. Puna 22 dana se o virusu šutjelo te se on iz metropole Wuhana prenio po čitavoj Kini i izvan nje.
Kritike su podgrijane kada je prošlog tjedna potvrđeno da je od posljedica virusa umro i liječnik Li Wenliang (33) koji je preko chata prvi upozorio na „novi SARS". Ovaj liječnik iz Wuhana je tada pozvan u policiju na razgovor zbog „širenja panike". Sada je gotovo nacionalni junak.
Lifan Zhang
„Prekasno pokrenute mjere protiv misteriozne bolesti pluća i brzo širenje virusa su bez sumnje posljedica cenzure“, kaže povjesničar Zhang. „Moćnicima je pravo na slobodu govora nevažno kad se radi o stabilnosti vodstva Komunističke partije. Za to su spremni sve žrtvovati.“
Totalni nadzor?
Zhang tvrdi da je Kina stavila Svjetsku zdravstvenu organizaciju (WHO) pod pritisak da dugo, sve do kraja siječnja, ne proglasi stanje opasnosti. Čak ni tada WTO nije upozorio da ne treba putovati u Kinu.
Prema pisanju New York Timesa Kina već mjesec dana ignorira ponudu WHO-a i američke zdravstvene službe CDC koji predlažu da pošalju liječnike i stručnjake u Kinu.
„Komunistička partija se drži devize: javljaj samo dobre vijesti, a prešuti loše", kaže Zhang. No u vrijeme interneta to je sve teže. „Narod nije glup. I mnogi partijski funkcionari znaju da govore neistine."
No naš sugovornik ne očekuje veće prosvjede, pogotovo zato što zbog straha od virusa masovna okupljanja nisu ni moguća. „Uz to moćnici su u gotovo ratnom stanju. U Wuhanu i oko njega važi skoro pa ratno pravo, tamo su vojnici i specijalne jedinice. Komunistička partija koristi moderne tehnologije za nadzor kako bi još jače kontrolirala ljude pod izgovorom borbe protiv virusa.“
wy/nr (dw, dpa, nyt)
Društvene mreže poput Facebooka pokušavaju kontrolirati milijune komentara u kojima se šire laži o korona virusu i navodno čudotvornim metodama borbe protiv njega. Donosimo nekoliko tvrdnji u koje ne smijete vjerovati. (08.02.2020)
Jesu li Azijati u Njemačkoj diskriminirani nakon izbijanja epidemije izazvane koronavirusom? Ako se prate samo društvene mreže, odgovor je - da! Ali je li to stvarno realna slika? Provjerili smo u Bonnu. (06.02.2020)
Pad osobne potrošnje, obustava rada tvornica i prekinuti lanci dostave samo su neke od gospodarskih posljedica epidemije koronavirusa. A to nije problem samo za kinesko, nego i za svjetsko gospodarstvo. (05.02.2020)
U gradovima u Kini ulice su prazne, restorani i trgovine većinom zatvoreni. Tko ne mora, ne izlazi iz kuće. Sve podsjeća na epidemiju SARS-a prije 17 godina. I ovoga puta je javnost očito kasno informirana o opasnosti. (02.02.2020)
</doc>
<doc docid='dw_52292424' lang='hrv' type='mono' source='https://www.dw.com/hr/hr/smrt-navodnog-lažljivca-koji-je-postao-nacionalni-junak/a-52292424' term='SARS'>
"Da". "Razumio sam". To su vjerojatno posljednji pismeni tragovi Lia Wenlianga. Li je 3. siječnja 2020. pozvan na saslušanje u policiju jer mu se, prema dosjeu WuGong2020103, predbacivalo da je širio neistine na društvenim mrežama. "Vi ste 30. prosinca 2019. u WeCgat grupi 'Medicinski fakultet Sveučilišta Wuhan generacija 2004.' neistinito širili informacije o navodnih sedam utvrđenih slučajeva SARS-a", stoji u protokolu saslušanja.
Li Wenliang je rođen 1986. u sjeveroistočnoj pokrajini Liaoning. Nakon sedmogodišnjeg studija medicine u Wuhanu i kasnije specijalizacije u Xiamenu je 2014. počeo raditi u Glavnoj bolnici u Wuhanu. Crvena značka na njegovoj liječničkoj kuti ukazuje na njegovo članstvo u Komunističkoj partiji.
Liječnik Li Wenliang koji je prvi upozorio na zarazu koronavirusom u Wuhanu
"Sedam slučajeva SARS-a u Wuhanu"
30. prosinca 2019. je Li objavio ovaj post u chat-grupi od 150 apsolvenata medicine. "Sedam slučajeva SARS-a na tržnici morskih plodova i voća Huanan. Svi pacijenti su izolirani na intenzivnom odjelu."
Netko iz grupe je ovaj post proširio dalje na internetu kao screenshot zajedno s imenom i funkcijom Lija. Time je ovaj, prema policijskim navodima, počinio kažnjivo djelo "kršenja javnog reda i mira". Policajci su ga pitali hoće li to prestati raditi. On je odgovorio: "Da." Policijski službenici su ga upozorili da mu u protivnom prijeti kazneno gonjenje. Na to je Li odgovorio: "Razumio sam!"
On i sedam medicinskih stručnjaka su početkom siječnja u državnim glasilima predstavljeni kao "lažljivci". Tvrdilo se da su proširili lažne informacije o slučajevima plućnih oboljenja s ciljem širenja panike među stanovništvom. Ova vijest je objavljena i u središnjim vijestima državne televizije CCTV.
Protokol saslušanja liječnika Lija Wenlianga
Tjedan dana kasnije je Li s tada još misterioznim plućnim oboljenjem dovezen u bolnicu. Virus je ustanovljen i kod njegovih roditelja kao i kod njegovih kolega liječnika. U svom posljednjem intervjuu koji je dao kineskom financijskom magazinu Caixin 30. siječnja, kada je već bio bolestan, Li je demantirao svoj iskaz na policiji: "Nisam širio neistine", rekao je, "htio sam upozoriti svoje kolege liječnike, a ne širiti paniku."  U jednom svom postu je okačio laboratorijski nalaz prema kojem se u slučajevima s tržnice Huanan radi o SARS-u. "U jednom zdravom društvu ne smije postojati samo jedan glas", rekao je Li u intervjuu Caixinu.
Posthumne pohvale
Li je umro s 34 godine u noći s četvrtka na petak. Svjetska zdravstvena organizacija (WHO) je objavila tweet: "Mi smo beskrajno žalosni zbog smrti doktora Lija Wenlianga. Njegov doprinos u borbi protiv virusa vrijedan je svake pohvale."
Nakon što su kineske vlasti Lija isprva predstavljale kao "lažljivca" koji širi paniku, sada, nakon njegove smrti, njegov lik i djelo se predstavljaju u potpuno drugom svjetlu. Nacionalistički kineski dnevni list Global Times hvali njegovu "profesionalnost i pažljivost koju je pokazao suočavajući se s prijetećom epidemijom". A Nacionalna komisija za nadzor, novo tijelo za borbu protiv korupcije koje je osnovao Xi Jinping, je naredilo "neovisnu istragu o svim pitanjima koja u vezi s dr. Lijem postavljaju građani".
Korisnici društvenih mreža ga slave kao hrabrog nacionalnog junaka koji se nije dao zastrašiti od vlasti i koji je govorio istinu. Neki su na društvenoj mreži Weibou pokrenuli kampanju pod hashtagom "Želimo slobodu mišljenja", ali takvi forumi su odmah zatvoreni.
Kineski i američki znanstvenici rade na razvoju cjepiva protiv koronavirusa. Ako sve bude išlo po planu, moći će ga testirati na ljudima za tri mjeseca. No je li moguće da će do tada epidemija proći? (30.01.2020)
Pad osobne potrošnje, obustava rada tvornica i prekinuti lanci dostave samo su neke od gospodarskih posljedica epidemije koronavirusa. A to nije problem samo za kinesko, nego i za svjetsko gospodarstvo. (05.02.2020)
Jesu li Azijati u Njemačkoj diskriminirani nakon izbijanja epidemije izazvane koronavirusom? Ako se prate samo društvene mreže, odgovor je - da! Ali je li to stvarno realna slika? Provjerili smo u Bonnu. (06.02.2020)
U gradovima u Kini ulice su prazne, restorani i trgovine većinom zatvoreni. Tko ne mora, ne izlazi iz kuće. Sve podsjeća na epidemiju SARS-a prije 17 godina. I ovoga puta je javnost očito kasno informirana o opasnosti. (02.02.2020)
</doc>
<doc docid='dw_52263011' lang='hrv' type='mono' source='https://www.dw.com/hr/hr/koronavirus-zarazio-i-gospodarstvo/a-52263011' term='SARS'>
Epidemija koronavirusa i dalje se širi u Kini. Kineski znanstvenici vjeruju da bi mogla dostići vrhunac za deset do 14 dana. Oko 45 milijuna ljudi u kineskoj pokrajini Wuhan odsječeno je od vanjskog svijeta. Kako bi suzbila širenje virusa, vlada u Pekingu je produžila praznike za kinesku Novu godinu, a i otvaranje burze je bilo odgođeno. Kada je ponovo počela s radom u ponedjeljak, vrijednost dionica je pala, no u utorak se ponovo stabilizirala. Peking je odmah po otvaranju burze na financijsko tržište pustio 1,2 bilijuna juana (oko 156 milijardi eura) kako bi održao stabilnost bankarskog sustava i domaćeg tržišta novca. Osim toga, smanjene su uvozne carine na robu, medicinski materijal i lijekove važne u borbi protiv koronavirusa.
Do zatišja nije došlo samo na burzi. Kineska osobna potrošnja također je pala zbog posljedica epidemije. Velika slavlja povodom Nove godine su otkazana, turističke atrakcije i kina zatvorena. Ne radi ni 2.000 kafića Starbucksa, zatvoreno je na stotine McDonald'sa, kao i 130 prodavaonica modnog lanca Uniqlo i svih 30 Ikeinih trgovina.
Posebno je pogođena industrija turizma. Nekoliko zemalja izdalo je upozorenja u kojima savjetuje građane da ne putuju u Kinu, aviokompanije su obustavile letove za Kinu. Na primjer, Lufthansa i njezine podružnice Swiss i Austrian Airlines otkazale su sve letove za Peking do 29. veljače. Kineske vlasti pozvale su stanovništvo da odgodi putovanja u inozemstvo, a zabranile su i grupna putovanja po zemlji.
Osim toga, većina tvornica i ureda ovog će tjedna ostati zatvorena. Volkswagen, BMW, Volvo, Toyota ili Tesla - razni proizvođači automobila produžili su odmor u svojim proizvodnim pogonima u Kini, uzrokovan produžetkom Nove godine. Najveća kineska rafinerija smanjila je proizvodnju za oko 600.000 barela dnevno zbog manje potražnje za gorivom.
Ulice grada Wuhana su potpuno puste
Pouke iz epidemije SARS-om
Kada je bolest dišnih puteva SARS pogodila Kinu prije 17 godina, došlo je do burzovnog kraha, a najviše je stradala trgovina. Međutim, globalno gospodarstvo je sada mnogo povezanije, a kinesko gospodarstvo je još više dobilo na značenju. U vrijeme SARS-a je kineski udio u svjetskoj ekonomiji iznosio tek oko pet posto, danas je on veći od 16 posto. Kina je i važno izvozno tržište za njemačke firme i proizvode i ujedno važna proizvodna destinacija za njemačke industrijske tvrtke te prva karika mnogih globalnih lanaca opskrbe.
Ekonomski stručnjak instituta Ifo Timo Wollmershäuser vjeruje da će "gospodarske posljedice biti veće nego u vrijeme epidemije SARS-a". Tada je šestomjesečna kriza koštala Kinu oko jedan posto rasta BDP-a. To se praktično nije odrazilo na njemačke brojke. "Od tada je ekonomski značaj zemlje porastao, broj zaraženih veći, a kineska vlada reagira puno žešće", primjećuje Wollmershäuser.
Prerano za analizu
Mnogi stručnjaci vjeruju da je prerano govoriti o razmjeru gospodarskih posljedica. Jens Hildebrandt , direktor Njemačke gospodarske komore u Pekingu, za DW kaže: "Kina je imala sreću u nesreći jer se u cijeloj zemlji nije radilo zbog praznika, s izuzetkom turističke branše. Sve tvornice zatvorene su tri do četiri tjedna."
Kako će izbijanje koronavirusa utjecati na zaposlenost i proizvodnju, znat će se za tjedan ili dva, kaže Hildebrandt. Veliki dio radnika dolazi upravo iz regije oko grada Wuhana, koja je gotovo u potpunosti u karanteni, dodaje Hildebrandt. Tek će se idući tjedan znati koliko će se radnika vratiti u glavne proizvodne lokacije na širim područjima Šangaja, Pekinga i juga Kine i u kojoj mjeri će koronavirus utjecati na proizvodnju, a time i na međunarodne lance opskrbe.
Obustava proizvodnje je veliki problem i za njemačke proizvođače automobila
Pogođeni, ali ne i prekinuti lanci snabdijevanja
"Za sada nema znakova potpunog prekida lanca snabdijevanja, čak iako trenutno može doći do kašnjenja", kaže Gerhard Wolf iz njemačkog Udruženja za veleprodaju, vanjsku trgovinu i uslužne djelatnosti (BGA). Njegov moto glasi: "Ne treba paničariti!” Panike u njemačkim tvrtkama za sada nema, izvještava pak Hildebrandt i dodaje: „Trenutno je prilično mirno, izrađuju se planovi kako izaći na kraj s novonastalom situacijom."
Njemački institut za gospodarska istraživanja (DIW) smatra da je "još prerano za ozbiljne analize gospodarskih posljedica koronavirusa". Predsjednik DIW-a Marcel Fratzscher kaže: "Ako se uspješno obuzda širenje virusa u Kini i svijetu, onda bi ekonomski troškovi trebali biti ograničeni na kratkoročni pad proizvodnje u Kini."
No ako obustavljanje proizvodnje u Kini potraje duže, međunarodni lanci nabave također bi bili pogođeni, upozorava Klaus-Jürgen Gern iz Kielskog instituta za svjetsko gospodarstvo. "Kina je kao liferant značajna za ostatak svijeta." Duže mirovanje i zaustavljanje proizvodnje moglo bi prekinuti nabavne lance u kemijskoj, automobilskoj, tekstilnoj i elektronskoj industriji, upozoravaju ekonomisti kompanije Allianz. Međunarodne tvrtke više ne bi dobile potrebne dijelove i morale bi pronaći druge dobavljače ili zatvoriti proizvodnju.
Tvrtka koja već osjeti posljedice je južnokorejski proizvođač automobila Hyundai Motor. Uprava Hyundaia je u utorak (4.2.) najavila da će ovoga tjedna obustaviti svu svoju proizvodnju u Južnoj Koreji. Razlog je nedostatak automobilskih dijelova koje Hyundai dobiva iz Kine.
Izvanredno stanje na globalnoj razini. Svjetska zdravstvena organizacija se nada da će sada imati više mogućnosti za borbu protiv koronavirusa. Za to vrijeme u Njemačkoj je potvrđen i peti slučaj zaraze. (31.01.2020)
Svjetska zdravstvena organizacija sazvala je za danas (22.1.) krizni sastanak zbog koronavirusa. Kako se prenosi i koje su zaštitne mjere? I je li stvarno tako opasan? Evo odgovora na neka važna pitanja. (22.01.2020)
Zbog koronavirusa i panike slične onoj iz vremena SARS-a, ptičje ili svinjske gripe, ogroman broj Nijemaca pohrlio je u ljekarne i specijalizirane trgovine te pokupovao zaštitne maske – mada to nema mnogo smisla. (31.01.2020)
Četiri osobe u Njemačkoj zaražene su koronavirusom, svi iz iste tvrtke. Još 40 njihovih kolega je pod medicinskim nadzorom. Njihov poslodavac privremeno je zatvorio sjedište tvrtke. (29.01.2020)
</doc>
<doc docid='dw_52215650' lang='hrv' type='mono' source='https://www.dw.com/hr/hr/kineski-gradovi-duhova/a-52215650' term='SARS'>
„Ja se ne bojim. Mi puno dezinficiramo i nosimo zaštitne maske", kaže vlasnik jednog restorana u Pekingu koji nije želio reći svoje ime. Njegov lokal je jedan od malobrojnih koji su još uvijek otvoreni. Unatoč znatno smanjenoj konkurenciji, trenutačno u lokalu ruča samo jedan jedini gost – u prostoriji u kojoj ima mjesta za 30 do 40 ljudi. U restoran ulaze tri predstavnika uprave trgovačkog centra. Njihove oči iznad zaštitnih maski nas ozbiljno promatraju. Mjere vlasniku tjelesnu temperaturu na čelu. „Tako je to dva puta dnevno", priča. Njegova je temperatura normalna.
Većina restorana, trgovina, frizerskih i kozmetičarskih radnji u ovom poznatom trgovačkom centru je zatvorena. Ista je situacija u cijelom Pekingu. Gotovo nitko se ne usuđuje izaći iz kuće. Ulice su prazne. I to iako je Peking od Wuhana, grada u kojem je izbila zaraza, udaljen oko tisuću kilometara. Trenutačno je i u Pekingu registrirano 120 oboljelih, a koronavirus se u međuvremenu proširio i na druge gradove i pokrajine u Kini. S povećanjem broja novih oboljenja raste i strah od zaraze.
„Pa svatko postaje paničan kada vidi trenutačni trend infekcije. I ja se bojim zaraze", priznaje 50-godišnji menadžer jednog lanca prodavaonica alkoholnih pića. Kaže da se ionako trenutačno bori protiv neke čudne prehlade i da slabo izlazi iz kuće: „Slijedim upute Vlade, štitim se i izoliram samog sebe. No i ja moram povremeno u trgovinu kupiti par stvari."
U Kini je trenutačno teško nabaviti svježe voće i povrće
Paralele između dva virusa
Svakodnevno se izvještava o novom rekordnom rastu broja oboljelih i umrlih od koronavirusa. Do sada je umrlo više od 200 ljudi. Brojka od trenutačno oko 10.000 zaraženih već je premašila broj oboljelih od SARS-a prije 17 godina. Tada je umrlo 774 ljudi. Uočljive su paralele između širenja ta dva virusa: oba potječu od divljih životinja. Koronavirus je varijanta virusa SARS-a. Nadalje, kao i prije 17 godina i sada se poduzimaju radikalne mjere kako bi se zaustavilo širenje epidemije. U pokrajini Hubei, koja je najteže pogođena zarazom, u kolektivnoj karanteni se nalazi 45 milijuna ljudi. Ondje je čitav promet obustavljen. A i u cijeloj zemlji više ne voze međugradski autobusi, dok su željezničke i zračne veze znatno reducirane.
U ruralnim područjima postavljene su lokalne blokade cesta kako bi se spriječio dolazak posjetitelja iz drugih mjesta. Praznici povodom kineske Nove godine su jednostavno produženi. Škole, sveučilišta i dječji vrtići ostaju zatvoreni, tvornice ne rade, uredi su zaključani.
Slično je bilo i 2003. godine za vrijeme epidemije SARS-a. Te mjere su znatno doprinijele suzbijanju epidemije. Sada se svi nadaju da će i ovoga puta biti tako. „Razlika je danas u tome što je virus zarazniji, mada se čini da je smrtnost manja", kaže jedan 42-godišnji inženjer. A jedan financijski stručnjak, koji nam također ne želi otkriti svoje ime, kaže da se nada dolasku toplijeg razdoblja: „Kada se poboljša vrijeme i poduzmu sve mjere, onda će se i kriza riješiti." On priča da kod sebe uvijek ima plastičnu vrećicu koju koristi za stiskanje dugmeta u dizalu. Također često pere ruke ili se čak i kupa ako je duže boravio izvan kuće. Izbjegava javni prijevoz i radije koristi osobni automobil. On je 2003. SARS doživio drugačije: „Tada sam bio samac. Ali sada imam obitelj sa starijim i mlađim članovima. Tu je osobni psihološki stres drugačiji."
Na ulazima u pekinške željezničke, tramvajske i autobusne postaje stoje službenici koji kontroliraju tjelesnu temeperaturu putnika
Zabrana prodaje divljih životinja
U Kini se sve glasnije raspravlja o tome je li se sadašnja eskalacija mogla izbjeći. Kineski Vrhovni sud kritizirao je policiju u Wuhanu koja je krajem prosinca pozvala na informativni razgovor jednog liječnika i članove jedne medicinske grupe na društvenim mrežama. Oni su navodno putem Interneta širili „glasine" o ponovnom izbijanju SARS-a na tržnici divljim životinjama u Wuhanu. Policija je od njih zatražila potpisivanje izjave da više neće širiti te informacije. Kasnije su te „glasine" i službeno potvrđene kao istinite.
„Da je javnost tada povjerovala „glasinama" i zbog straha od SARS-a počela nositi zaštitne maske, dezinficirati i izbjegavati mjesta gdje se prodaju divlje životinje, onda bi se epidemiju danas lakše moglo staviti pod kontrolu", izjavio je jedan od sudaca Vrhovnog suda.
Sve to podsjeća na početak širenja SARS-a, kada se također pokušalo zataškati pojavu te bolesti. Ali u ovoj krizi je ipak povučena konzekvenca koja je kod SARS-a izostala. Naime, nakon obuzdavanja zaraze SARS-om u Kini je i dalje cvjetala trgovina divljim životinjama, pa čak i sa šišmišima koji su poznati kao nositelji koronavirusa. Restorani su i dalje nastavili nuditi te egzotične specijalitete. Tek prošli tjedan je zabranjena prodaja divljih životinja namijenjenih ljudskoj prehrani.
ajg/dpa
U Francuskoj zabilježena tri slučaja infekcije koronavirusom. Slučajevi zaraze registrirani i u brojnim drugim zemljama. Prijeti li nam pandemija? (25.01.2020)
</doc>
<doc docid='dw_52212576' lang='hrv' type='mono' source='https://www.dw.com/hr/hr/zbog-koronavirusa-nijemci-pokupovali-zaštitne-maske/a-52212576' term='SARS'>
U Njemačkoj su zaštitne maske za nos i usta trenutno gotovo rasprodane. Iako Zavodi za zdravstvo ističu da nema razloga za paniku zbog koronavirusa, potražnja za maskama je porasla još i prije nego što su se u Njemačkoj pojavili prvi oboljeli.
Kvaliteta zaštite se mjeri po količini zadržane prašine, dimova ili aerosola na radnom mjestu. I dok kod maske tipa FFP1, primjerice, udisanje može dovesti do iritiranja dišnih organa i može se razviti neugodan miris, tip FFP2 nudi bolju zaštitu od mirisa. Ta maska je i znatno postojanija od FFP1 jer prekoračenje dopuštene količine štetnih materija u zraku na radnom mjestu može biti i desetostruko.
Potpuno besmisleno?
A ako je prekoračenje veće od toga, onda tip FFP3 nudi tako dobru zaštitu da se preporučuje i za rad u kemijskoj industriji. Specijalne izvedbe maske FFP3 koriste se i u znanstvenim laboratorijima u kojima postoji opasnost od virusa.
Sve te maske mogu spriječiti prodor čestica veličine do 0,6 mikrometara i time predstavljaju sigurnu zaštitu od bakterija, ali ne i od virusa. Zato predsjednik Njemačkog društva za infektologiju Bernd Salzberger iz Sveučilišne klinike u Regensburgu kaže da nošenje takvih maski u ovom trenutku smatra „potpuno besmislenim". On podsjeća da te maske nisu namijenjene zaštiti od bolesti, kao i da njihovo nošenje ima više smisla za osobe koje su oboljele i mogu prenijeti viruse na druge.
Stručnjaci kažu da nošenje zaštitnih maski ne može spriječiti zarazu koronavirusom
Cijena – i do 500 eura
Maske zaštitne kategorije FFP1 mogu se kupiti po različitim cijenama koje se kreću između šest i 100 eura, FFP2 i FFP3 koštaju uglavnom od 30 eura naviše, pri čemu cijena veća od 100 eura nije rijetkost (ima maski FFP3 koje koštaju i do 500 eura, ovisno o mogućnostima podešavanja, broju ventila itd.)
Maske koje ne pripadaju navedenim zaštitim kategorijama, tzv. kirurške maske koje se (više ne) mogu kupiti u svakoj ljekarni i služe za pokrivanje nosa i usta, koštaju uglavnom oko šest eura. Apotekari upozoravaju da one služe prije svega da osoba koja ih nosi ne bi širila oko sebe bacile ako kašlje ili kiše, te da ne pružaju nikakvu zaštitu od virusa.
Trenutno nema podataka o tome da se maske prodaju po višim cijenama od normalnih zbog velike potražnje. No, u prodaji je i mnogo polovnih maski.
Maske s porukama
No povećanje zanimanja njemačkih građana za zaštitne maske već je inspiriralo neke distributere da na apotekarske maske – kada se već tako dobro prodaju iako ne pružaju zaštitu – počnu stavljati i neke poruke. Još nema pravih reklama – možda će se i one uskoro pojaviti – ali je, na primjer, najveća organizacija za zaštitu životinja PETA izdala seriju crnih maski na kojima je natpis „Hranite se veganski", uz poruku da opasni virusi nastaju i šire se „u životinjskim štalama".
Stručnjaci u Njemačkoj upozoravaju da je mnogo učinkovitije od nošenja maske vođenje računa o higijeni ruku te da se 80 posto svih infektivnih bolesti prenosi preko ruku. Izračunato je da ljudi u prosjeku jednom u četiri minute dodiruju lice rukama koje prije toga nisu oprane.
Kineski i američki znanstvenici rade na razvoju cjepiva protiv koronavirusa. Ako sve bude išlo po planu, moći će ga testirati na ljudima za tri mjeseca. No je li moguće da će do tada epidemija proći? (30.01.2020)
Koronavirus stigao je i do Njemačke. Prvi slučaj te bolesti potvrdilo je bavarsko Ministarstvo zdravstva. Kineske vlasti očito nisu u stanju spriječiti širenje virusa. (28.01.2020)
U Francuskoj zabilježena tri slučaja infekcije koronavirusom. Slučajevi zaraze registrirani i u brojnim drugim zemljama. Prijeti li nam pandemija? (25.01.2020)
Opasnost od epidemije koronavirusa Kinezi su shvatili ozbiljno. Tamošnja vlada stavila je u karantenu više milijuna ljudi. Razlog za te drastične mjere je i sjećanje na epidemiju SARS-a prije 18 godina. (24.01.2020)
</doc>
<doc docid='dw_52200668' lang='hrv' type='mono' source='https://www.dw.com/hr/hr/koronavirus-kada-će-biti-spremno-cjepivo/a-52200668' term='SARS'>
Učinjen je prvi ključni korak prema učinkovitom cjepivu protiv novog koronavirusa (nCoV). Kineski liječnici iz Centra za kontrolu i prevenciju bolesti (CDC) uspjeli su izolirati novi virus i analizirati njegov genetski kod. To je potvrdio Xu Wenbo, šef Instituta za virusna oboljenja.
Još nikada u povijesti čovječanstva nije se tako brzo otkrio prijelaz novog patogena s jedne za sada još uvijek neidentificirane životinje na čovjeka. Virus je u potpunosti dekodiran, razmnožio se u staničnoj kulturi, a ta saznanja svijetu su predstavljena u obliku znanstvene publikacije.
Razvoj cjepiva je u tijeku
Kineski znanstvenici već rade na razvoju cjepiva. Na tome se istovremeno radi i u SAD-u, Australiji i u drugim zemljama. U SAD-u na tome radi nova skupina za istraživanje cjepiva Nacionalnog instituta za zdravlje (NIH) pod vodstvom Anthonyja S. Faucija, direktora Instituta za alergijske i zarazne bolesti (NIAD).
Fauci je u jednom stručnom časopisu napisao da bi cjepiva, koja su već razvijena protiv virusa SARS-a i MERS-a, vjerojatno mogla biti dobra osnova za razvoj cjepiva protiv virusa nCoV.
Nepoznati rizici
Međutim, jedna stvar otežava razvoj cjepiva protiv koronavirusa – on je veoma promjenljive strukture. Isto tako je bilo i kod SARS-a. Liječnici su se plašili da cjepivo s aktivnim supstancama spike-proteina S1 može čak i pospješiti prodiranje određenih varijanti virusa.
Ipak, Fauci smatra da bi spike-cjepivo, isto kao i nukleokapsid-proteinsko-cjepivo, moglo biti baza za dalja istraživanja na nCoV-cjepiva. I proizvođači cjepiva, poput firme Novavax iz Marylanda – koja je već razvila cjepivo protiv virusa MERS – već su na startnim pozicijama.
Na razvoju cjepiva rade i znanstvenici sa Sveučilišta Marburg
Na razvoju cjepiva rade i australski znanstvenici, predvođeni Keithom Chappellom sa Sveučilišta Queensland. Oni pritom koriste tzv. molekularnu stezaljku. Ideja je da se virus sagleda već u njegovoj preliminarnoj fazi. Tako bi ga imunitet mogao napasti prije nego što se on stopi sa stanicama. Istina, ta metoda je pokazala djelovanje protiv drugih opasnih virusa poput ebole, SARS-a i MERS-a, ali samo u laboratorijskim uvjetima.
Najveći izazov je, isto kao i kod SARS-a, brzina razvoja cjepiva. Znanstvenici okupljeni oko Faucija nadaju se da bi već za tri mjeseca cjepivo mogli testirati na ljudima.
Ako sve bude išlo po planu, s uvođenjem cjepiva može se računati najranije na ljeto 2020. To bi svakako bio rekord u razvoju nekog cjepiva – kod SARS-a je to trajalo oko 20 mjeseci, a cjepivo je bila razvijeno tek kada je epidemija već bila pri kraju.
Lijekovi protiv virusa
No hoće li se epidemija raširiti ovisi o tome koliko će uspjeha imati potpuno drugačiji pristup: terapija nevirusnim lijekovima.
Fauci je pisao da bi mogli biti razmotreni različiti antivirusni lijekovi širokog spektra, poput onih protiv ebole i HIV-a. Kineske zdravstvene službe su za svaki slučaj već naručile velike količine lijekova protiv HIV-a, potvrdila je predstavnica američke tvrtke AbbbVie.
Postoji još jedan, potpuno drugačiji pristup borbi protiv virusa: tzv. monoklonalna antitijela – imunološki aktivne bjelančevine koje zapravo pozivaju tijelo na potpuno specifičan imunološki odgovor.
Karantena je i dalje najučinkovitija mjera
Herbert Virgin iz američke tvrtke Vir-Biotechnologies izjavio je da je njegova firma već razvila antitijela koja su se – u laboratorijskim uvjetima – pokazala kao djelotvorna protiv SARS-a i MERS-a. On smatra da bi neka od njih mogla neutralizirati koronavirus. „Možda imaju potencijal u terapiji virusa iz Wuhana", rekao je Virgin.
Karantena: i dalje najučinkovitija mjera
Hoće li se na tržištu pojaviti cjepivo ovisi i od daljeg širenja epidemije. Kinezi za sada koriste najdjelotvornije sredstvo u suzbijanju bolesti: izolaciju oboljelih i karantenu za kompletne gradove. Tim mjerama je za sada pogođeno 43 milijuna ljudi.
Pri tom se čini da je kod nCoV-infekcije manji broj smrtnih slučajeva nego što je to bilo kod SARS-a. Tada je umrlo 8.000 pacijenata kod kojih je ustanovljena zaraza, a u ovoj epidemiji smrtnost je znatno manja.
Istina, broj zaraženih osoba rapidno raste, ali relativno mali broj pacijenata umire od posljedica infekcije – mahom su to starije osobe koje su već bile bolesne.
Profesor Mark Harris iz Škole za molekularnu i staničnu biologiju na Sveučilištu Leeds procjenjuje da je smrtnost samo oko 0,1 posto. On u svojim procjenama uzima u obzir i vjerojatno veliki broj neprijavljenih pacijenata s blagim tijekom bolesti koji se nisu ni javili klinikama pa zato ni ne ulaze u službene statistike.
Ako su njegove pretpostavke točne, onda ovaj virus nije ništa opasniji od sezonske gripe.
Četiri osobe u Njemačkoj zaražene su koronavirusom, svi iz iste tvrtke. Još 40 njihovih kolega je pod medicinskim nadzorom. Njihov poslodavac privremeno je zatvorio sjedište tvrtke. (29.01.2020)
</doc>
<doc docid='dw_52138247' lang='hrv' type='mono' source='https://www.dw.com/hr/hr/koronavirus-i-iskustva-iz-epidemije-sars-a/a-52138247' term='SARS'>
Svi ih nose: pripadnici snaga sigurnosti na ulazima u podzemnu željeznicu, konobari u restoranima, djeca na ulici… Maske za zaštitu dišnih puteva postale su uobičajena slika na ulicama Pekinga. Skoro svaki drugi prolaznik nosi masku, neki klinički bijelu, drugi crnu, a neki pak one modernih kričavih boja. To je vidljiv dokaz zabrinutosti kineskog stanovništva.
„Maske su neudobne, škakljaju, pritišću uha", kaže jedna 20-godišnjakinja u polupraznom vlaku koji vozi u zračnu luku. I ona, kao i oko 400 milijuna drugih Kineza, zbog predstojeće Nove godine ide u posjet obitelji. Kaže da će s mučnim osjećajem ući u zrakoplov. Ali ne želi otkazati put.
Mračna sjećanja
Koronavirus budi mračna sjećanja: „I virus SARS-a pojavio se daleko odavde, u južnoj Kini. Ali na kraju je vrlo brzo bilo opasno i u Pekingu“, kaže ona. „Čitav grad je praktički bio ograđen. Nije bilo moguće ući u grad ili izaći iz njega."
Wuhan u središnjoj Kini od četvrtka je pretvoren u karantenu. Koronavirus je otkriven na jednoj ribljoj tržnici u toj metropoli s 11 milijuna stanovnika. Zbog toga građani ne mogu nikuda: javni prijevoz više ne vozi, a zaustavljeni su i željeznički i zračni promet. Državna novinska agencija kasnije je prenijela da su blokirani i prilazi gradu autocestama. Njemačko veleposlanstvo u Pekingu procjenjuje da se u Wuhanu nalazi oko 50 njemačkih državljana.
Službenik u podzemnoj željeznici kontrolira tjelesnu temperaturu putnika
Konzekventna otvorenost
S obzirom na to da je grad Wuhan veličine Londona, izolacija se može nazvati prilično radikalnim potezom. Mjere koje su vlasti poduzele kako bi spriječile širenje zaraze pokazuju da je to u ovom trenutku apsolutni prioritet, u najmanju ruku zato što ne žele ponoviti greške iz prošlosti. Za vrijeme epidemije virusa SARS u Hong Kongu i kontinentalnim dijelovima Kine umrle su stotine ljudi. Vlada je, zbog netransparentne informacijske politike, prikrivala istinske razmjere opasnosti. Zato vlasti ovog puta očigledno čine sve kako bi izbjegle optužbe, pa se tako u udarnim večernjim vijestima izvještava o krizi, a nove informacije objavljuju se na dnevnoj bazi.
Komisija za politiku i pravo Komunističke partije Kine u utorak je preko društvene mreže „Weibo" zahtijevala od svog kadra što je moguće više transparentnosti. Tko bude prikrivao infekciju ili stavljao ugled političara iznad narodnih interesa „u povijest će ući kao grešnik“, priopćeno je. Manjkavosti informacijske politike za vrijeme epidemije SARS-a „nanijele su štetu kredibilitetu vlade". Samo konzekventnim objavljivanjem informacija može se smanjiti opasnost od širenja zaraze. Za kineske standarde ovo je važna javna samokritika. No važno je i spomenuti da je ova objava izbrisana s društvene mreže samo nekoliko sati kasnije.
Mnogi korisnici društvenih mreža su zabrinuti. Vlada nesigurnost. Jesu li uopće dovoljno informirani o epidemiji virusa? „Nadam se da su vladine informacije aktualne i istinite", napisao je jedan korisnik mreže „Weibo".
Tržnica u Wuhanu je mogući izvor zaraze
Bez panike u Pekingu
Nakon 25 prijavljenih smrtnih slučajeva u zemlji, u glavnom gradu Kine nema panike kao nekad. Trgovi su prepuni ljudi, restorani dobro posjećeni, u parkovima sjede umirovljenici. Međutim, lako je zamisliti kakvo plodno tlo bi koronavirus imao u toj metropoli koja broji 21 milijun stanovnika. Ogromni stambeni blokovi između kojih prolaze nebrojeni dostavljači hrane i drugih naručenih paketa na električnim motociklima, prepuni vlakovi i visoka frekvencija seoskih radnika iz provincija.
Koronavirus ima i svoje gospodarske posljedice. Kineske burze bilježe najveći pad u posljednjih pola godine. „Koronavirus u Wuhanu, koji je sličan SARS-u, razvio se u potencijalni ekonomski rizik u cijeloj azijsko-pacifičkoj regiji, najkasnije od kada je potvrđeno da se može prenijeti sa čovjeka na čovjeka", kaže Rajiv Biswas, ekonomski stručnjak s instituta za istraživanje tržišta IHS Markit. Potencijalni rizik koronavirusa je pak mnogo veći nego 2002. godine zbog toga što je kinesko stanovništvo postalo mobilnije, što se primjećuje i u sve većem broju odlazaka turista u inozemstvo. Biswas ukazuje i na predstojeće Ljetne olimpijske igre u Tokiju, za koje bi izbijanje virusa moglo postati ozbiljna prijetnja.
U zračnoj luci u Pekingu sablasni prizori. Skoro svi nose masku iznad koje vire samo oči. Dva vojnika patroliraju duž prepunog terminala. Nigdje se ne vide znaci upozorenja na virus iz Wuhana, a nema ni objava preko zvučnika o tome. Ni službenica na šalteru za informacije nije htjela nešto reći novinarima. Ali, ipak su ju na kraju privoljeli na odgovor. „Već danima skoro svaki putnik nosi masku“, kaže. Njene kolege su također od pretpostavljenih dobili nalog da nose zaštitu. Ali u aerodromskim prodavaonicama maski više nema za kupiti. „Potražnja je ogromna", kaže službenica.
Više od 100.000 ljudi u Srbiji oboljelo je od sezonske gripe i to nije ništa neobično. Međutim, veći broj umrlih i čudnovati slučajevi iz Niša nailaze na zid šutnje nadležnih. Epidemiolozi očekuju i drugi val gripe. (21.02.2019)
</doc>
<doc docid='dw_52018079' lang='hrv' type='mono' source='https://www.dw.com/hr/hr/sars-nova-globalna-zdravstvena-opasnost/a-52018079' term='SARS'>
Uzročnik koji se krajem prošle i početkom ove godine pojavio u kineskom Wuhanu je, sudeći prema mišljenju virusologa iz Berlina, Christiana Drostena sličan virusu SARS, koji je 2002. godine izazvao pandemiju. "To je ista vrsta virusa, samo drugi oblik", rekao je direktorInstituta za virusologiju na berlinskoj klinici Charitéza njemačku novinsku agenciju dpa.
Razlike su prvenstveno u proteinima kojima se virus vezuje za ljudske stanice. U pandemiji SARS-a, koja je krenula iz Kine, zabilježeno je 8.000 slučajeva. 800 osoba je umrlo.
Kineske službe su javile da je novim uzročnikom zaražena 41 osoba, a više pacijenata je u kritičnom stanju. Jedan već prethodno teško oboljeli 61-godišnjak je podlegao infekciji. Pri tom su se pojavili sumnjivi slučajevi i na Tajlandu, u Južnoj Koreji i Singapuru. Drosten kaže da ove slučajeve treba uzimati s rezervom čak i kada postoji laboratorijska potvrda da se radi o istoj vrsti virusa.
Skraćenica SARS dolazi iz engleskog jezika "Severe Acute Respiratory Syndrome" (Teški akutni respiratorni sindrom) i označava simptome bolesti, a radi se o teškoj virusnoj upali pluća.
Koji su simptomi SARS-a?
Prvi simptomi SARS-a su visoka temperatura, preko 38 stupnjeva, jaki bolovi u grlu i jak kašalj. Tu su još i klasični simptomi gripe poput glavobolje, proljeva, općeg osjećaja slabosti i ukočenosti mišića. SARS se između ostalog može dijagnosticirati rengenskim snimkom pluća.
Porijeklo SARS-a?
Nulti pacijent potječe iz kineske metropole Wuhan
Virus pripada vrsti korona virusa. Sumnja se da je nastao mutacijom ili genetskom razmjenom s drugim virusima. Velika je vjerojatnost da se virus prenio sa životinja na ljude - prvobitno s cibetke.
SARS se pojavio 2002. u kineskoj provinciji Guangdong, koja je u prošlosti često bila na naslovnicama kao mjesto opasnih zaraznih bolesti. U ovoj provinciji živi veoma veliki broj ljudi na malom prostoru, u najčešće lošim higijenskim uvjetima, koji pogoduju nastanku opasnih virusa.
Šta jo poznato o uzročniku SARS-a?
Virus SARS-a potiče iz grupe Korona virusa. Ovi pak pripadaju grupi RNK virusa koji mogu razviju vrlo mnogo varijanti. Oni vrlo brzo i vrlo često kopiraju svoj nasljedni materijal (RNK, ribonukleinska kiselina). A to otežava razvoj cjepiva.
Uzročnik se može laboratorijski dokazati. Zaražena osoba razvija antitijela, koja se mogu otkriti testom, za koji je potrebna mala koncentracija uzročnika. Dovoljno je manje od tisuću virusa u jednom mililitru. Usporedbe radi, kod oboljele osobe koncentracija po mililitru dostiže od deset do stotinu tisuća virusa.
Vrijeme inkubacije SARS-a?
Vrijeme inkubacije se računa od trenutka infekcije do izbijanja bolesti. Iskustvo je pokazalo da inkubacija virusa SARS-a traje od dva do sedam dana. U rijetkim slučajevima bolest može izbiti i nakon deset dana.
Postoji li terapija za SARS?
Misteriozni virus je dospio i do Bangkoka
Moguće je ublažiti tijek bolesti. Kod prvog vala zaraze virusom SARS, pacijenti su bili strogo izolirani i liječeni u posebnim odjelima bolnica, kako bi se spriječilo dalje širenje bolesti. Liječnici i drugo medicinsko osoblje su mogli prilaziti pacijentima samo u zaštitnoj odjeći i sa specijalnim maskama za disanje.
Koliko su visoke šanse da zaraženi virusom prežive?
Procjenjuje se da je smrtnost zaraženih virusom između tri i pet posto. S druge strane konvencionalna upala pluća je smrtonosna u deset posto svih slučajeva. Ljudi koji su se uspješno izborili s virusom SARS-a, ne moraju računati s posljedicama.
Kako se zaštititi?
Savjetuje se izbjegavanje velikih skupova ljudi u pogođenim oblastima, kako bi se spriječilo da dođe do moguće zaraze kapljičnom infekcijom. Zaštitna maska također može pomoći u izbjegavanju zaraze. No, ovakva zaštita ne može zadržati sve viruse, nego samo umanjiti rizik zaraze.
</doc>
<doc docid='dw_49709904' lang='hrv' type='mono' source='https://www.dw.com/hr/hr/komentar-feminističko-naslijeđe-angele-merkel/a-49709904' term='SARS'>
Tri žene odjednom – to je za mnoge muškarce ipak bilo malo previše. Ursula von der Leyen kao prva žena na čelu Europske komisije. Christine Lagarde kao predsjednica Europske središnje banke (ESB). I onda još i šefica CDU-a Annegret Kramp-Karrenbauer na čelu Bundeswehra.
Iza porasta ženske političke moći u Njemačkoj i Europi skriva se fenomen koji se često previđa: uspješna ženska politika se vodi i u konzervativnom taboru. Ona počiva prije svega na podršci očeva i muževa koji svoje „djevojčice" potiču odlučno i s ponosom.
U slučaju Ursule von der Leyen sve se nekako poklopilo: i njezin otac Ernst Albrecht, bivši premijer Donje Saske, a i njezin suprug Heiko pa i kancelarka Angela Merkel poticali su njezinu političku karijeru.
Helmut Kol i "njegova djevojčica"
Angela Merkel je, opet, mogla računati na Helmuta Kohla. Moćni kancelar je bio jedan od njezinih najvažnijih mentora. Nakon izbora za Bundestag u prosincu 1990., Kohl je „svoju dhevojčicu" imenovao za saveznu ministricu za žene i mladež u svom kabinetu.
Nova ministrica obrane Annegret Kramp-Karrenbauer (AKK) također je imala svog političkog mentora – bio je to kršćansko-demokratski premijer Sarske - Peter Müller. Prije nego što je on nju 2011. predložio za svoju nasljednicu na toj funkciji, AKK je bila njegova osobna referentkinja.
No, još i davno prije proglašenja Angele Merkel za prvu njemačku kancelarku (2005.), konzervativni način podrške ženama je rezultirao uspješnim postavljanjem kćerki, supruga i izabranih političarki na najviše političke funkcije.
I to širom svijeta. U protagonistkinje spadaju između ostalog bivše premijerke Indira Ghandi (Indija), Benazir Bhuto (Pakistan), Beata Szydlo (Poljska) i Margaret Thatcher (Velika Britanija) kao i bivše predsjednice Cristina Fernandez de Kirchner (Argentina) i Corazon Aquino (Filipini).
"First Daughter"
Astrid Prange, autorica komentara
Kada jednom stignu na vrh, konzervativne političarke se katkad preobraze u feministkinje. Na Svjetskom ekonomskom forumu žena u travnju 2017. u Berlinu, Angela Merkel je odustala od svoje uzdržanosti. Nakon što su šefica MMF-a Lagarde i „prva kćerka" Ivanka Trump sebe okarakterizirale kao feministkinje, to je učinila i Merkel, doduše, uz dodatak: „Ja se nisam baš tako borila kao Alice Schwarzer" (poznata njemačka feministkinja, nap. red.)
Ta skromnost je na mjestu: bez socijaldemokratskih pionira i pionirki u Njemačkoj ne bi bilo uvedeno pravo glasa za žene (1918.) SPD je 1891. bila prva i jedina njemačka stranka koja je u svom programu imala uvođenje općeg prava glasa za žene.
Bez socijaldemokratskih „majki" Temeljnog zakona, u njega nakon Drugog svjetskog rata ne bi bio uvršten jedan od najvažnijih članaka, naime članak 3. u kojem stoji: „Muškarci i žene su ravnopravni".
"Grupni portret s damom"
Ono što se danas samo po sebi razume, u političkoj praksi se stalno mora iznova dokazivati – to je iskustvo Angele Merkel sa silnih summita na kojima njezina egzotična pojava u blejzeru uvijek upada u oči na „grupnom portretu s damom".
Angela Merkel, feministkinja ali ne svojom voljom, i sama je odana nekim načelima svog političkog mentora Helmuta Kohla: jedan od najvažnijih kriterija za pružanje podrške za nju je - lojalnost. To se vidi iz uspona Ursule von de Leyen i Annegret Kramp-Karrenbauer tijekom njezine vladavine.
Najveća zasluga kancelarke za žensku politiku, nakon 14 godina na funkciji, još je dalekosežnija. Merkel se pobrinula za to da više nitko javno ne osporava ženama sposobnosti potrebne za obavljanje najviših funkcija. Zato nazdravimo konzervativnoj podršci ženama!
Čitajte nas i preko DW-aplikacije za Android
Imenovanje Annegret Kramp-Karrenbauer novom ministricom obrane mnoge u Berlinu je iznenadilo. No zašto zapravo, pita se Rosalia Romaniec. (18.07.2019)
Kandidatura Ursule von der Leyen za dužnost predsjednice Europske komisije je pobjeda Angele Merkel, ali i udarac Europskom parlamentu. Pouka: Oprez pri izboru nositelja izbornih lista, poručuje Barbara Wesel. (03.07.2019)
Nominaciju Ursule von der Leyen za predsjednicu Europske komisije u Mađarskoj, Češkoj, Poljskoj predstavljaju kao vlastitu pobjedu. Ali, oni su samo spriječili Timmermansa i Webera. (16.07.2019)
Nova njemačka ministrica obrane Annegret Kramp-Karrenbauer je vrlo bliska kancelarki Merkel. Baš kao što je to bila i njezina prethodnica Ursula von der Leyen - koja odlazi na dužnost predsjednice Europske komisije. (17.07.2019)
</doc>
<doc docid='dw_47519587' lang='hrv' type='mono' source='https://www.dw.com/hr/hr/balkan-rock-muzika-s-druge-strane/a-47519587' term='SARS'>
Vrhunac večeri za osamnaestogodišnju Lauru je negdje oko dva, tri sata, kada iz moćnih zvučnika u zagrebačkom klubu Močvara odjeknu uvodni taktovi kultne pjesme Bijelog dugmeta Erdelezi iz kasnih osamdesetih.
Zajedno sa stotinama drugih mladih koji u prepunom klubu plešu uz zvukove grupa poput Azre, Prljavog kazališta, Električnog orgazma ili SARS-a, ona digne ruke u zrak i zapjeva iz sveg glasa "Proljeće na moje rame slijeće, Đurđevak zeleni..."
To je taj zvuk...
U trenutku kada Laura i njeni vršnjaci nakratko prekinu ples kako bi svi zajedno zapjevali himničnu posvetu nesretnoj ljubavi i prolaznosti života, već odavno ne postoji ni grupa koja ju je snimila, ni produkcijska kuća koja ju je objavila, ni zemlja u kojoj je ona nastala. Za Lauru međutim to nije važno: "Volim ove starije pjesme jer se uz njih može najbolje plesati, tekstovi su ljepši i življa mi je muzika."
Uz to je za nju važna i autentičnost zvuka: "Danas se dosta pjesama radi uz pomoć tehnike, koristi se 'autotune', a prije se više čula gitara, bubnjevi, bas, klavijature...pravi instrumenti."
Nikakva nostalgija - muzika za ovdje i sada
"Balkan rock" naziv je "žurke/tuluma/partija/igranke" koji se jednom mjesečno održavaju u Močvari. Tada se u klub na livadi pored zagrebačkog Mosta slobode slije rijeka mladih, većinom u dobi od 17 do 25 godina, kako bi plesali i pjevali uz rock muziku rađenu na prostoru nekadašnje Jugoslavije u posljednja tri-četiri desetljeća.
Za sve njih nostalgija kao žal za nečim prošlim tu ne igra nikakvu ulogu, jednako kao ni otkuda izvođači dolaze. Za razliku od dominantne političke matrice, koja prije svega u Hrvatskoj stalno naglašava razlike naspram svega što je postojalo u vrijeme Jugoslavije, a prvenstveno svega što dolazi iz Srbije, te traži distanciranje i od jednog i od drugog, mladima koji se okupljaju oko određenog muzičkog stila to je sasvim nevažno. "Svejedno mi je odakle tko dolazi, bitno je da nema vrijeđanja", kaže Lucija, "i nije mi bitno kada je glazba nastala: slušam i staro i novo".
"Ne igra mi nikakvu ulogu odakle su izvođači", dodaje Paulina (18). A za jednu drugu Lauru (17) je važno da razumije tekst: "Najviše volim da je iz Hrvatske, ali to nije toliko bitno. Lijepo je slušati nešto na svom jeziku."
Jezik koji povezuje, a ne razdvaja
"Retro element je sastavni dio urbane glazbene scene", kaže Krešimir Krolo, sociolog sa zadarskog sveučilišta. To je kozmopolitski tip ukusa, i ta pojava nije specifična za Hrvatsku ili regiju već je to retro trend koji je i na Zapadu vrlo jak.
Što se Hrvatske i Balkana tiče, tu važnu ulogu ima jezik. "Različita istraživanja pokazuju da ćete, ako imate nešto što je jezično i kulturološki blisko, onda imati i svojevrsno grupiranje oko neke kategorije ukusa", objašnjava Krolo, "bez obzira radi li se tu o zabavnoj glazbi, narodnoj glazbi ili o rocku."
Bijelo dugme još uvijek povremeno nastupa (na fotografiji: koncert u Londonu u veljači 2017.)
Razgraničenje prema tzv. "stranim" elementima, pogotovo onome što dolazi iz Srbije, kako to pokušavaju nametnuti zagovarači moralne panike, pritom se naprosto ignoriraju. "Kultura zna biti vrlo tvrdoglava. Sva sociološka istraživanja pokazuju da, bez obzira koliko službeni diskurs pokušava povući granice, postoji neka vrsta kulturne osmoze, neko pretapanje specifičnih oblika ukusa koje ignorira te granice. Kada se prepozna zajednički ukus, onda se tu ne priznaje službeni politički narativ."
Zabrana kao poziv
To je posebno izraženo u Hrvatskoj, budući da se tu i pitanje razgraničenja posebno naglašava, smatra Galeb Nikačević, producent iz Beograda i kreativni direktor online portala Vice Srbija. U drugim zemljama regije to nije toliko važna tema, ali u Hrvatskoj je ono što je bilo prepoznato kao da potječe iz Srbije od strane službenog main streama bilo ignorirano i zabranjeno. "A čini se da je Nabokov u pravu kada kaže da je u ljudskoj prirodi da zabranu doživljava kao poziv", kaže Nikačević.
"Turbo folk, pa ni beogradski Novi val, sve se to u Hrvatskoj nigdje nije moglo čuti na radiju ili na televiziji, a onda čovjek ode u neki klub, i tamo se na svi otkače na cajke." Zabranom se nešto samo osnažuje, naglašava Nikačević.
To brisanje granica na gotovo svim razinama je specifičan fenomen sadašnje mlade generacije. Žanrovske odrednice su izbrisane, jednako kao i granice između starog i novog ili između onoga što dolazi iz Srbije, Hrvatske ili Bosne.
"Kulturne matrice su se promijenile,  izbrisane su granice stilsko-tipoloških odrednica", smatra Nikačević, "i mladi odrastaju uz eklekticizam žanrova - miješaju se turbo-folk, dace, rock, hip-hop, metal. Mladi se danas kao ličnosti formiraju slušajući sve to."
Bajagini nastupi u Hrvatskoj nedavno su izazvali burne rasprave
Politika? Ne hvala!
Politička dimenzija je pritom izblijedjela. Prije dvadeset, trideset godina važnu je ulogu igralo kulturološko raslojavanje: sklonost nekoj vrsti muzike je bila povezana i sa sklonošću određenoj političkoj opciji ili ideologiji. Pogotovo za vrijeme ratova 1990-ih godina je to bilo važno. "No ta umjetna dihotomija na "mi" i "oni" je za sadašnju mladu generaciju samo nepotrebno opterećenje - kultura se više ne doživljava na normativan način", naglašava Nikačević.
Ključnu ulogu pritom igraju socijalni mediji i digitalizacija. Zahvaljujući njima svakome je sve uvijek dostupno, tu i odmah, pa nastaje ono što Nikačević naziva "medijski integriranim društvom".
Zahvaljujući digitalnoj komunikaciji nastaju nadnacionalne i nadkulturološke točke identiteta, razvijaju se nadpolitičke i nadjezične matrice komunikacije - tendencija koja tvrdokorne zagovarače nacionalnih podjela i povlačenja što nepropusnijih granica izrazito iritira, kaže Nikačević. I otuda za Bruna (18) nije bitno jesu li izvođači stariji ili noviji - on najradije sluša Balkan rock i pop jer se može "povezati s tom glazbom", jednako kao i Lucija (18), koja sluša vrlo rado kako ex-Yu-rock, tako i današnji domaći rock. "Jednostavno se pronalazim u toj glazbi", kaže ona. I to je najvažnije.
Čitajte nas i preko DW-aplikacije za Android
Već niz godina pojam "balkanska glazba" hara klubovima i scena na Zapadu. No što se zapravo krije iza ovog pojma koji prije svega žiteljima Balkana ne znači mnogo? (23.11.2012)
Turbofolk je bio soundtrack jedinstva i raspada Jugoslavije, tvrdi njemačka novinarka Sonja Vogel u svojoj knjizi "Turbofolk i raspad Jugoslavije". Vogel za DW govori o povezanosti turbofolka i nacionalizma. (18.01.2018)
</doc>
<doc docid='dw_17903741' lang='hrv' type='mono' source='https://www.dw.com/hr/hr/kako-se-šire-uzročnici-bolesti/a-17903741' term='SARS'>
Uzročnicima bolesti danas je lako. Još u vrijeme kada su ljudi hodali pješice i kretali se uz pomoć konja, bakterije kuge uspjevale su se proširiti diljem Europe. Sada, uz pomoć zrakoplova, koji unutar samo jednoga dana dospiju na krugi kraj svijeta, klice se mogu širiti i puno jednostavnije i brže.
Do sada je epidemija ebole bila ograničena na Afriku. Ali virus se iz Gvineje proširio na susjedne zemlje: Sieru Leone, Liberiju, Nigeriju, a sada i Senegal. Situacija se u roku od nekoliko mjeseci znatno pogoršala.
Uzročnike unijeti u kartoteku
Uz pomoć softwarea kao što je primjerice Google Maps može se proizvesti gotovo svaka karta, na kojoj su ucrtani svi slučajevi ebole u jednom određenom trenutku. Vremenski redoslijed pokazuje kako se virus širi.
I profesionalci koriste takve alate: karta zdravlja, ekipa znanstvenika, epidemiolozi i primjerice programeri koji razvijaju software. Interaktivna karta ebole s vremenskom osi koja se može klikati jasno pokazuje kako se epidemija proširila iz Gvineje.
Zrakoplovi su putovanja učinili jednostavnima- kako za ljude, tako i za viruse
Virusi putuju zrakoplovom
Da bi se shvatilo kako se uzročnici bolesti mogu proširiti ostatkom svijeta, znanstvenici moraju držati na oku zračne luke i zračne linije. Jer oni odlučuju o tome koliko brzo može putovati jedna klica. Za jedan virus koji je primjerice u Londonu, puno je jednostavnije stići do New Yorka nego do nekog zabitog sela u Škotskoj.
Dirk Brockmann sa sveučilišta Humboldt-Universität u Berlinu i Dirk Helbing iz ETH Zürich razvili su jedan računalni model, koji izračunava kako se jedna klica geografski širi i za koji grad se pretpostavlja da bi mogao prvi biti pogođen.
Oba znanstvenika upravo su simulirala širenje svinjske gripe H1N1, klice EHEC i virusa SARS. Sada su svoju simulaciju prilagodili izbijanju ebole u zapadnoj Africi.
Stav ljudi o putovanju ključan je kako bi se razumio model uz pomoć kojeg se širi uzročnik bolesti, kaže za DW Brockmann, koji radi i za Svjetsku zdravstvenu organizaciju. Biologija uzročnika bolesti ovdje ne igra gotovo nikakvu ulogu. Ona samo utječe na brzinu: "Ako je broj slučajeva velik, mnogi ljudi obole i bolest se dakako može brzo proširiti."
Putnicima se u zračnim lukama kontrolira temperatura kako bi se spriječilo širenje ebole
Ebola će prvo stići do Pariza i Londona
Simulacija istraživača sastoji se mreže zračnih luka. Za svaku zračnu luku se navodi kolika je relativna vjerojatnost da ebola dođe do nekoga grada - uvijek u usporedbi s drugim gradovima.
Ako se krene od zračne luke Conakry u Gvineji, Pariz je najrizičniji da se pretvori u ulazna vrata za ebolu: Njegova "relativna vjerojatnost uvoza" iznosi osam posto. Gledajući iz Freetowna u Sierra Leone, obje londonske zračne luke i Gatwick i Heathrow su mnogo ugroženije s vjerojatnošću od 8,5 posto, slijedi Bruxelles.
"U mreži se prikazuju i povijesni faktori, mogli bi se nazvati kolonijalni 'otisci prstiju' ", kaže Brockmann. Neke europske zemlje i danas imaju intenzivan zračni promet sa svojim nekadašnjim kolonijama, primjerice Francuska s Gvinejom. Njemačka sa svojom najvećom međunarodnom zračnom lukom Frankfurt ipak je manje rizična od Engleske ili Francuske. Najvjerojatnije će virus ebole najprije stići do drugih zemalja u Africi, primjerice Gane.
Ali Brockmann naglašava da je ovdje riječ samo o relativnoj vjerojatnosti. Doduše, može se dogoditi da model kaže da Francuska nosi veći rizik od "uvoza" ebole od Njemačke, "ali za sada ne možemo reći kolika je apsolutna vjerojatnost da primjerice Engleska u iduća tri tjedna "uveze" slučaj ebole. I on dodaje: " Zato sada moramo platiti."
Gripa je zaraznija od ebole i širi se brže
Simptome se može tražiti preko tražilice google
Drugi istražitelji čak su i pokušali predvidjeti izbijanje epidemije - neki i s neobičnim mjerama.
Internetska tvrtka google je prije nekoliko godina najavila da bi mogla predvidjeti gdje će krenuti val gripe. Software je analizirao pojmove s tražilice i uspoređivao ih sa IP adresama koje su otkrivale gdje se neki pojam posebno često tražio. A ideja koja se krije iza toga: Malo prije nego je izbio val gripe, ljudi su na tom mjestu posebno često tražili pojmove poput "gripa" i "simptomi".
Na web stranici svatko može upitati za rizik od gripe u svojoj okolici, tako reći u realnom vremenu. U međuvremenu je tvrtka razvila i jedan poseban software za vrućicu.
Prema izvještaju stručnog časopisa "Science" Google je zakazao u tzv. tehnici velikih brojki kada je riječ o tome da se realno pogodi prognoze. Tako je potpuno promašio trendove za epidemiju gripe 2009. godine. Nakon što je software nanovo instaliran, predviđanja su otišla predaleko, pišu znanstvenici u časopisu "Science". "O trendovima gripe govori više od pola liječničkih posjeta na temelju bolesti koje nalikuju gripi u Centru za kontrolu i prevenciju bolesti", dakle američke zdravstvene vlasti. Njihove prognoze temelje se na istraživanjima u laboratorijima.
Upozorenja bi trebala promijeniti stav ljudi
Treba uračunati i ljudsko stajalište
"Naše računalne simulacije već su vrlo dobre", kaže Brockmann, "ali jedan faktor još nedostaje: povratna inofrmacija."
Ljudi često mijenjaju svoja stajališta, ako im prijeti opasnost. Ako mediji izvještavaju o jednoj epidemiji, oni primjerice često otkazuju svoje putovanje i ostaju kod kuće.
"I to još želimo uračunati u budućnosti", kaže Brockmann. Tada bi prognoze možda bile mnogo realističnije.
Jesmo li spremni za ebolu? Njemački mediji već tjednima postavljaju to pitanje. Frankfurtska zračna luka je zbog svoje veličine pod posebnim povećalom. (04.09.2014)
Trenutno vlada strah od širenja ebole izvan zemalja zapadne Afrike. Rješenje problema bilo bi uspješno cjepivo protiv ove smrtonosne bolesti. Njega još nema u upotrebi, ali to bi se uskoro moglo promijeniti. (22.08.2014)
Umjesto da odu k liječniku ili u bolnicu oboljeli u zapadnoj Africi traže pomoć tradicionalnih iscjelitelja. A oni pak trenutno, kako bi suzbili epidemiju, intenzivno surađuju s klasičnim liječnicima i vlastima. (09.08.2014)
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je taj lijek testiran samo na majmunima. (06.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava niti je prijetila tako golemom području. Što je najgore, osobito liječnici žive opasnim životom. (02.08.2014)
</doc>
<doc docid='dw_17897426' lang='hrv' type='mono' source='https://www.dw.com/hr/hr/frankfurtska-zračna-luka-nespremna-za-ebolu/a-17897426' term='SARS'>
U Europi su mnogi zabrinuti dok prate vijesti iz Afrike. Do sada, više od 1.500 ljudi umrlo je od ebole. A virus se širi i dalje: novi slučajevi u Liberiji, Gvineji, Siera Leoneu i Nigeriji. Zabilježeni su i slučajevi u Senegalu.
U Europi su ljudi već u više navrata izolirani i podvrgnuti pretragama, nakon što su se iz afričkih zemalja vratili s vrućicom. Ali dijagnoza gotovo uvijek glasi malarija. Prije nekoliko dana sumnjivi slučaj zabilježen je i u Njemačkoj: jedan suradnik Svjetske zdravstvene organizacije nalazi se u izolaciji u Hamburgu. Čovjek iz zapadne Afrike očito se inficirao virusom u jednom laboratoriju u Siera Leoneu. On je posebnim zrakoplovom dovezen u Frankfurt. A njegov dolazak pratile su stroge sigurnosne mjere.
Zračne luke su rizične
Ali što je sa stotinama tisuća drugih putnika koji svakodnevno stižu u Njemačku? Više zrakoplovnih tvrtki, uključujući British Airways i Air France otkazale su letove prema pogođenim zemljama. Strah ostaje i u najvećoj njemačkoj zračnoj luci Frankfurt gdje godišnje prođe preko 58 milijuna putnika iz cijeloga svijeta.
S druge strane staklenih vrata terminala vozači taksija čekaju putnike. Jedan od njih je nemiran. Bi li jedan od njegovih potencijalnih putnika mogao biti zaražen virusom? „Često imam loš osjećaj“, komentira on. „Svaki put kad napuštam zračnu luku s nekim od putnika, pitam mogu li znati odakle dolazi. I onda razmišljam.“ Ovaj taksist otkriva kako je čak razmišljao i o tome da nosi zaštitnu masku preko usta.
Taksisti na aerodromu u Frankfurtu
Dvojica njegovih kolega na to ipak gledaju optuštenije. Kažu kako im je dužnost odvesti putnike gdje je potrebno i ne žele niti znati odakle dolaze. „Tu se ne može ništa", kaže jedan od njih. "Tako je, kako je. Jednostavno moramo raditi svoj posao“.
Hitna medicinska pomoć
Taksisti se moraju osloniti na sigurnosne mjere zračne luke i to tako da su se putnici koji dolaze iz ugroženih zemalja podvrgli testiranju na ebolu. Međutim, Abu-Bakarr Jalloh, novinar iz Bonna, kaže kako je lako reći da se putnici moraju testirati, ali to nije tako jednostavno. On se nedavno vratio iz Freetown-a u Siera Leoneu. Kako je tijekom izvještavanja bio u bliskom kontaktu sa zaraženima, nije se osjećao ugodno pa se prije puta želio testirati da bi utvrdio ima li ebolu. Bio je šokiran odgovorom medicinskog osoblja nakon što je satima čekao. I kada je rekao da je moguće da je potencijalni pacijent zaražen ebolom rekli su mu: „Sve dok ne izgledate kao da umirete, vaš slučaj nije hitan."
Nakon odgovora kojeg je dobio u Freetown-u, ovaj novinar uvjeren je da se u zračnim lukama i u Europi ne poduzimaju dovoljne mjere.
Krizni stožer za ebolu
Osoblje regionalnog ureda za zdravstvo u Frankfurtu na ovo ipak gleda drukčije. Voditelj Ureda René Gottschalk procjenjuje kako su njegovi suradnici proteklih tjedana gotovo trećinu svog vremena posvetili eboli. René Gottschalk i njegov krizni tim svaki dan se sastaju u takozvanoj sobi za upravljanje krizom u slučaju ebole, kako bi se pripremili za evenutalnu kriznu situaciju.
U timu se nalaze i specijalisti za infektivne bolesti i stručnjaci za krizni menadžment, koji surađuju s policijom i vatrogascima. Na zidovima sobe su karte sa zdravstvenim upozorenjima, popisima kontakata za hitne slučajeve, brojevima zračnih luka i letova u Africi.
Zaštitne mjere prilikom kontakta sa oboljelima
Naravno, veliki dio posla se trenutno sastoji od odgovaranja na novinarska pitanja u vezi s mjerama predostrožnosti u frankfurtskoj zračnoj luci. Njegov tim je bio toliko preopterećen da je odustao od pojedinačnih zahtjeva i prešao na organizaciju velikih konferencija za novinare.
Gottschalk smatra da izvještavanje o eboli ne unosi paniku namjerno, ali broj izvještaja izaziva strah. „Ljudi čitaju, gledaju i slušaju više od dva puta dnevno o tome kako je ebola problem u Njemačkoj."
Crvena, žuta i zelena
Gottschalk objašnjava da postoji jasna procedura u slučaju da putnik za kojeg se sumnja da je zaražen ebolom stigne u frankfurtsku zračnu luku: zrakoplov slijeće van područja zračne luke, a putnici se klasificiraju prema tome koliko je izvjesno da nose virus, i to uz pomoć obilježavanja u tri boje, poput semafora. „Ukoliko je putnik označen crvenom bojom, transportiramo ga izravno iz zrakoplova u sveučilišnu bolnicu. Oni označeni žutom odlaze u posebnu zonu, a zeleni mogu normalno u zračnu luku, nastaviti svoje putovanje“, objašnjava Gottschalk.
Slično je i s drugim infekcijskim bolestima, koje se ne prenose zrakom - primjerice ako je riječ o Lassa groznici, koja se prenosi više putem tjelesnih tekućina, nego putem zraka.
Bilo je sumnjivih slučajeva na letu iz Adis Abebe, glavnog grada Etiopije, 15. kolovoza, ali je putnik prilikom testiranja prije leta bio negativan, pa je nakon ispitivanja u zrakoplovu mogao nastaviti putovanje. Stariji par koji je bio na tom letu kaže za DW kako smatraju da je osoblje zračne luke obavilo dobar posao. „Osjećamo se sigurno i imamo osjećaj da znaju što rade.“
Izolacija virusa
Ako i bude slučajeva ebole u zračnoj luci, zaraženi putnik će biti odveden izravno u sveučilišnu bolnicu u Frankfurtu u odjeljenje broj 68. Ovo odjeljenje izolirano je od ostatka bolnice, ima dva kreveta, hermetička vrata i negativni pritisak.
Stručnjak za viruse Wolf: Nema razloga za strah
Prije ulaska, medicinsko osoblje odijeva sterilnu zaštitnu uniformu, stavlja rukavice i masku i obuva gumene čizme. Ugrađena cijev filtrira zrak kroz masku i cijelo odijelo, kako bi u slučaju oštećenja odijela, zrak izbacio vani sve potencijalne bakterije.
Ovo nije europska bitka
Timo Wolf, voditelj odjeljenja, objašnjava kako se liječnici u bolnici obučavaju za rad u ovoj komori svaka tri mjeseca. Kaže da je rad u tom odjeljenju fizički vrlo naporan, tako da osoblje mora vježbati pod punom opremom, u kojoj je, kako kaže, kao u vrlo toplim i teškim odijelima za ronjenje.
Ali Wolf smatra da su takve pripreme neophodne. „Mislim da je moguće, ako ne i vrlo izvjesno, da se idućih nekoliko tjedana suočimo sa slučajem ebole ili barem ozbiljnom sumnjom da je osoba zaražena virusom.“ Međutim, on kaže da je frankfurtski sustav oproban i testiran i da su u odjeljenju već tretirani slučajevi Lassa groznice i SARS-a 2003. godine. „Mislim da nema razloga za strah u Europi. Dugoročno gledano, zapadna Afrika treba dobiti ovu bitku“, zaključuje on.
Epidemija ebole i dalje se širi na zapadu Afrike. Posljedice osjeća i gospodarstvo. Mnogi poduzetnici taj kontinent zaobilaze u širokom luku, a ograničavanje putničkog prometa negativno se odražava na turizam i trgovinu. (31.08.2014)
Trenutno vlada strah od širenja ebole izvan zemalja zapadne Afrike. Rješenje problema bilo bi uspješno cjepivo protiv ove smrtonosne bolesti. Njega još nema u upotrebi, ali to bi se uskoro moglo promijeniti. (22.08.2014)
I u epidemiji ebole na zapadu Afrike se vidi, koliko su potrebni dobri mediji. I tamo se čini da mnogim lokalnim medijima nije toliko važna točna informacija, nego tek naklada što užasnijim vijestima. (18.08.2014)
Umjesto da odu k liječniku ili u bolnicu oboljeli u zapadnoj Africi traže pomoć tradicionalnih iscjelitelja. A oni pak trenutno, kako bi suzbili epidemiju, intenzivno surađuju s klasičnim liječnicima i vlastima. (09.08.2014)
</doc>
<doc docid='dw_15130739' lang='hrv' type='mono' source='https://www.dw.com/hr/hr/kinezi-uče-nijemce-pameti/a-15130739' term='SARS'>
Odakle je došla bakterija u restoran u Lübecku?
Tako je na primjer, tamo održana večera za tridesetak pripadnica jednog sindikata koji je u Lübecku održavao seminar - i gdje je osam sudionica oboljelo, a jedna iz posve druge pokrajine, Sjevernog Porajnja i Vestfalije je i preminula. Posjetila ga je skupina danskih turista od kojih je također osam oboljelo, a to bi moglo biti objašnjenje i teškog oblika oboljenja koji je pogodio jednog dječaka s krajnjeg juga Njemačke, iz Bavarske: i on je bio u tom restoranu gdje je bila upriličena obiteljska proslava.
Bivša 'Posebna industrijska zona' Narodne Republike prema granici s Hong Kongom je u međuvremenu jedna od najbogatijih pokrajina Kine
Bez pomoći Kineza, potraga bi još trajala
Direktorica marketinga Instituta, Yang Bicheng ipak priznaje kako su bili polaskani kada su ih njemački znanstvenici zamolili za pomoć, ali i kako su otkrivanje genetskog tkiva tog mješanca bakterije roda E.-coli prihvatili i kao poseban izazov kojem su posvetili svu svoju - golemu znanstvenu snagu. Teško je uopće i reći, koliko dugo bi Nijemcima bilo potrebno da otkriju sve detalje genetskog tkiva bakterije, ali Kinezima je bilo potrebno - tri dana!
Nakon gotovo dva tjedna zaraze, znanstvenici su morali priznati da su zapravo na početku: izgleda da je riječ o posve novom ogranku E.coli bakterije i zapravo više nije sigurno, je li doista povrće krivo za prijenos. (02.06.2011)
Crijevna bakterija EHEC već punih deset dana plaši stanovnike Njemačke. Do sad je bakterijom zaraženo 1.200 ljudi, a od komplikacija je umrlo jedanaest osoba. Što je najgore, ne zna se, odakle dolazi ta bakterija. (30.05.2011)
Crijevna infekcija odnijela je tri života a broj teško oboljelih se u međuvremenu popeo na 138. Znanstvenici su konačno, iz krvi i stolice, uspjeli izdvojiti bakteriju koja izaziva infekciju probavnog trakta. (26.05.2011)
Broj slučajeva teške upale probavnog trakta u Njemačkoj i dalje raste, a za sada je ova zaraza odnijela tri ljudska života. Neuobičajen je veliki broj komplikacija, a ne zna se još ni zašto se ona tako brzo širi. (25.05.2011)
</doc>
<doc docid='dw_15007697' lang='hrv' type='mono' source='https://www.dw.com/hr/hr/baseball-kapa-umjesto-kipe-antisemitizam-u-nizozemskoj/a-15007697' term='SARS'>
Antisemitizam se širi Europom a od toga nije pošteđena ni liberalna Nizozemska. Sve češći su verbalni ali i fizički napad na židove koji u Nizozemskoj žive već stoljećima. Antisemitizam se, kao uostalom i u drugim europskim zemljama, povezujue sa sve brojnijom muslimanskom, prije svega arapskom, populacijom koja sukobe iz domovine prenosi i u svoju novu postojbinu. No antisemitizam je prisutan i na nizozemskim nogometnim stadionima pogotovo kada igra amsterdamski Ajax koji neslužbeno nosi imidž "židovskog" kluba.
"Židovski" klub
Zvijezda Ajaxa Johan Cruijff
Otkuda zapravo dolazi Ajaxov imidž "židovskog" kluba nije poznato. Činjenica je da je u vrijeme najvećih uspjeha u 70-tima klub vodio legendarni Jaap van Praag, pripadnik amsterdamske židovske zajednice. I nekadašnji Ajaxov stadion se nalazio u blizini velike židovske četvrti pa je tako mnogo stanovnika ovog dijela grada pohađalo stadion i identificiralo se s klubom. I jedna od najvećih ajaxovih zvijezda, Johan Cruijff potječe iz jedne židovske obitelji. Bez obzira na povijesne okolnosti, činjenica je da se danas mnogi navijači Ajaxa identificiraju sa židovstvom. Na tribinama se tako uz ajaxove nerijetko mogu vidjeti i zastave Izraela. Dovoljan povod za huligane protivničkih klubova da mržnju prema Ajaxu potkrijepe antisemitskim parolama.
Tako su nedavno navijači kluba ADO iz Den Haaga popratili pobjedu svog kluba nad omraženim Ajaxom. Navijačke parole glase: "Idemo u lov na židove" i "Hamas, Hamas otjerajte židove u plin" često popraćene pištanjem koje bi trebalo podsjetiti na istjecanje plina u plinskim komorima u koncentracijskim logorima. U ovim morbidno-antisemitskim orgijama ne sudjeluju samo navijači nego i pokoji igrač prve momčadi. Na jednom videu koji trenutno analizira nizozemsko državno odvjetništvo, našao se i Lex Immers, igrač kluba ADO. Video na kojem Immers pjeva antisemitske pjesme nije nov ali je sad izišao na svjetlo dana što je ADO-vog veznjaka koštalo zabrane igranja pet utakmica i popriličnom novčanom kaznom. Usprkos tomu Immers i dan danas nalazi objašnjenje za svoje tadašnje ponašanje: "Da, u redu razumijem kaznu. Ali bi trebali razumjeti da sve to nije tako ozbiljno kao što se to čini izvana. Kad kažemo židovi, pritom je to samo drugi naziv za Ajax. No to mi je dobra pouka za ubuduće", kaže Immers.
Antisemitizam i izvan stadiona
Geert Wilders
No ovaj skandal, u koji je upleten i jedan trener, je samo vrh ledenog brijega sve raširenijeg antisemitizma u Nizozemskoj. Sve češći su otvoreni napadi na židove na ulicama, kako svjedoči Benzion Evers, sin amsterdamskog rabina. "Smrdljivi prljljavi židovi, židove u plinske komore. Kompletan riječnik uvreda nam se dobacuje u prolazu no tu su i nagurivanja ili izravne prijetnje fizičkim nasiljem", kaže Evers. Rasprava o antisemitizmu zahvatila je cijelu zemlju a jedan od najvećih dolivača na vatru novog antisemitizma je jedan političar i to europski. Bivši europski komesar Frits Bolkenstein je u jednom intervjuu, kako se izrazio, "svjesnim židovima" preporučio da zajedno sa svojim obiteljima isele u Izrael ili SAD. "Njima mora biti jasno da u Nizozemskoj za njih nema budućnosti", zaključio je liberalno-konzervativni političar.
Apsurdno je da najveća podrška židovima u Nizozemskoj dolazi od strane od koje bi se to najmanje očekivalo. Geert Wilders, i izvan zemlje popularni desni političar, smatra da Nizozemsku ne bi trebali napustiti židovi nego Marokanci i općenito svi muslimani. Ovom dijelu društva Wilders, koji ne skriva svoje oduševljenje zemljom Izraelom, pripisuje krivnju za rastući antisemitizam. Profesor sa Sveučilišta u Nijmegenu, Paul Sars objašnjava filozofiju Geerta WIldersa:
"On je protiv islama i protiv svega što on doživljava kao prijetnja Izraelu. Tako i može pozivati na borbu protiv svega što je protiv Izraela i što je Nizozemskoj strano".
Emigracija s okusom bijega
Bez kipe na ulicu
Mnogi židovi se u gradovima u kojima židovska zajednica živi već stoljećima, poput Amsterdama, više ne usude izići na ulice s detaljima po kojima bi mogli biti prepoznati kao židovi. Tako kipu, tradicionalno muško pokrivalo za glavu, sve čeće zamjenjuje baseball kapa. Vjerski obredi se već davno odvijaju uz visoke sigurnosne mjere. "Zapravo smo stalno zaokupljeni time kako da sakrijemo svoje židovsko porijeklo i pokušavamo postati neprepoznatljivi", kaže Bezion Evers. Sin amsterdamskog rabina je u međuvremenu odlučio poslušati savjet političara Bolkensteina. Nakon završeka studija krajem godine zajedno s obitelji seli u Izrael. Odluka je konačna. "Pod ovim okolnostima to se može nazvati i bijegom. Da, dugo sam o tomu razmišljao ali na kraju sam ipak došao do zaključka da se radi o isljenju s okusom bijega".
Autor: Wim Dohrenbusch (N. Kreizer)
Odg.ured: Željka Telišman
"Zlatna žetva" naslov je knjige američkog povjesničara i sociologa poljsko-židovskog podrijetla Jana Tomasza Grossa. U knjizi on rasvjetljava poljsku sukrivnju u holokaustu. Reakcije u Poljskoj su djelomice vrlo žestoke. (26.03.2011)
Antisemitizam Poljaka i Mađara, nelagoda Britanaca zbog doseljenika, diljem Europe strah od islama. Uz to i predrasude o razlikama između bijelaca i crnaca te seksizam čak i među mladima. Ksenofobija diljem Europe. (14.03.2011)
"Vukovi" opet napadaju. Nakon što su turski agenti "uveli reda" u Iraku, na red je došao i Izrael. Film "Dolina vukova - Palestina" u Njemačkoj sije kritike zbog otvorenog antismitizma. Unatoč tomu kino dvorane su pune. (06.02.2011)
I u Srbiji se obilježava Dan sjećanja na žrtve holokausta iako u toj zemlji u knjižarama nije teško naći zloglasnu literaturu koja sije mržnju i niječe strahote nacističkog progona. (27.01.2011)
Ekstremno desna stranka "Švedski demokrati" ušla je u parlament. I u mnogim drugim europskim zemljama su stranke koje su neprijateljski nastrojene protiv stranaca došle blizu državnog vrha. O kojim zemljama je riječ? (25.09.2010)
Jesu li židovi pohlepni? Vladaju li židovi svjetskim financijama? Klišeja s kojima se već stoljećima bore pripadnici židovskog naroda je mnogo. No koliko su oni utemeljeni? Odgovor je pokušala dati jedna knjiga. (16.06.2010)
</doc>
<doc docid='dw_3803547' lang='hrv' type='mono' source='https://www.dw.com/hr/hr/sjedi-pet-učenici-iz-saske-najbolji-u-njemačkoj/a-3803547' term='SARS'>
PISA istraživanje: Njemačka naučila lekciju
Njemačka se prije osam godina prilično obrukala rezultatima prve komparativne provjere znanja i sposobnosti učenika iz 60 zemalja – članica Organizacije za gospodarsku suradnju i razvoj (OECD). Iz tog takozvanog PISA istraživanja ministri prosvjete su izvukli pouke te utvrdili zajedničke obrazovne standarde za cijelu zemlju: točno su opisali što svaki učenik mora svladati tijekom pohađanja određenog razreda. Time je omogućena usporedba školskih sustava u 16 saveznih pokrajina u cilju njihova daljnjeg razvoja i unapređenja. Nalazi treće i posljednje takve nacionalne studije predstavljeni su danas (18.11.) u Berlinu.
Sve manje razlike među obrazovnim sustavima
Odlični u čitanju, prirodi i društvu te matematici
Istočnonjemačka pokrajina Saska se može pohvaliti najučinkovitijim obrazovnim sustavom u zemlji. Tamošnji su učenici postigli najbolje rezultate u svim trima ispitnim kategorijama: čitanju i razumijevanju teksta, matematici i prirodnim znanostima. Bavarska je time potisnuta na drugo mjesto, ali su pokrajine s juga Njemačke općenito ipak uspjele zadržati visoku razinu školstva. Sjeverni samostalni gradovi Bremen i Hamburg, kao i dosad, tvore začelje tablice. No, zaostajanje za vodećima više nije toliko izraženo. "Jasno se posvuda primjećuje napredak, premda različitom brzinom. Pokrajine se po uspješnosti sve manje razlikuju, jer je do poboljšanja došlo osobito među zadnjima na ljestvici", zadovoljno konstatira predsjednica Konferencije ministara prosvjete u Njemačkoj Annegret Kramp-Karrenbauer (CDU) iz pokrajine Sarske.
Tradicionalna potkovanost u prirodnim znanostima
Nastava fizike, kemije i biologije sve do mature
Njezin saski kolega Roland Wöller (CDU) uspjeh učenika svoje pokrajine tumači dokidanjem u Njemačkoj inače uobičajne trodjelne koncepcije srednjih škola, individualnim poticajima u učenju i manjim razredima nego na zapadu zemlje. Osim toga, u istočnonjemačkim pokrajinama živi manje stranaca, a nastavni uspjeh djece doseljenika je obično lošiji od prosjeka. Da su prirodoznanstvena postignuća učenika u čitavoj istočnoj Njemačkoj, a pogotovo u Saskoj, daleko iznad prosjeka OECD-a, Wöller objašnjava tradicijom još iz vremena DDR-a: "To je odavno žarište saske obrazovne politike. Udio prirodnih znanosti među školskim predmetima je veći od 30 posto, a u višim razredima čak i iznad toga. Tamo su učenici nastavu iz fizike, kemije i biologije dužni pohađati sve do mature."
Njemački učenici u međunarodnoj usporedbi bilježe napredak u školskom znanju i sposobnostima. No, niz deficita u obrazovnom sustavu ostaje i stoga nema razloga za posustajanje u reformskim naporima, proizlazi iz PISA-e. (4.12.2007.)
PISA istraživanje: Njemački učenici u međunarodnoj usporedbi bilježe napredak u školskom znanju i sposobnostima. No, brojni deficiti u obrazovnom sustavu ostaju i stoga nema razloga za posustajanje u reformskim naporima. (4.12.2007.)
U međunarodnim usporedbama obrazovnih sustava poput PISA studije njemačke škole ne prolaze baš najbolje. Ocjene su često poražavajuće. Najnovija svjedodžba sadržanim negativnostima nadilazi sve dosadašnje. (21.3.2007.)
Novi izvještaj o stanju obrazovanja u Europi pokazuje da sve manje učenika zna čitati te da raste broj onih koji prekidaju svoje školovanje. Svaki četvrti učenik koji je navršio 15. godinu života ne zna čitati. (14.2.2008.)
Obrazovanje i intelektualni kapital ključni su pojmovi za blagostanje i gospodarski razvoj. Kako tu stoji Njemačka u međunarodnoj usporedbi? Odgovor na to pitanje daje OECD-ova studija o obrazovanju. (10.9.2008.)
Kancelarka Angela Merkel odlazi na višednevnu "prosvjetnu turneju" tijekom koje će obići najrazličitije školske ustanove u desetak saveznih pokrajina kako bi stekla uvid u stanje i izazove obrazovnog sustava u Njemačkoj. (20.8.2008.)
Njemačka do 2015. želi drastično povećati ulaganja u sustav obrazovanja. Posebnim paketom mjera škole i fakulteti bi trebali biti osuvremenjeni i pripremljeni za suočavanje s izazovima vremena. No, tko će sve to platiti? (23.10.2008.)
Bez temeljita reformskog preobražaja njemačkom školskom sustavu prijeti kolaps. Rješenja bi trebao ponuditi "obrazovni summit" na koji je kancelarka Angela Merkel pozvala premijere svih saveznih pokrajina. (22.10.2008.)
Više od 100.000 učenika izašlo je jučer (12.11.) na ulice u svim većim njemačkim gradovima. Njihovi glavni zahtjevi: više novca za obrazovanje, manji razredi i ukidanje postojećeg trodjelnog školskog sustava. (13.11.2008.)
</doc>
<doc docid='dw_3552577' lang='hrv' type='mono' source='https://www.dw.com/hr/hr/njemačka-zabrinuta-prijetnjom-terorizma/a-3552577' term='SARS'>
Strahuje se od napada na vojnike Bundeswehra
Savezni zavod za kriminalistiku (BKA) je, prema riječima svog predsjednika Jörga Zierckea, uvjeren da postoje planovi za izvođenje terorističkih atentata. Osim civilnih ciljeva u Njemačkoj na meti islamskih terorista lako bi se mogli naći i pripadnici Bundeswehra u Afganistanu. Potencijalni napadač poznat je kriminalističkoj policiji. Potječe iz savezne pokrajine Sarske i po svoj prilici boravi u nekom od logora za terorističku obuku Unije džihada u Pakistanu ili Afganistanu, izjavio je Ziercke za dnevnik "Der Tagesspiegel".
Hezbolah "spreman stupiti u akciju"
Jörg Ziercke iz Zavoda za kriminalističku obradu
BKA upozorava i na moguće atentate pripadnika naoružanog krila libanonskog Hezbolaha u Njemačkoj. U izvještaju, čije djelove prenosi tjednik "Focus", ističe se kako paravojne snage Hezbolaha raspolažu svom nužnom logistikom "za izvođenje velikih i spektakularnih napada na objekte i osobe". Tome u prilog idu i spoznaje Služba za zaštitu ustavnog poretka prema kojima su pripadnici Hezbolaha u Njemačkoj "u svakom trenutku spremni stupiti u terorističke akcije". U Njemačkoj, prema nekim procjenama, živi 900 pristaša radikalnog Hezbolaha.
Libanonski špijun – njemački student
Islamist iz Njemačke poziva na "sveti rat"
Jednog studenta medicine s elitnog njemačkog sveučilišta u Göttingenu policija u Izraelu je prije samo mjesec dana privela pod optužbom da je špijunirao za Hezbolah. 29-godišnjeg Palestinca s izraelskim državljanstvom se sumnjiči i da je u Njemačkoj održavao kontakte s libanonskom terorističkom organizacijom. S njezinim pripadnicima se, na nagovor jednog liječnika iz Göttingena, u zadnje tri godine sastao najmanje četiri puta, između ostaloga u Erfurtu i Frankfurtu. Za špijunske poslove koji su mu tom prilikom povjereni plaćeno mu je ukupno 13.000 eura, piše magazin "Focus".
Unatoč žestokom protivljenju oporbe na prvo čitanje u Bundestag stigao je nacrt novog zakona o Saveznom zavodu za kriminalističku obradu. Njime bi znatno trebale biti proširene ovlasti te ustanove u suzbijanju terorizma. (20.6.2008.)
Islamski teror predstavlja najveću opasnost za sigurnost Njemačke, ocijenio je ministar unutarnjih poslova Wolfgang Schäuble. On je danas (15.5.) u Berlinu predstavio vladino Izvješće o zaštiti ustavnog poretka za 2007. (15.5.2008.)
31. srpnja 2006. u dvama njemačkim vlakovima na zapadu zemlje trebale su eksplodirati (a zbog tehničke greške nisu) dvije bombe islamističkih terorista. U godinu dana od tog pokušaja napada Njemačka se promijenila. (31.7.2007.)
Danas je počela funkcionirati njemačka antiteroristička baza podataka. Ona bi kao djelotvoran instrument saveznim i pokrajinskim vlastima trebala pomoći u očuvanju "temelja sigurnosne arhitekture". (30.3.2007.)
Njemačke su snage sigurnosti jučer uhitile trojicu muškaraca, osumnjičenih za pripremu terorističkih napada, među inima i na zračnu luku u Frankfurtu. O pojedinostima akcije se sada očitovalo Savezno državno odvjetništvo. (5.9.2007.)
Strani su teroristi očito planirali napad na jedan putnički zrakoplov u Njemačkoj. Kako je priopćilo državno odvjetništvo, tražili su osobe koje imaju pristup strogo kontroliranom dijelu zračne luke i pokušali ih nagovoriti da unesu eksploziv. (20.11.2006.)
</doc>
<doc docid='dw_3434431' lang='hrv' type='mono' source='https://www.dw.com/hr/hr/stati-na-kraj-javnom-zaduživanju/a-3434431' term='SARS'>
Preraspodjela nadležnosti javne uprave bila je prije dvije godine predmet prvog dijela reforme njemačkog federalnog sustava. Drugi dio tog pozamašnog reformskog pothvata, čiji je okvir danas (23.6.) predstavljen u Berlinu, trebao bi preurediti financijske odnose između države i saveznih pokrajina. Cilj je veća proračunska disciplina i manji javni dug. Pritom je od ključne važnosti način na koji će bolje stojeće pokrajine ubuduće novčano pomagati ekonomski slabije razvijenim djelovima zemlje.
Ukupni njemački javni dug: bilijun i pol eura
Cijela Njemačka grca u javnim dugovima od ukupno preko bilijun i pol (ili tisuću i pol milijardi) eura. Iznos kamata godišnje premašuje 65 milijardi eura. To je više od 12 posto svih poreznih prihoda. Toliko financijsko opterećenje slomilo bi vrat siromašnijim pokrajinama poput Sarske, kada ne bi bilo solidarne novčane pomoći federacije, ali i novih kredita. Kako izaći iz tog začaranog kruga? Povjerenstvo za reformu federalnog uređenja pod supredsjedanjem demokršćanskog premijera Baden-Württemberga Günthera Oettingera i šefa Kluba socijaldemokratskih zastupnika u Bundestagu Petera Strucka predlaže ustavna ograničenja prekomjernog zaduživanja i jedinstvenu proračunsku politiku za sve pokrajine.
Sankcije u slučaju proračunske nediscipline
Planiran je, kaže Struck, "i osnutak fonda s godišnjim kapitalom od oko milijarde i 200 milijuna eura od čega bi jednu polovinu uplaćivao savez, a drugu pokrajine, iz kojega bi se po potrebi dodjeljivala pomoć slabije stojećim pokrajinama." Posebno državno tijelo nadgledalo bi financijsku disciplinu. "Želimo uvesti sankcije, ako savez ili pokrajine ne budu poštovali ustavne odredbe o donošenju javnog proračuna", dodao je Oettinger.
Günther Oettinger razmišlja i o sankcijama
Došlo bi i do preraspodjele poreza pa bi, na primjer, federacija bila nadležna za oporezivanje motornih vozila, dok bi pokrajinama zauzvrat pripao veći dio poreza na dodanu vrijednost. "Namjeravamo izaći i s novim prijedlozima o suradnji saveza i pokrajina na području javne uprave", napominje Struck, a ima razmišljanja i o fuziji pojedinih pokrajina radi pojeftinjenja javne uprave uz istodoban rast njezine učinkovitosti. Te i brojne druge ideje Povjerenstvo će razraditi do sredine jeseni kada bi paket zakona trebao biti pušten u parlamentarnu proceduru. Očekuje se da bi reforma federalnog ustroja mogla biti okončana oko Božića, daleko prije idućih izbora za Bundestag, kako svjesno ne bi bila žrtvovana stranačkim interesima.
Bundesrat je usvojio reformu njemačkog federalnog uređenja. Pokrajinski premijeri pristali su na smanjuje svojih ovlasti u zakonodavstvu na saveznoj razini. Ali, su one na nekim drugim područjima proširene. (7.7.2006.)
Velika je koalicija na još većem ispitu. Pred njom su dvije teške reforme i to zdravstvenog sustava te federalnog ustroja države, pri čemu kancelarki Angeli Merkel iz vlastitih redova ne stiže samo podrška. (26.6.2006.)
Vrlo komplicirano njemačko federalno uređenje nova vlada u Berlinu želi reformirati. Planirani projekt već na početku zapinje. Kao i manje-više uvijek, radi se o moći, novcu i taštini političara. A sve na uštrb učinkovite države.(14.3.2006.)
U prvom polugodištu 2007. godine Njemačka je prvi put nakon gotovo dva desetljeća od ujedinjenja istoka i zapada zemlje ostvarila proračunski suficit. Ali što to znači u državi u kojoj javni dug dostiže iznos od bilijuna i pol eura? (23.8.2007.)
</doc>
<doc docid='dw_2749099' lang='hrv' type='mono' source='https://www.dw.com/hr/hr/zračni-promet-potiče-širenje-zaraza/a-2749099' term='SARS'>
Zračni promet diljem svijeta s preko dvije milijarde putnika godišnje omogućuje brže širenje zaraznih bolesti nego ikada ranije. Zaključak je to iz aktualnog izvješća Svjetske zdravstvene organizacije o opasnim infekcijama. Samo je u zadnjih pet godina zabilježeno preko tisuću slučajeva izbijanja epidemija kolere ili ptičje gripe. Četrdesetak uzročnika bolesti kao što su AIDS, ebola ili SARS do prije jedne generacije čovječanstva nisu bili ni poznati. U izvještaju se zato zahtijeva uža suradnja međunarodne zajednice.
</doc>
<doc docid='dw_2277643' lang='hrv' type='mono' source='https://www.dw.com/hr/hr/globalna-samoobrana-od-ptičje-gripe/a-2277643' term='SARS'>
«Pojedini sitni uzgajivači peradi još uvijek ne napreduju i vlade su pred velikim izazovom,» naglašava zamjenica glavnog tajnika Svjetske zdravstvene organizacije Margaret Chan, dodajući kako ih treba uvjeriti u to da surađuju.
Od izbijanja ptičje gripe, kako se procjenjuje, ubijeno je 140 milijuna komada peradi. Postoje podaci o 148 slučajeva bolesti kod ljudi, 79 je završilo smrću. U Kini, gdje se konferencija i održava, prošle je godine bilo tridesetak oboljelih, a službeno se potvrđuje samo pet smrtnih slučajeva. Iako vlada u Pekingu uvjerava kako aktivno sudjeluje u međunarodnim naporima za prevenciju i kontrolu ptičje gripe, sumnja se da Kina ipak skriva stvarni omjer zaraze, slično kao što je to činila i kod izbijanja SARS-a.
Kada bi H5N1, koji je ionako već opasan za ljude, mutirao i ako bi se prenosio s čovjeka na čovjeka izbila bi pandemija, što bi izazvalo troškove nesagledivih razmjera. Milijarda i pol dolara, koliko se prikupilo na konferenciji, bit će dostatno za prevenciju u sljedeće dvije do tri godine – izračunali su stručnjaci Svjetske banke. Ta je ustanova za tu namjenu dala 500 milijuna dolara kredita, Sjedinjene su Države obećale 334 milijuna, prvenstveno kroz tehničku logistiku, dok je Europska komisija najavila donaciju od 120 milijuna dolara. «Naše donacije nisu dobročinstvo. One nisu samo obveza koja se mora ispuniti zbog solidarnosti s međunarodnom zajednicom,» izjavio je Europski povjerenik za zdravstvo Markos Kyprianou: «Te su donacije prvenstveno globalna samoobrana, a ona nam je potrebna, jer nikada ranije nije neka životinjska bolest predstavljala takvu prijetnju cijelom svijetu. I mora nam biti jasno: preventiva je bolja od liječenja.»
U svojoj video poruci sudionicima konferncije u Pekingu, glavni tajnik Ujedninjenih naroda Kofi Annan pozvao je sve vlade da daju svoj prinos u borbi protiv ptičje gripe i ponovno je upozorio kako vremena za gubljenje nema. «Pokažimo da smo spremni,» naglasio je Annan.
</doc>
<doc docid='dw_2277848' lang='hrv' type='mono' source='https://www.dw.com/hr/hr/ekološka-katastrofa-u-kini-milijuni-ljudi-strahuju-od-žeđi/a-2277848' term='SARS'>
U Harbinu, u kojem živi gotovo četiri milijuna stanovnika, proglašeno je izvanredno stanje. Opskrba vodom iz rijeke Song-hua, iz koje se podmiruje oko 70 posto potreba stanovnika grada, obustavljena je i neće se moći koristiti najmanje još tri dana zbog zagađenja kemikalijama. Pokrajinska uprava pobrinula se da stanovnici Harbina ne moraju više panično kupovati zalihe vode u samoposlugama, izvještava reporter državne kineske televizijske postaje CCTV: «Pokrajinska vlada poduzima intenzivne mjere kako milijuni stanovnika ne bi ostali bez vode. Nabavljamo vodu iz susjednih gradova, a cijena vode je stabilna. Boca vode stoji kao i ranije – deset centi. Samoposluge su dobro opskrbljene, a kupci tvrde da je sve u redu, samo se mora dulje čekati.»
Šutnja kineskih vlasti
Kineska najnovija ekološka katastrofa dogodila se prije više od tjedan dana u susjednoj pokrajini Jilinu. Tamo je eksplodiralo novo postrojenje petrokemijskog kombinata. Zbog nestručnog rukovanja došlo je do eksplozije u kojoj je poginulo petero ljudi, a 70 ih je ranjeno. Svi stanovnici u krugu od dva kilometra oko tvornice morali su biti evakuirani.
U rijeku Song-hua izlila se nepoznata količina otrovnih supstanci koje izazivaju rak, no tu se činjenicu najprije prešućivalo. Vlasti su reagirale tek tjedan dana nakon katastrofe, neposredno prije nego što se zagađena voda približila Harbinu. «Kako bi spriječili da stanovnici grada piju zagađenu vodu iz rijeke, lokalne vlasti postavile su svoje ophodnje uz rijeku, a preko medija se stanovništvo upozorava da ne pije vodu iz rijeke», javlja reporter kineske televizije.
Ekološka svijest ne prati gospodarski razvoj
U Harbinu su zatvorene sve škole, a 15 bolnica priprema se za prijam pacijenta sa simptomima trovanja. No, ova ekološka katastrofa nije nikakvo iznenađenje. Kinesko gospodarstvo razvija se ubrzanim tempom, a u cijeloj zemlji gotovo preko noći nastaju megaprojekti: akumulacijska jezera i brane, autoceste, tvornice... Propise o zaštiti okoliša ne shvaća se ozbiljno, isto kao ni mjere zaštite i sigurnosti na radu. Korupcija u zemlji cvate, a kad netko otkrije nepravilnosti, onda se policiju podmićuje da šuti.
</doc>
<doc docid='dw_2281721' lang='hrv' type='mono' source='https://www.dw.com/hr/hr/prevencija-umjesto-panike/a-2281721' term='SARS'>
U slobodi putovanja u Europskoj uniji ne uživaju samo građani, nego se tome posebno vesele virusi i ostali uzročnici bolesti, kaže u šali Zsuzsanna Jakab direktorica tog Centra. To pokazuje da zemlje članice infekcijske bolesti ne mogu suzbiti na nacionalnoj razini. Stoga u toj jednoj od najmlađih agencija Euorpske unije pedesetak znanstvenika i službenika ima zadaću pratiti zaraze, raditi na njihovoj prevenciji i pružati tehničko-medicinske savjete. Glavni razlog za osnivanje te nadnacionalne ustanove, koja bi trebala zamijeniti prilično labavu mrežu zdravstvenih vlasti svih 25 zemalja članica, bio je zapravo SARS – teški akutni sindrom dišnoga sustava koji je prije tri godine izbio u Kini i počeo se širiti brzinom vjetra.
«Ovaj je Centar uspostavljen jer se u Europi spoznalo da na europskoj razini moramo pojačati obranu od epidemija i infektivnih bolesti, a upravo to i činimo» priča Zsuzsanna Jakab, koja se zajedno sa svojim kolegama trenutno bavi virusom ptičje gripe – osobito virusom H5N1, opasnim i za ljude. «Prilično smo uključeni, jer redovito se sastajemo i razgovaramo s veterinarima i dajemo upute kako se trebaju ponašati ljudi koji dolaze u kontakt sa zaraženim životinjama, u ovom slučaju s kokoškama» navodi Peet Tüll iz odjela za suzbijanje zaraza.
Pandemiju može izazvati svaki virus
Stručnjaci iz Stockholma upozravaju kako ne treba stvarati paniku. Rizik za ljude kod ptičje gripe je minimalan.Potpuno je nejasno hoće li virus koji bi mutirao tako da se može širiti i s čovjeka na čovjeka izazvati globalnu epidemiju gripe, ističe Tüll. Pandemiju može izazvati svaki virus. Zadaća je ovog Europskog centra izraditi krizne planove za slučaj svake moguće pandemije, objašnjava Jakab: «Proučavamo sve prevencijske planove, posjećujemo zemlje, pronalazimo pukotine i pokušavamo ih ispuniti, utvrđujemo postoji li u zemljama vodstvo na svim razinama, ne samo na ministarskoj razini i provjeravamo jesu li planovi kompatibilni.»
Sve te savjetodavne i nadzorne poslove Centar ne provodi samo kod ptičje gripe, nego i za pedesetak ostalih zaraznih bolesti. Za Peeta Tülla je bitno da njihova ustanova ne bude pogon za proizvodnju gomile nerazumljivih papira – čak ni krizni planovi i smjernice ne smiju biti previše debeli: «Prepreka u mnogim zemljama jest da administracija zdravstvenih ustanova vrlo dobro radi na izradi planova, ali medicinsko osoblje koje radi na terenu zauzeti su svakodnevnim poslovima i nisu pripremljeni za njih. Mi moramo povezati ta dva dijela kako bismo dobili koordinirano planiranje.»
EU tri godine intenzivno priprema krizne planove
Zemlje članice Europske unije već tri godine intenzivno rade na tome da se pripreme za pandemiju gripe, koja je u prošlome stoljeću izbila tri puta. Stanje priprema uopće nije toliko loše, iako pojedine zemlje moraju poboljšati uskladištenje lijekova protiv gripe, ocijenjuje Tüll. Ponekad mu je krivo što njihova agencija nikome ne može narediti što da čini – ne može uvesti kazne, ni donijeti propise: «Ovaj Centar nema zakonodavnu moć, ali može Europskoj komisiji i Vijeću dati smjernice i znanstvene savjete. A ministri zdravlja u Europi, sve zemlje članice imaju obvezu izraditi te planove.»
Ovih se dana u stockholmskom Centru za suzbijanje zaraznih bolesti provodi velika vježba – provjerava se krizni menadžment i komunikacijski kanali, a njihov moto je, kaže Peet Tüll, nadaj se najboljem, a pripremi se na najgore.
</doc>
<doc docid='dw_2281810' lang='hrv' type='mono' source='https://www.dw.com/hr/hr/vijesti-iz-europske-unije/a-2281810' term='SARS'>
Veći broj tražitelja azila u novim članicama Unije
U izvješće što ga je ovoga tjedna objavila UN-ova agencija za izbjeglice pokazuje da je broj tražitelja azila koji dolaze u Europu pao na najnižu razinu od kraja osamdesetih godina prošloga stoljeća. U Velikoj Britaniji broj tražitelja azila je manji za 61 posto, dok su brojke u Njemačkoj najniže od 1984. godine. Međutim neke zemlje poput Poljske, Slovačke, Finske, Cipra i Malte – uglavnom nove članice Unije bilježe rekordne brojke tražitelja azila. Najveća skupina tražiteljaazila je iz Rusije (30.000), većina su to Čečeni, zatim iz Srbije i Crne Gore (22.300), mnogi su s Kosova, Kina (19.700), Turska (16.200) i Indija (11.900).
Otvoren Centar za preventivu i suzbijanje bolesti
Mađarica Zsuzanna Jakab prva je direktorica Centra Europske Unije za preventivu i suzbijanje bolesti u Stockholmu. Centar je s radom počeo ovoga tjedan i glavna preokupacija je suzbijanje zaraznih bolesti, prije svega SARS-a, HIV/AIDS-a i gripe.
Europska Unija pokrenula kampanju protiv pušenja
Bruxelles je pokrenuo veliki europsku kampanju protiv pušenja u vrijednosti od 72 milijuna eura. Istodobno Europska Unija godišnje daje oko milijardu eura subvencija za proizvođače cigareta. Povjerenik za zdravstvo Markos Kyprianou je naglasio kako je ova kampnja usmjerena posebice prema mladim ljudima, jer je prosječna starosna dob mladih kada počinju pušiti u međuvremenu dosegla 13 godina. Statistike pokazuju da godišnje 650.000 građana Europske Unije godišnje umire od posljednica pušenja, dok članice Europske Unije godišnje troše oko 100 milijardi eura u liječenju osoba koje su obolile od pušenja.
EU regulirala skrb o djeci rastavljenih parova
Kidnapiranje djece od jednog roditelja u jednu drugu zemlju unutar Europske Unije danas je mnogo teže. U takvim slučajevima o pravima na skrb djece parova koji više ne žive zajedno unutar Europske Unije odlučuje ubuduće isključivo sud zemlje podrijetla djece, a ovakva odredba stupila je na snagu ovoga tjedna. Kako se slučajevi ne bi otezali u nedogled nadležni sud mora odlučiti u roku od šest tjedana. U slučaju da dijete ne želi imati kontakt s jednim roditeljem mora ga se saslušati pred sudom. Europska Unija nastoji postići prilagodbu nacionalnih odredbi o pravima naslijeđa, a još u ovom mjesecu započet će rasprava o pravima rastave braka, jer do sada još nema pravila koja se odnose za slučajeve ako bračni partneri potječu iz različitih zemalja članica.
Bruxelles sumnja u ispravnost njemačke tv-pretplate
Europska komisija izrazila je velike sumnje u ispravnost njemačkog sustava tv - pretplate. U pismu što ga je njemačkog saveznoj vladi uputila povjerenica nadležna za konkurentnost Nellie Kroes, Europska komisija traži da Njemačka precizira izdatke i financiranje tv programa ARD i ZDF. Povjerenica Kroes je izjavila kako je stekla dojam da trenutni sustav nije u skladu s odredbama Europske Unije. Nedostaje transparentnost u raspodijeli prihoda iz tv-pretplate, napominje Kroes. Tako primjerice nije jasno je li ARD i ZDF novac iz pretplate koriste u pružanju potpore svojim juniorskim poduzećima. Osim toga velika pitanja pojavljuju se oko nastupa u internetu.
</doc>
<doc docid='dw_2281140' lang='hrv' type='mono' source='https://www.dw.com/hr/hr/kina-i-turska-jedva-čekaju-ukidanje-izvoznih-kvota-za-tekstil/a-2281140' term='SARS'>
Tim je sporazumom svaka zemlja dobila čvrste izvozne kvote – pa čak i one koje uopće nisu imale tekstilnu industriju, poput Sri Lanke ili Mauricijusa. No, vrlo brzo je upravo tamo na tisuće radnika sjedilo za šivaćim strojevima. Tvrtke iz Koreje, Japana i Tajvana svoju su proizvodnju prebacile u zemlje koje nisu iskoristile svoje kvote, tako da se na kraju upravo u njima tekstilna industrija pretvorila u glavnu izvoznu granu. Ove godine taj sporazum zajedno s propisanim kvotama prestaje vrijediti.
Dan kada će se kvote ukinuti, a smiješkom prvenstveno iščekuje Kina, jer njezina je tekstilna industrija najveća u svijetu – ne samo da zapošljava oko 18 milijuna Kineza, nego će ove godine promet skočiti za 30 posto u odnosu na 2004. Procjenjuje se da će iznositi 183 milijarde dolara. Usporedbe radi, cjelokupna svjetska tekstilna branša ima promet od oko 350 milijardi. Svjetskim tekstilnim sporazumom Kini je bila dodjeljena kvota od 20 posto. Liberalizacijom tržišta vjerojatno će kineski tekstilni proizvodi preplaviti svijet – procjenjuje se da će Kina imati udio od 50 posto. Ova se zemlja dosljedno pripremala na ukidanje kvota – kineski su proizvođači u svoje pogone ulagali više nego bilo tko drugi na svijetu, no Chen Shujin, dopredsjednik kineskog saveza tekstilaca upozorava kako se stvara nepotrebna panika: ”Na temelju naših iskustava kod obrade tekstila i dobrog ishodišta za ulagače naravno da očekujemo nove strane investicije. Više će proizvođača doradne poslove prebaciti u Kinu, jer ovdje postoji na tisuće pogona koji mogu proizvoditi sve vrste tekstila, i to u velikom broju komada. No, ne mislim da će kineska roba preplaviti svjetska tržiša.”
Nijemac Ulrich Maeder više od trideset godina radi kao dobavljač za tekstilnu inudstriju i u gradu Ningbou, na istoku Kine vodi vlastitu tvornicu. On smatra da će ova zemlja osobito skočiti na području modnih odjevnih predmeta, a kako bi i sam profitirao od tog trenda svoje je kapacitete uvećao za 40 posto: ”Ukidanjem kvota dolazimo u idealnu situaciju da možemo završavati cijele programe, što do sada nismo mogli učiniti. Ograničavale su nas kvote za hlače, haljine, košulje ili bluze, tako da su se ti predmeti morali dovršavati negdje drugdje, gdje su to kvote omogućavale. Drugim riječima, što se izvoza i proizvodnje tiče, sigurno imamo puno veći omjer fleksibilnosti i otvorenosti."
Kako bi izbjegao trgovinske sporove sa Sjedinjenim Državama i Europskom unijom, Peking je krenuo u ofenzivu: na šest kategorija tekstila koje kineski proizvođači prodaju u inozemstvu uvedene su izvozne dažbine čime vlada pokušava unaprijediti izvoz kvalitetnije odjeće, a kočiti izvoz jeftine robe. Za Ralfa Köhlera iz tvrtke Freudenberg, koja u Shanghaiu proizvodi flis štofove to je mudra odluka: ”Kina će izrazito profitirati od ukidanja kvota i to će biti trend. Koliko su toga svjesni u načelu pokazuje najnovija najava dodatnog oporetivanja tekstilnog izvoza, čime se zapravo uvodi neka vrsta samoregulacije i kaže: ‘moramo paziti da ono što će nam dopasti ne uplaši ostatak svijeta i ne dovede do mjera koje bi bile usmjerene protiv nas. Drugim riječima – bolje spriječiti nego liječiti, bar u ovom slučaju.”
Promatrači ne očekuju daće odmah doći do pomicanja na svjetskom tržištu. Većina narudžbi za sljedeću jesensku sezonu odavno je već predana, a osim toga mnogi će proizvođači vjerojatno prvo pričekati hoće li zemlje poput SAD-a ipak posegnuti za mjerama protiv dumping cijena, a time i otežati izvoz iz Kine. Još nešto je presudno u tome da se čitav ulog ipak ne stavlja na kartu Kine: iskustva sa SARS-om su pokazala kako je dovoljan jedan virus da tjednima paralizira najveću svjetsku tekstilnu industriju.
A jedna druga tekstilna nacija – zbog toga što je uvjerna u svoje snage – ne strahuje od Kine. Riječ je o Turskoj, što ističe i jedan od tamošnjih proizvođača Kemal Günes: ”Mi imamo čvrsti udio na tržištu u Europi i Sjevernoj Americi. Turska je trenutno treći po veličini izvoznik u sivjetu. Etablirani smo, imamo stabilnu infrastrukturu i izgradili smo naše vlastite marke. I to posljednje je osobito važno: turska je u međuvremenu postala proizvođač s imenom, i sve više smo u svijetu priznati kao centar mode.”
Turska samo u Njemačku izvozi tekstil u vrijednosti od dvije milijarde eura. Sam Günes danas si može dopustiti angažman supermodela, tako da se u odjeći njegove proizvodnje s plakata smješka i Naomi Campbell. Oznaka ”Made in Turkey” uskoro bi trebala jednako dobro zvučati kao i nekoć ”Made in Italy”, nadaju se vlasnici turskih tekstilnih tvornica. Igra se naravno i na kartu jeftinije radne snage u odnosu na onu u Europi. No, unatoč tomu neki od etabliranih njemačkih proizvođača ne pomišljaju na to da proizvodnju prebace u Kinu, Indiju ili zemlje istočne Europe. Wolfgang Grupp, vlasnik Trigeme, tvrtke koja je najveći njemački proizvođač majica i odjeće za tenis, tisuću i 200 ljudi zapošljava isključivo u Njemačkoj. On kaže da visoke njemačke plaće Trigema nadoknađuje kvalitetom, ali i fleksibilnošću. Nema tog artikla koji se kod njih ne može od konca do gotovog proizvoda napraviti i dostaviti kupcu za 48 sati, tvrdi Grupp. Njegova upornost što se tiče ne micanja proizvodnje iz zemlje – o čemu je često govorio i na televiziji i u raspravama - ujedno se i nagrađuje: ”Mnogi potrošači ulaze u trgovine jer žele poduprijeti njemačka radna mjesta. S tim se susrećem kada se slučajno nalazim u radnji. Obraća mi se tada gotovo svaki drugi kupac i pita jesam li ja taj koji se pojavljuje na televiziji. tada mi kažu da su ekstra prešli 30-50 kilimetara kako bi demonstrativno pokazali kako i oni žele dati potporu privrednom prostoru Njemačke.” (Izvor: dlf)
</doc>
<doc docid='dw_2282826' lang='hrv' type='mono' source='https://www.dw.com/hr/hr/kada-gripu-svladati-juhicom-a-kada-lijekovima/a-2282826' term='SARS'>
Uzročnici bolesti mogu vrlo brzo mutirati. Jedna relativno bezopasna gripa jednim se udarcem može pretvoriti u opasnu pandemiju, kao što je bilo 1918. godine sa španjolskom gripom od koje je umrlo više od 20 milijuna ljudi. Ako se pojavi novi virus gripe, kao što je to nedavno bilo s virusom ptičje gripe u Aziji, znanstvenici i liječnici grozničavo pokušavaju identificirati uzročnika, što nije ni malo jednostavan i brz proces. U Sjedinjenim Američkim Državama znanstvenici stoga rade na jednoj novoj metodi kojom se utvrđuju virusi. Oni namjeravaju uz pomoć genetskih čipova brže nego do sada prepoznati varijante gripe, ali i SARS-a.
Kada neki pacijent dođe k liječniku s gripom, ne može se odmah otkriti o kojem se virusu gripe točno radi. Postoje doduše testovi na antitijela s kojima se razlikuje gripa tipa A, B i C, ali detaljna analiza molekula virusa traje nekoliko tjedana. U pravilu američke zdravstvene vlasti gentetički kod nekog virusa račlanjuju tek tada kada je netko od tog virusa umro – na žalost, naglašava biokemičar Robert Kuchta sa sveučilišta Boulder: ”U pravilu oboljeli od gripe liječniku odlaze tek kada im je stvarno loše. Kada bi liječnik pak bio u stanju odmah identificirati virus mogao bi i reagirati na odgovarajući način. Kod bezopasnih uzročnika ljudima bi dao aspirin, poslao ih kući i preporučio im toplu juhicu. Kod opasnih uzročnika međutim, liječnik bi odmah mogao početi s tretmanom lijekovima.”
Kuchta namjerava uz pomoć takozvanog genetskog čipa razviti test kojim bi se brzo došlo do tih rezultata. Riječ je o malim staklenim pločicama na kojima se nalaze tisuće sićušnih rupica u koje su smještene različite spiralne DNA niti. Ako se na čip stavi uzorak pacijentove krvi, pojedini se dijelovi genetičkog koda spajaju na određene DNA spirale. Uz pomoć takvih čipova može se dakle istodobno izvesti na tisuće testova na virus. Doduše, ova vrsta dijagnoze do sada je ipak prilično nesigurna, jer se u uzorcima pacijenata nalazi relativno malo nasljednih kodova, no Kuchta i njegove kolege žele sljedećih nekoliko godina poboljšati svoju metodu, uz ostalo i time da u svoj test ugrade što je moguće više redundancija. To znači da određena svojstva virusa provjeravaju nekoliko puta i na različite načine, kako bi se izbjegle pogrešne dijagnoze. Prvi prototipovi tih čipova za otkrivanje gripe neće moći odmah biti korišteni u praksi, nego će prvo morati proći provjeru u laboratorijima zdravstvenih vlasti.
”Svake godine Svjetska zdravstvena organizacija provjerava molekule virusa koji šeću svijetom. Pola godine prije sezone gripe moraju odlučiti koji je uzročnik osobito opasan. S jednim čipom mogli bi prikupiti još više informacija i time još bolje utvrditi protiv kojih virusa će osigurati cjepiva" objašnjava Kuchta. Budući da se na jednom genetskom čipu istodobno može provoditi puno testova, ovaj mikrobiolog namjerava ugraditi i jedan test za SARS. Za liječnike koji rade s pacijentima bilo bi to vrlo korisno, budući da su simptomi gripe i SARS-a na početku bolesti vrlo slični. Još u proljeće prošle godine je američki Affymetrix na tržište izbacio genetski čip za dijagnosticiranje SARS-a, a američke su ga zdravstvene vlasti stavile na raspolaganje različitim znanstvenicima u cijelom svijetu, kako bi ga ispitali. Odjek je bio pozitivan iako je, kako se pokazalo, taj čip potrebno dosta doraditi.
Američki znanstvenik Robert Kuchta naglašava kako postoje i druga područja gdje bi se ova metoda mogla primjenjivati. Pri tom ukazuje na činjenicu da bi teroristi mogli umjetno izmijeniti virus gripe i iskoristiti ga kao oružje. "U tom slučaju," kaže Kuchta, "s našim bismo čipovima bili u stanju utvrditi je li riječ o nekom određenom virusu koji kruži svijetom, nekom prirodnom ili umjetno mutiranom virusu." Taj obrambeno tehnološki aspekt primjene vjerojatno će biti presudan za unaprijeđivanje ovih čipova. Američka vojska u istraživanje metoda, koje bi brzo mogle identificirati i spore bedrenice, viruse velikih boginja i ostalih uzročnika, ulaže ogroman novac.
</doc>
<doc docid='dw_2279521' lang='hrv' type='mono' source='https://www.dw.com/hr/hr/njemacka-2020-godine/a-2279521' term='SARS'>
Standard u Njemackoj ce tijekom slijedecih 16 godina opasti - tu neugodnu vijest nije mogao zaobici ni Horst Opaschowski u svojoj studiji "Njemacka 2020. godine". Na preko 500 stranica istrazivanja on i njegovi suradnici iznose prognoze o nacinu zivota, konzumaciji, koristenju medija i vrijednostima Nijemaca 2020 .godine. Znanstvenim pogledom u kristalnu kuglu Opaschowski vidi polagani oprostaj od drzavnih institucija koje pruzaju socijalnu stabilnost gradjanima: "S jedne strane, permanentna strukturalna kriza nece tako brzo zavrsiti, sto ce trajno obiljeziti sustave socijalnog osiguranja. S druge strane gradjani su sve vise spremni biti neovisni od nadleznosti drzave kao svog pokrovitelja i skrbnika i umjesto da se oslanjaju na drzavu, sve vise se oslanjaju na svoje vlastite snage."
Nijemci ce 2020. godine biti samostalniji i preuzeti ce vise odgovornosti za vlastiti zivot, glasi rezultat studije. Brojne sadasnje zadatke drzave preuzet ce razlicite organizacije. Samostalne akcije gradjana dozivjet ce pravi preporod i sve ce vise ljduii sudjelovati u izvrsavanju socijalnih obveza i ocekivati sve manje da te zadace preuzima drzava: "Orijentacija prema postizanju sto vise dostignuca sve se vise pojacava. Tendencija povecanja dostignuca tijekom posljednja dva desetljeca nastavit ce se i tijekom slijedeca dav desetljeca. Umjesto nevoljkosti za sto boljim rezultatima, ponovno ce se pojaviti zelja da se postize sto vise rezultata i dostignuca."
Nijemci ce i slijedecih godina najvise brinuti zbog nezaposlenosti , zdravstvene skrbi i kriminala. 83 posto gradjna strahuje da bi mogli izgubiti posao. Ti strahovi potiskuju ostale teme - kao sto su zastita okolisa, kriza obrazovanja i sirenje epidemija u svijetu poput AIDS-a i SARS-a u drugi plan.
Strucnjaci za istrazivanje buducnosti dali su losu ocjenu i politckim strankama, jer oni do sada nisu uspjeli gradjanima ponuditi konkretan plan buducnosti :
"Gradjani ne ocekuju nikakve velike vizije za slijedecih 30 godina, vec vise neku vrst stupnjevitog plana - Godine 2004. nalazimo se tu- i- tu i prolazimo kroz taj-i taj- proces, koji je bolan, ali za dvije godine ili za 4 ili 6 godina - situacija ce biti takva-i-takva. Politicari ne nude takvu vrst stupnjevitog planiranja. Mi svakodnevno cujemo sto se zbiva, ali mi bismo zapravo htjeli cuti u kojem pravcu to ide dalje."
Nijemci s vise zabrinutosti gledaju na buducnost. No istovremeno - kao sto to pokazuje ova studija - Nijemci imaju sve vise povjerenja u to da sami mogu aktivno kreirati svoj zivot, a to je, prema misljenju Opaschowskog, vrlo ohrabrujuci trend za buducnost.
</doc>
<doc docid='dw_2281247' lang='hrv' type='mono' source='https://www.dw.com/hr/hr/u-berlinu-se-odrzava-sajam-zracnog-i-svemirskog-prijevoza-ila/a-2281247' term='SARS'>
Na pocetku Medjunarodnog zracnog i svemirskog sajma, ILA-e u Berlinu Europski zracni i svemirski koncern EADS javnosti je prezentirao narudzbu od tri milijarde eura: njemacko-francusko-spanjolski konzorcij, ciji je najveci suvlasnik DaimlerChrysler, isporucit ce Arianespace-u 30 raketa tipa Ariane 5. Ugorov je potpisan tocno na dan otvorenja sajma i u prisutnosti saveznog kancelara Gerharda Schrödera.
Medju izlagacima tog specijaliziranog sajma, treceg po velicini u svijetu, vlada relativno dobro raspolozenja. Rainer Hertrich, sef savezne udruge ove industrijske grane je optimistican: "ILA 2004. godine nalazi se na pocetku poleta kojeg ocekujemo u europskoj zracnoj i svemirskoj industriji, pocam od druge polovice ove godine, a koji ce se nastaviti i sljedecih godina. Drugu sredisnju temu ovog sajma promatramo kroz povijesne dimenzije. ILA 2004. u potpunosti je pod dojmom prosirenja NATO-a i Europske unije. I zbog toga mi je narocito drago da je danas, nekoliko tjedana nakon NATO-ova prosirenja na Istok i tek deset dana nakon pristupa 10 novih clanica Europskoj uniji na ILA-i zastupljen tako velik broj novih partnerskih nacija," izjavio je Hertrich na otvorenju.
Ukupno gledano broj izlagaca ponovo je velik - na sajmu koji se odrzava u juznom dijelu Berlina zastupljeno je tisucu izlagaca iz 43 zemlje. Osim zapadnih Europljana i SAD-a svoje letjelice predstavljaju Rusija i Ukrajina. Izmedju ostaloga predstavljen je Airabus A340-600 - sa svojih 75 metara trenutacno najduzi putnicki zrakoplov na svijetu - te ukrajinski Antonov 124-100, najveci do sada serijski proizveden transportni zrakoplov koji moze prevesti tezinu do 150 tona.
Krizne godine, koje su bile rezultat slabe konjunkture, teroristickih napada 11. rujna i epidemije SARS-a su prevladane. Najvaznijim indikatorima oporavka smatra se povecani broj putnika. Njemacke avio kompanije, suprotno opcim tendencijama u tom segmentu gospodarstva u Europi i njemackom gospodarstvu opcenito, u prosloj su godini svoj promet mogle povecati za 2,3 posto. Prema misljenju Rainera Hertricha pozitivan razvoj posljedica je jace potraznje za vojnom opremom, primjerice za eurofighterom. "Airbus je, osim toga, broj proizvedenih zrakoplova mogao odrzati konstantnim. Time smo prosle godine prvi puta uspjeli Boeing potisnuti na drugo mjesto po broju isporuka."
EADS-ova podruznica, Airbus trenutacno isporucuje 300 zrakoplova godisnje. Boeing u istom vremenskom razdoblju uspjeva prodati samo 281 zrakolov. U usporedbi s Boeingom Airbus je u boljoj situaciji i sto se tice buducih isporuka.
Optimizam koji je sef Udruge njemacke zracne i svemirske industrije Hertrich sirio na prvoj ILA-inoj konferenciji za novinare vec je sljedecih dana ponovo pomucen. Vodeci njemacki proizvodjac motora MTU, koji zaposljava 8 tisuca ljudi potvrdio je da ce tijekom sljedece dvije godine otpustiti otprilike tisucu suradnika. "To nije rezultat samo smanjene kupovne moci vlastitih komitenata i nemilosrdnog nadmetanja u cijenama, nego i sve skupljeg goriva i visokog kursa dolara," objasnio je predstavnik MTU-a.
</doc>
<doc docid='dw_2281977' lang='hrv' type='mono' source='https://www.dw.com/hr/hr/vijesti-iz-europske-unije/a-2281977' term='SARS'>

</doc>
<doc docid='dw_2279934' lang='hrv' type='mono' source='https://www.dw.com/hr/hr/zabrinutost-zbog-moguceg-širenja-pticje-gripe-s-covjeka-na-covjeka-prvi-slucaj-zaraze-u-hamburgu/a-2279934' term='SARS'>

</doc>
<doc docid='dw_2281311' lang='hrv' type='mono' source='https://www.dw.com/hr/hr/turizam-2003-pokazuje-nove-smjernice/a-2281311' term='SARS'>

</doc>
<doc docid='dw_47600684' lang='hrv' type='mono' source='https://www.dw.com/hr/hr/izgubljena-gastarbajterska-generacija/a-47600684' term='MERS'>
Roman „Gegen die Träume" (u prijevodu "Protiv snova") s kojim je stupio na njemačku književnu scenu, Sead Husić je posvetio svojoj majci. Zapravo svim majkama, djevojkama i ženama koje su iz kojekakvih razloga u kolonama „gastarbajtera" dolazile na rad u Njemačku. Neke u potrazi za boljim i sretnijim životom, a mnoge da bi pobjegle od jada i bijede, da bi se naprosto izbavile iz teških životnih okolnosti u kojima su bile rođene.
Mersija, glavni ženski lik ovog romana, bježi iz rodnog Brčkog zbog stida. „Ona nije htjela završiti kao njen otac, siromašan i lud“, rečenica je s kojom Husić otvara priču o čudnom životu njenog oca Ahmeda, sina bogate trgovačke obitelji, koji je protraćio i upropastio svoj život zbog grešne i nesretne ljubavi prema djevojci prinuđenoj na prostituciju. Mladić, kojeg je otac slao u europske metropole u kojima je kupovao skupocjena odijela, završio je svoj život kao siromah, čovjek pomućenog razuma, kojeg čaršija sažalijeva, ali i ismijava. Kao Andrićevog Ćorkana. Nakon njegove smrti ostala su samo njegova skupocjena odijela, u kojima sada drugi ljudi hodaju ulicama.
I dok oni prolaze pored njih kao aveti sramne prošlosti njenog oca, Mersija, puna stida i gorčine, poput scene iz nekog talijanskog neorealističkog filma, sjedi ponižena životnom sudbinom s majkom u parku na klupi, čekajući da prime socijalnu pomoć. U trenutku kada je čula kako je najjednostavnija mogućnost da pobjegne od svega odlazak na rad u Njemačku, iako još maloljetna, odlučuje se na taj sudbonosni korak. Mersija sjeda u vlak nade, napušta Brčko i u proljeće 1969. godine dolazi u jedno malo mjesto na jugu Njemačke gdje započinje svoju turbulentnu životnu avanturu, zaposlivši se kao pomoćna radnica u kolodvorskom bistrou. Okusivši gorčinu života u tuđini, mlada i neiskusna djevojka, zloupotrijebljena i ponižena od svog prvog poslodavca, izvjesnog Otta, uskoro dospijeva u bezizlaznu situaciju. Sama, ojađena i bespomoćna, opet s koferom i putnom torbom u ruci, privremeno utočište pronalazi na klupi u parku, sličnoj onoj u rodnom kraju.
Sead Husić
Husić njenu životnu priču prati na fonu priče o avanturama njenog nerazumnog i nesretnog oca, koji se ne snalazi ni u prijelomnim povijesnim okolnostima tijekom Drugog svjetskog rata. Kako bi povratio svoje nasljedstvo koje je propio i prokockao, Ahmed pokreće dubiozni posao šverca duhana po koji iz Brčkog putuje brodom čak u daleku Odesu, dospijeva u zarobljeništvo i konačno propada.
Nesretni otac kao zlokobna sjena nad Mersijinom sudbinom
Roman se odvija na nekoliko razina, vremenskih i prostornih. Lik nesretnog oca Ahmeda lebdi cijelo vrijeme kao zlokobna sjenka nad Mersijinom sudbinom, kao zla kob kojoj se ne može umaći. Radnja romana se tako odvija u ta dva paralelna toka, koji se prelamaju i ogledaju jedan u drugom. I dok u prvom istražuje ponore Ahmedove duše, opisujući njegovo moralno i fizičko propadanje, autor drugi tok koncipira kao neku vrstu društvene kronike malog grada u predjelu Oberbayerna (Gornje Bavarske) u kojem Mersija, kao došljakinja i strankinja, nailazi na niz životnih problema i izazova. Iscrpljenu i usnulu na klupi u parku u blizini stanice, čvorišta životnih puteva mnoštva bezimenih migranata, zatiče je Njemica Christine i odvodi kod stare liječnice, gospođe Schmidt koja će joj pomoći i pružiti utočište. Ove dvije humane, dobre žene će kasnije u romanu odigrati bitnu ulogu u njenom daljem tegobnom životnom putu, na kojem susreće mnoštvo živopisnih likova.
Jedan od literarno najuspjelijih među njima je lik Nade, zgodne i privlačne žene koja je sa suprugom Savom u ovaj gradić dospjela iz jednog sela u Srbiji u kojem je imala teško i mučno djetinjstvo. Nada, koja teži boljem životu pod svaku cijenu, pa čak i da bude seksualno iskorištena od svog poslodavca, vlasnika hotela u kojem je zaposlena, postaje Mersijina prisna prijateljica. Kroz njen lik Husić na veoma sugestivan način ponire u snove mnogih došljaka o boljem životu u novoj životnoj sredini, koji bivaju raspršeni u sudaru s oporom realnošću njemačke svakodnevice u jednoj provinciji. Kroz mnoštvo zapleta Husić opisuje njemačko društvo tog vremena obnove i izgradnje, koje nije imuno na korupciju, pa čak ni na kriminalne radnje u oblasti građevinarstva, i koje prihvaća radnike samo kao privremene goste, tretirajući ih kao ljude koji se na kraju svog radnog vijeka trebaju vratiti tamo odakle su i došli.
Mersija i ostali likovi „gastarbajtera" i „auslendera", suočeni s oporom realnošću i administrativnim problemima, su u Husićevom romanu primjeri za milijune ljudi koji su u Njemačku došli s velikim snovima misleći da će na osnovu svog rada ostvariti životne ciljeve. San mnogih je bio da se jednog dana vrate u Jugoslaviju i s teško zarađenim novcem ostvare miran i sretan život u staroj domovini. Ali, kako Husić kaže, to je uspijevalo samo rijetkima. Ljudi su ostajali čitav život rastrzani snovima o povratku, shvaćajući na kraju svojih radnih vjekova da u Njemačkoj nisu stekli novu domovinu, a da su zauvijek izgubili staru.
Bilo mi je važno sastaviti ta dva različita svijeta
"To je po meni kao neka izgubljena generacija ljudi koji su dali veliki dio svog života za ekonomski rast ovdje u Njemačkoj. Ja sam samo pokušao pokazati kako je tim ljudima bilo. I bilo mi je važno pokazati ta dva svijeta, te jugoslavenske priče, da sastavim ta dva apsolutno različita svijeta u toj priči", objašnjava Husić svoje motive i literarne intencije.
Husić tako u ovom toku romana u kojem prati Mersijinu sudbinu oslikava galeriju niza upečatljivih likova došljaka koji se na različite načine snalaze u novoj životnoj sredini, miljeu koji veoma dobro poznaje, u kojem se rodio i odrastao. Ipak njegov roman, kako kaže, nije obiteljska biografija, iako se zasniva na nekim stvarnim motivima kao što je bijeg s nametnute svadbe u Brčkom kada je Mersija nakon kratkotrajnog povratka bila prinuđena udati se za mladića iz susjedstva s kojim je provela djetinjstvo. Ona se ipak odlučuje na ponovni bijeg u Njemačku, na život u sredini koja je, osim dobrih pojedinaca spremnih na pomoć ljudima u nevolji, nikada neće do kraja prihvatiti kao svoju.
I kad joj se u liku pečalbara Muse za kojeg se na kraju udaje, na kratko osmjehne sreća, Mersijin život će ostati utopljen u more tragičnih „gastarbajterskih“ sudbina, ljudi koji su u novoj sredini zauvijek ostali stranci. Muso kao i svi muški likovi u ovom romanu se postepeno razotkriva kao lažov, prevarant, razvratnik i religiozno zatucani nasilnik. Kao jedina utjeha joj ostaje sin Adem, lik s kojim Husić ostvaruje još jednu zanimljivu dimenziju romana otvarajući i danas itekako aktualno pitanje integracije. Jer Adem se, kao pripadnik druge generacije doseljenika, bori za svoj identitet. Rođen u Njemačkoj, odrastao i školovan na njenom tlu, on se osjeća kao njen pripadnik. Iako ga otac Muso, s kojim je Mersija unatoč svemu ostala u braku, nastoji odgojiti u duhu islama, Adem se nastoji uklopiti u sredinu koja je u biti kršćanska, jer želi biti tretiran kao Nijemac, kao njegov najbolji prijatelj Ralf, sin jedine iskrene Mersijine njemačke prijateljice Christine, koja joj je otvorila svoje srce i vrata u njemačko društvo. S ovom temom roman Seada Husića dobiva na aktualnosti i univerzalnosti u odnosu na priče o sudbinama ljudi s područja bivše Jugoslavije u Njemačkoj, koje se, kako kaže, ne bi trebale zaboraviti.
Čitajte nas i preko DW-aplikacije za Android
Ljudi iz bivše Jugoslavije u Njemačkoj važe kao dobro integrirani i poslovno uspješni. Ali se većinom politički ne angažiraju u zemlji. O tome u DW-intervjuu govori povjerenik za integraciju u Stuttgartu Gari Pavković. (13.02.2019)
Ove godine se obilježava 50 godina organiziranog iseljavanja “gastarbajtera” iz Jugoslavije u Njemačku. U Berlinu se na jednoj tribini u utorak govorilo o valovima iseljavanja. I razbijali su se neki tvrdokorni mitovi. (21.11.2018)
Prije točno 50 godina je Njemačka potpisala sporazum s Jugoslavijom o vrbovanju radne snage. Mnogi jugoslavenski gastarbajteri su došli na godinu-dvije – i ostali čitav život. (12.10.2018)
Prije 50 godina tadašnje SR Njemačka i SFRJ potpisale su sporazum o vrbovanju radnika. Od gastarbajtera kod 'neprijateljskog Švabe' nastali su iseljenici. O tome za DW govori povjesničar Vladimir Ivanović. (12.10.2018)
</doc>
<doc docid='dw_19393563' lang='hrv' type='mono' source='https://www.dw.com/hr/hr/cigarete-iz-bih-za-libijske-teroriste/a-19393563' term='MERS'>
Transport je obavljan preko kosovske tvrtke „NPT Kosova Tabacco SH.P.K“. Najveći dioničar „Fabrike duhana Sarajevo“ (FDS) s oko 40 posto dionica je Federacija Bosne i Hercegovine (FBiH), odnosno Ministarstvo poljoprivrede tog bh. entiteta.
Prema dokumentaciji crnogorske Uprave carina iz 2014. godine, tvrtka „NPT Kosova Tabacco SH.P.K“ je u dva navrata u crnogorskoj luci Bar ukrcavala cigarete za tvrtku-primatelja „Umal Behar Shipping“ koja je registrirana u libijskom gradu Bengaziju. Bengazi je tada bio u rukama radikalne islamističko-terorističke skupine Ansar al-Sharia.
Crnogorska luka Bar
Royal blue za libijske džihadiste
Radi se o skoro 50.000 kilograma cigareta „Royal blue“ koje su ukrcane na brod „Ar Raqqah“. Na specijaliziranoj internetskoj stranici „marinetraffic.com“ se ne može pronaći ni riječ o postojanju broda s tim imenom. U carinskom dokumentu za pošiljku cigareta koju je ukrcala tvrtka s Kosova vidi se i pečat barske tvrtke „Atlantšped“, vlasnika Baranina Dragana Vujačića kojem je u crnogorskom Višem sudu suđeno za šverc cigareta „Lucky Strike“ i „Marlboro“ u razdoblju od 15. do 20. kolovoza 2005. godine čime je, prema optužnici, proračun države Crne Gore bio oštećen za oko pola milijuna eura. Krajem svibnja 2013. godine, Viši sud je Vujačića nakon godina suđenja oslobodio optužbe za šverc cigaretama. U tom predmetu sud je od šesnaestorice optuženih za šverc cigareta okrivio samo Vujačićeva tri suradnika koji su osuđeni na ukupno više od pet godina zatvora i novčane kazne.
Kosovska veza
Prema neslužbenim podacima, „Fabrika duhana Sarajevo“ prodala je poduzeću „NPT Kosovo Tobacco SH.P.K“ najmanje 10.000 kilograma cigareta marke „Royal blue“, i to u ukupnom iznosu od 70.000 eura.
Prema fakturi, plaćanje je, navodno, dogovoreno 120 dana od datuma fakture. Taj posao je obavljen preko Crne Gore. U fakturi cigarete su izvezene preko kompanije „New Eastern Management“.
Jedna od pošiljki te kompanije zaustavljena je u ožujku prošle godine u Grčkoj, pod optužbom da se radi o švercu cigareta. Tvrtka „New Eastern Management“ ukrcala je tada cigarete brandova „Cooper", „Gr“ i „Royal blue“, vrijedne 35 milijuna eura, na brod „Zahra“. I tu pošiljku je trebala primiti tvrtka registrirana u Bengaziju – „Umal Behar Shipping“.
Fabrika duhana Sarajevo je preko kosovske tvrtke transportirala cigarete
Iz „Fabrike duhana Sarajevo“ priopćili su da s tvrtkom „NPT Kosovo Tobacco SHPK“ surađuju duži niz godina. „FDS nikada nije imao kontakte s kompanijom 'New Eastern Management INC'. Plaćanje spada u komercijalne uvjete poslovanja FDS-a i kupaca, i isto je u skladu sa pravilima poslovanja FDS-a i važećim zakonskim propisima o vanjskotrgovinskom poslovanju“, priopćio je Mustafa Bibić, eksport-menadžer „Fabrike duhana Sarajevo“. On nije odgovorio na pitanje tko su predstavnici kosovske tvrtke s kojom posluju i zašto je plaćanje dogovoreno 120 dana od datuma fakture. Rok plaćanja obično ne bi trebao biti duži od 30 dana od ispostavljene fakture, što je standardni rok plaćanja i u zemljama Europske unije.
U Agenciji za registraciju poduzeća Kosova može se vidjeti da je vlasnik tvrtke „NPT Kosovo Tobacco SHPK“ Mersim Govori.
Mafijaško bratstvo i jedinstvo
Taj čovjek, prema podacima crnogorskog Centralnog registra privrednih subjekata (CRPS), izvršni je direktor i ovlašteni zastupnik kompanije „Mont Gro Tobacco“ koja je registrirana u Slobodnoj zoni (Free zone) luke Bar. „Mont Gro Tobacco“ ima ugovor s državom Crnom Gorom o obavljanju djelatnosti u Slobodnoj zoni te luke gdje ima brojne pogodnosti za poslovanje. Kao vlasnik kompanije „Mont Gro Tobacco“, koja je osnovana u aprilu 2010. godine, vodi se Dauti Kurtalji. Hrvatski mediji pisali su o Kurtaljijevim vezama sa albanskom mafijom u toj zemlji još prije deset godina. Pozivali su se i na podatke policije da je Kurtalji povezan sa Srećkom Kestnerom, švercerom cigareta osuđenim u Njemačkoj, i crnogorskim kriminalcem Ratkom Đokićem koji je likvidiran 2003. u Stockholmu.
Offshore tvrtke i cigarete
Pored kompanije „New Eastern Management“, kao krcatelj cigareta u luci Bar u 2014. godini pojavljuje se i offshore tvrtka s Britanskih Djevičanskih otoka (BVI) – „Cais Ventures Group Ltd.“ - i panamska „Velex Europe Corporation“.
Godinama su se cigarete masovno švercale iz Crne Gore u Libiju i očito su tamo služile za financiranje libijskih islamističkih terorističkih organizacija bliskih Al Kaidi i Islamskoj državi. (27.06.2016)
Fantomska tvrtka „New Eastern Management“ najmanje 12 puta u crnogorskoj luci Bar ukrcala je na brodove cigarete za kupca s područja pod kontrolom libijskih terorističkih organizacija bliskih Al Kaidi i IS-u. (29.06.2016)
„Cais Ventures Group Ltd.“ je u Baru ukrcala 2.774 kilograma cigareta nepoznatog branda na brod „Vega Epsilon“ registriran u Liberiji 25. rujna 2014. godine. Kao mjesto te isporuke naveden je libijski grad Misurata. S druge strane, panamska offshore kompanija „Velex Europe Corporation“, prema carinskim papirima je u dva navrata u 2014. godini ukrcavala u brod „Yong Gi“ cigarete „Eva slims“, „Royal blue“, „Pine blue“, „Jim filter king“, „Pine red“ i „Rgd magnum“ od ukupno više od 100.000 kilograma za luku Tobruk u Libiji.
Brod „Yong Gi“, koji je promijenio ime u „Simone“, grčka obalna straža zaustavila je 15. siječnja prošle godine kod luke Kalamata jer se nije javljao na radio pozive lučkih vlasti.
Tada je izvršena provjera broda kojom je utvrđeno da je imao brojna oštećenja i da se nije znala destinacija prema kojoj plovi. Nije čak imao ni IMO broj – identifikacijski broj koji u skladu s međunarodnim konvencijama mora biti dodijeljen brodu, vlasniku broda ili kompaniji. Taj broj je uveden radi pomorske sigurnosti i sprječavanja pomorskih prijevara. Brod „Yong Gi“ su u luci grčki državni organi iz sigurnosnih razloga držali više od četiri mjeseca. Takvi i slični brodovi nerijetko se koriste za šverc.
Autori istraživanja Vladimir Otašević, Marko Vešović i Hassan Haidar Diab su nagrađivani novinari-istraživači Centra za istraživačko novinarstvo Crne Gore (CIN-CG), crnogorskih dnevnih novina „Dan“ i hrvatskog „Večernjeg lista“.
U linkovima zakačenima za ovaj prilog možete pročitati druge dvije istraživačke priče ovih novinara: "Crnogorske cigarete za libijske teroriste" i "Tajna švercerskog skladišta 25".
Godinama su se cigarete masovno švercale iz Crne Gore u Libiju i očito su tamo služile za financiranje libijskih islamističkih terorističkih organizacija bliskih Al Kaidi i Islamskoj državi. (27.06.2016)
Fantomska tvrtka „New Eastern Management“ najmanje 12 puta u crnogorskoj luci Bar ukrcala je na brodove cigarete za kupca s područja pod kontrolom libijskih terorističkih organizacija bliskih Al Kaidi i IS-u. (29.06.2016)
Godinama su se cigarete masovno švercale iz Crne Gore u Libiju i očito su tamo služile za financiranje libijskih islamističkih terorističkih organizacija bliskih Al Kaidi i Islamskoj državi. (27.06.2016)
Fantomska tvrtka „New Eastern Management“ najmanje 12 puta u crnogorskoj luci Bar ukrcala je na brodove cigarete za kupca s područja pod kontrolom libijskih terorističkih organizacija bliskih Al Kaidi i IS-u. (29.06.2016)
</doc>
<doc docid='dw_18393442' lang='hrv' type='mono' source='https://www.dw.com/hr/hr/izgradnja-nuklearke-bez-obzira-na-opasnosti/a-18393442' term='MERS'>
Regija Akkuyu u pokrajini Mersin uz obalu Sredozemnog mora je dio netaknute prirode s idilično zelenim brdima. Priroda i blizina mora su glavni razlozi što je veliki broj životinjskih vrsta ovdje pronašao svoj dom. U ovoj regiji, na kopnu i u moru, se mogu pronaći i životinjske vrste kojima prijeti izumiranje. Jedna od njih je sredozemna medvjedica, najugroženiji sisavac na svijetu.
Upravo usred ove netaknute prirode bi trebala biti izgrađena atomska elektrana. „Naša velika briga je hlađenje reaktora i klor što će dovesti do uništavanja malih morskih biljaka“, kaže Kemal Gücü sa „Middle East Technical University“ u Ankari. „Za hlađenje reaktora je potrebno milijun prostornih metara vode po satu koja će otjecati u more“, objašnjava Gücü. „Ljeti se temperatura mora obično podiže do 31 stupanj. Zbog toga ovdje i nema mnogo živih bića. Međutim, kada se napravi atomska elektrana, temperatura morske vode će porasti do 35 stupnjeva. U tom slučaju u vodi neće opstati nikakva živa bića niti će biti razmnožavanja.“
Jagode i banane s upozorenjem na radijaciju?
Nisu ugrožene samo životinje. Šteta će biti nanesena i zemljištu. „Ukusne jagode i banane, od čije proizvodnje ovdašnje stanovništvo i živi, dobit će oznake s upozorenjem na radijaciju“, kaže Fulya Ugurkan iz Mersina, glasnogovornica lokalne anti-nuklearne platforme. Trgovci i proizvođači se boje opasnosti koja im prijeti i zbog toga se angažiraju protiv izgradnje nuklearke.
Turski ministar za energetiku Taner Yildiz (lijevo) i šef Rosatoma Sergej Kirijenko.
Lokalna anti-nuklearna platforma je dobila podršku od Greenpeacea. Zajedno organiziraju akcije, a prilikom polaganja kamena temeljca, kojem su prisustvovali turski ministar za energetiku i predstavnik ruskog nuklearnog koncerna „Rosatom“, demonstrirali su rame iz rame.
„Mersin ima 300 sunčanih dana u godini. Vodu za domaćinstva godinama grijemo pomoću solarne energije. Mislim da nema smisla ovdje graditi atomsku elektranu za proizvodnju električne energije“, mišljenja je Fulya Ugurkan.
Zanemaruje se opasnost od potresa
Opasnost za idilični krajoliku u Akkuyu se krije i u dubini zemlje. Naime, regija se nalazi na mjestu gdje se dodiruju tektonske ploče. Stručnjaci upozoravaju da to može dovesti do potresa jačine i do 7,9 stupnjeva. Rezultati istraživanja, koje je provelo ministarstvo za okoliš i urbanizam, nisu otklonili te strahove. Seizmolog Ahmet Ercan iz Instituta za geofiziku u Istanbulu kaže da se izvještaji o opasnosti od potresa nisu detaljno pročitali.
Lokalno stanovništvo živi od uzgoja jagoda i banana i strahuje za svoju budućnost
Aktivistica Fulya Ugurkan iz Mersina je također zabrinuta: „Samo dan nakon što je položen kamen temeljac za atomsku elektranu, na Cipru je zabilježen potres. Taj potres smo osjetili i mi ovdje.“
Kamen temeljac je položen. Međutim, još nije jasno kada će početi radovi. Borci za zaštitu okoliša kažu da cijeli projekt ionako nije transparentan. Fulya Ugurkan kaže da je 80 posto stanovništva protiv izgradnje nuklearke i da se taj broj svakodnevno povećava.
S transanatolijskim plinovodom „Tanap“, Turska želi osigurati više prostora za svoju energetsku politiku. „Tanap“ bi mogao umanjiti i ovisnost Europske unije od uvoza plina iz Rusije. (03.04.2015)
Međunarodni poker oko kaspijskog plina se nastavlja. Početak gradnje Transanatolijskog plinovoda TANAP bio je povod za Andreja Gurkova da iznese svoju viziju međunarodne energetske suradnje. (17.03.2015)
Turska vlada planira donošenje novih kaznenih propisa o prosvjedima. Oporba se boji da je to korak prema policijskoj državi. No premijer ne odustaje od zakona. (02.03.2015)
</doc>
<doc docid='dw_17087440' lang='hrv' type='mono' source='https://www.dw.com/hr/hr/kruh-s-dušom/a-17087440' term='MERS'>
Susanne Jakobeit pažljivo slaže male salate, sendviče i istodobno goste pekare-kafića poslužuje kavom i kolačima. Rad ovdje joj, kako kaže 32-godišnja bivša skladištarka, predstavlja veliku radost i zadovoljstvo. Posljednje tri godine Susanne živi u domu za osobe s mentalnim poremećajima Augusta Hardt u Lennepu, jednog četvrti zapadnonjemačkoga gradića Remscheida.
Svakodnevni kontakt otklanja predrasude
Susanne Jakobeit poslužuje kupca
Susanne Jakobeit neuobičajeno otvoreno priča o svojoj bolesti: "Meni je dijagnosticiran borderline-sindrom, jedna vrsta poremećaja osobnosti. Uzimam lijekove i sretna sam da mi se moja bolest ne primijeti", kaže Susanne. I ostalim "klijentima" obližnjeg doma koji rade u ovom kafiću-pekari koji je također dio ove ustanove pod upravom protestantske crkve, na prvi pogled se ne primjećuje neko psihičko oboljenje. Stručno osoblje, dakle pekari, slastičari i prodavači se na prvi pogled ne razlikuju od pacijenata. Susanne misli da to pomaže da se uklone neke predrasude prema psihički bolesnima. Ona ne radi samo u pekari nego i u maloj strojarskoj radionici doma.
"Mi smo ovdje promijenili uloge: pacijenti su oni koji nešto daju, a gosti su oni koji primaju usluge", opisuje Monika Binner ovaj inkluzijski projekt. Specijalistica za radnu terapiju objašnjava da je za pacijente ovakav pristup izuzetno važan jer im daje osjećaj samopouzdanja. Neki pacijenti su se do te mjere prilagodili da su u međuvremenu od učenika u pekari postali učitelji novopridošlim kolegama. Tako pacijenti druge pacijente podučavaju u tomu kako ispeći dobar kruh.
Rehabilitacijski centar Augusta Hardt
Kao kod bake
45-ogodišnji Christian Seufzer se trenutno izučava na području obrazovanja u medicinskom sektoru. Prije toga je radio u jednoj lokalnoj pekari u kojoj se kruh i pecivo još uvijek peče na tradicionalan način u zidanoj krušnoj peći. U ovom centru su iz pečenja u krušnoj peći razvili pravu malu filozofiju. Christiane Mersman-Pohl iz uprave rehabilitacijskog centra objašnjava da je peć mjesto gdje se nekad okupljalo čitavo selo, mjesto susreta. I kao takvo ona doživljava i ovaj centar. "Krušna peć nas je odmah opčinila jer se ne radi samo o količini i brzini. Naše geslo glasi: usporiti, obratiti pozornost na trenutak. Nije važan profit nego trenutak u kojem kruh izlazi iz peći", objašnjava Mersman-Pohl.
Što raznolikija publika, to bolje
Monika Binner (lijevo) i gošća kavane
Pekara je od samog otvaranja u travnju bila zamišljana kao inkluzijski projekt za pacijente iz doma. Ona u neku ruku služi kao dodirno mjesto između rehabilitacijskog centra i ostatka grada. "Ovdje smo otvorili i nova radna mjesta, stanovnici obližnjeg naselja ovdje mogu kupiti kruh i kolače, a u međuvremenu je ovdje i pravi mali kulturni centar", objašnjava Mersman-Pohl. Koncerti i predstave koji se ovdje održavaju dodatno brišu nevidljive prepreke između života u rehabilitacijskom centru i "normalne" svakodnevice. Ovo mjesto privlači pozitivnom energijom tako da nije čudo da se i ostatak grada počeo zanimati za ovu neobičnu pekarnicu. "Mi smo ovdje već ugostili jednu crkvenu grupu koja je pohađala seminar pečenja kruha, a ugostili smo i djecu iz jednog vrtića", kaže Mersman-Pohl. I to je ono što je dobro za svaku uspješnu inkluziju. Što raznolikija publika iz različitih segmenata života.
</doc>
<doc docid='dw_16680717' lang='hrv' type='mono' source='https://www.dw.com/hr/hr/međugorje-kao-crna-rupa-turizma-bosne-i-hercegovine/a-16680717' term='MERS'>
Ponekad je teško reći, čemu služi zračna luka u Dubrovniku: kao odredište za najpoznatiju turističku destinaciju Hrvatske - ili kao najbliža zračna luka za rijeke hodočasnika u Međugorje u susjednoj Bosni i Hercegovini. Ali brojke o broju turista koje ugostitelji Marijanskog svetišta javljaju Turističkoj zajednici Federacije Bosne i Hercegovine su upravo u sramotnom nerazmjeru. Tako je prijavljeno 18.600 noćenja, makar Asja Hadžiefendić-Mešić iz Turističke zajednice procjenjuje kako "Međugorje ima oko milijun i pol posjetitelja i četiri do pet milijuna ostvarenih noćenja. Međutim, to su podaci koji ostaju u sivoj zoni."
Turistička zajednica smatra kako je Međugorje tek dobra ilustracija prakse da se gosti radije primaju "na crno" i koja je raširena u čitavoj zemlji. S druge strane, kompleks toplica u Tesliću je pozitivan primjer suradnje s Turističkom zajednicom i iako je smješten u Republici Srpskoj, sa preko 120 tisuća noćenja spada u sam vrh turističkih destinacija u tom entitetu - a tako je i među najpopularnijima u čitavoj Bosni i Hercegovini.
Oaza nekog rajskog otoka na Dalekom istoku? Ne, i to je Bosna i Hercegovina.
Bosna ima što ponuditi
Za Asju Hadžiefendić-Mešić je Teslić utoliko primjer odredišta koje "očigledno djeluje u skladu sa zakonom u Bosni i Hercegovini i prijavljuje sva noćenja, ali je i svijetli primjer kako se resursi vrućih izvora kakvih u Bosni i Hercegovini ima u izobilju, mogu upotrijebiti kao turistička ponuda."
Osim vjerskog i posjeta kulturnim i povijesnim znamenitostima, napredak je postignuti i u sektoru ekološkog i avanturističkog turizma. Tu se osobito ističe rafting po bosanskohercegovačkim rijekama Tari, Vrbasu i Neretve. O tome je pisao i tematski časopis nakladnika National Geographic "Traveler" i uzbuđenja plovidbe po divljim rijekama Bosne i Hercegovine je uvrstio u sam vrh avanturističkog turizma u čitavoj Europi.
"Ovaj turistički aranžman je postao svjetski hit za kojeg se osobito zanimaju Amerikanci. Uostalom, američka turistička agencija je i ponudila na svjetskom tržištu ovaj aranžman koji je realiziran s lokalnom turističkom agencijom", objašnjava gospođa Hadžiefendić-Mešić.
National Geographic je rafting u BiH uvrstio u sam vrh ponude u Europi
Nijemci dolaze tek kad ih se "dovuče"
Za razliku od Amerikanaca, u njemačkim turističkim katalozima praktično nema ponuda iz Bosne i Hercegovine. Mersad Ćoralić, vlasnik rafting agencije iz Bihaća svjedoči kako Nijemci dolaze - ali tek na izričit poziv svojih prijatelja iz Bosne i Hercegovine: "Uglavnom naši ljudi, koji duže rade u Njemačkoj, dovode svoje prijatelje i poslovne partnere. Oni su uglavnom oduševljeni onim što ovdje vide. Iako su prije dolaska mnogi skeptični, tek kad vide ove naše prirodne ljepote i kako mi profesionalno radimo, oduševe se i dolaze opet."
Na primjer, Ralf Morwinski, poduzetnik iz Möglingena kod Stuttgarta. Dugo mu je trebalo da dođe u Bihać, ali od onda se već sedam puta vraćao da bi uživao u prirodnim ljepotama i sportovima na vodi: "Zemlja je veoma lijepa, ljudi su ljubazni. Gdje god smo došli bili smo lijepo prihvaćeni. Priroda je veoma lijepa i mogu samo preporučiti ovo odredište", izjavo je Morwinski koji žali što i njemačke turističke agencije nisu još "otkrile" BiH.
Ta zemlja definitivno ima što ponuditi - ali je problem što se do odredišta putuje satima po katastrofalnim prometnicama.
Treba mnogo novca
Glasnogovornica Turističke zajednice Bosne i Hercegovine Asja Hadžiefendić-Mešić također je uvjerena da njena zemlja ima što ponuditi. Ali je isto tako svjesna kako tamošnji turizam jedva može držati korak s drugim odredištima i privući imućnije turiste već zbog jadnog stanja tamošnje infrastrukture.
"Činjenica je da Bosna i Hercegovina ima jako lošu infrastrukturu. Naši vlakovi, kada i prometuju, uvelike kasne. Pruge su u lošem stanju, a i naše ceste su loše kvalitete. Da bi prošli i mali djelić Bosne i Hercegovine vam trebaju sati i sati. Na naše zračne luke ne slijeću zračne kompanije koje nude povoljne karte pa su tako karte za Sarajevo među najskupljima na svijetu."
Za sve je to potreban novac, baš kao i za promociju turizma u ovoj zemlji u svjetskim medijima. Ali tu se opet vraća na prvi problem: turizam "na crno" čiji ugostitelji onda niti ne sudjeluju u troškovima promocije. Povrh toga, Bosna i Hercegovina ima i problema organizacije svoje turističke ponude. Zapravo uopće ne postoji nekakva zakonska regulativa turizma, a ne postoji niti ministarstvo turizma koje bi djelovalo na državnoj razini. Sve to tjera i investitore koji bi možda željeli uložiti u ponudu u toj zemlji.
Halal-turizam je novi oblik turističke ponude u Bosni i Hercegovini. On podrazumijeva da turistima muslimanima budu zadovoljene dvije potrebe: omogućavanje uvjeta za obavljanje vjerskih obreda i halal-hrana. (05.08.2011)
Smještena u zaleđu južnog Jadrana s brojnim sadržajima, Hercegovina se doima kao pravi biser izletničkog turizma. Stoga se nameće pitanje: koliko Hercegovina i Hercegovci profitiraju od turista koji stižu u Hrvatsku? (21.07.2012)
Mirišu lipe u Čapljini. To je prvo što 'obara s nogu' u ovom gradiću na jugu Hercegovine, upravo tamo, gdje se već u vlaku pripremaju pasoši i putovnice za pregled. A ovaj grad svojim gostima može mnogo toga ponuditi. (07.06.2009)
Već pola godine postoji željeznička veza između Sarajeva i Beograda. Zapravo, jedva da tko putuje tim vlakom - ako uopće vozi. A i sama vožnja se oteže preko bezbrojnih granica. (17.05.2010)
</doc>
<doc docid='dw_16126323' lang='hrv' type='mono' source='https://www.dw.com/hr/hr/sveučilište-u-prištini-i-dalje-bez-južnoslavenskih-jezika/a-16126323' term='MERS'>
Balkanistika – tako je prošle godine nazvan ovaj smjer koji je trebao biti pokrenut pri filološkom fakultetu u Prištini. Za razliku od prošle, ove godine nije raspisan ni natječaj. Bajram Berisha, prorektor za nastavu i znanstvena pitanja Sveučilišta u Prištini, ima svoje objašnjenje za novonastalu situaciju i to iako je profesor Osman Gashi, dekan Filološkog fakulteta, prije dva mjeseca javno rekao da će ove godine „gotovo sigurno biti otvorena ova katedra“ i da će se ovaj smjer malo više „reklamirati" kako bi "informacija stigla do šire javnosti“.
Bajram Berisha
„Agencija za akreditaciju je samo za prošlu akademsku godinu akreditirala katedru za izučavanje balkanskih jezika. Ali, ukoliko postoji interes, mi smo spremni da još jednom razgovaramo s predstavnicima spomenute agencije i zamolimo ih da nam akreditiraju taj smjer kao i prošle godine kada se prijavilo samo dvoje studenata. Da se otvori jedan smjer na Sveučilištu u Prištini potrebno je najmanje deset studenata. Realnost je takva iako smo mi otvoreni i spremni i za nove programe“, kaže Berisha.
Prorektor nije objasnio kako čelnici Sveučilišta znaju da ne postoji zanimanje, kada je još u tijeku natječaj za gotovo 10 tisuća brucoša na čitavom sveučilištu. Nejasno je kako da se zainteresirani jave kada im nije ni pružena prilika za to?
Nema zanimanja
Berisha međutim ne smatra da su potrebne dodatne aktivnosti za otvaranje katedre za balkanistiku. „Svi smjerovi na sveučilištu su jednaki“, kaže. „Kakav marketing!? Sveučilište traži akreditaciju i raspiše natječaj. Mi smo otvoreni. Bili smo zainteresirani za otvaranje ovog studije kao što je to slučaj u Grčkoj, Rumunjskoj ili nekim drugim zemljama. Na ovu temu razgovarali smo i s nekim od potencijalnih profesora, sa i van Kosova, koji su bili spremni na rad. Zainteresiranih studenata, međutim, za ovaj smjer nije bilo“, zaključuje Berisha.
Živojin Rakočević je do srpnja 1999. bio profesor svjetske književnosti na katedri za srpski jezik i književnost Sveučilišta u Prištini. On smatra da je sve ovo očekivano i da "nikada ne bi predavao na tom etnički čistom sveučilištu“. „Ovo što se sada radi, radi se da bi se zadovoljila nekakva forma. Ne bih radio na tom sveučilištu zato što se nije dogodio povratak, zato što to više nije moj grad, zato što su mi taj grad uzeli i zato što to nije moj Filološki fakultet. Taj fakultet je ubijen, taj fakultet je nestao u etničkom čišćenju i tu je kraj“, tvrdi Rakočević.
Studij isključivo na albanskom
Priština
Neki od mladih Kosovara suglasni su da je otvaranje katedre za balkanistiku, koja se prije rata zvala slavistika, nužan iz više razloga. „Treba otvoriti tu katedru. Ukoliko na Kosovu žive pripadnici i ostalih zajednica, ali i oni Albanci koji bi željeli učiti slavenske jezike, treba im to omogućiti. Zašto se nisu javili prošle godine na natječaj, ja stvarno ne znam. Možda i nisu imali dovoljno informacija. Svakako da je trebalo ove godine poduzeti dodatne korake“, smatra Valjbona Memeti iz okoline Gnjilana, inače studentica Sveučilišta u Prištini.
„Da je bilo informacija, da je to dano u javnost, da to ne bude samo na sveučilištu objavljeno i da ne traje tih deset dana pa ko uhvati-uhvati, ja bih se osobno natjecao. Upisao bih bosanski ili srpski jezik, a ovako nisam znao“, kaže Mersit Terzini iz Prizrena.
Do srpnja 1999. godine na Filološkom fakultetu Sveučilišta u Prištini od slavenskih jezika izučavani su srpski i ruski. Nastava za oko 50 tisuća studenata na ovoj visokoškolskoj ustanovi se od dolaska međunarodne organizacije odvija isključivo na albanskom.
Europa ima zajedničku valutu, ali nema zajednički jezik. Trenutno EU ima 23 službena jezika, a 24. bi trebao postati hrvatski. Ono što je s kulturnoga gledišta veliko bogatstvo, u političkoj svakodnevici je često teret. (22.01.2012)
U njemačkom dnevniku taz objavljen je članak na temu: „Kome zapravo pripada Ivo Andrić?“. Autorica, Doris Akrap u njemu iznosi aktualna stajališta po pitanju nacionalne pripadnosti ovog pisca. (29.08.2011)
Srpskohrvatski ili hrvatski, srpski, od devedesetih godina i bosanski/bošnjački, a od nedavno i crnogorski? Stručnjaci lingvisti, domaći i strani, po tom su pitanju različitih gledišta. Ni njemački slavisti nisu složni. (03.02.2011)
</doc>
<doc docid='dw_2283057' lang='hrv' type='mono' source='https://www.dw.com/hr/hr/tjedan-u-berlinu-u-znaku-proširenja-unije/a-2283057' term='MERS'>

</doc>
<doc docid='dw_52932827' lang='hrv' type='mono' source='https://www.dw.com/hr/hr/italija-maske-iz-pekinga-novac-iz-bruxellesa/a-52932827' term='ebola'>
Do prije samo nekoliko tjedana Kineze su na ulicama u Italiji vrijeđali i napadali. Talijani su ih smatrali odgovornima za nacionalnu katastrofu u njihovoj zemlji.
Ali na Kinu se sada u Italiji gleda kao na spasioca u nevolji. „Kineski stručnjaci imaju puno iskustva koje je Italiji hitno potrebno", kaže za DW Marcello de Angelis, glasnogovornik talijanskog Crvenog križa. „Kina je do sada ostvarila značajan uspjeh u borbi protiv epidemije i zato želimo surađivati s kineskim stručnjacima."
Zahvalnost Kini, kritike Europi
Nakon što se širenje virusa u Kini usporilo, ta zemlja je poslala pomoć u 82 države: testove, respiratore, zaštitnu odjeću. Samo prošli tjedan Kina je u Italiju poslala 300 liječnika i tone sanitetskog materijala.
A Europa? U usporedbi s pomoći koja stiže iz Kine, podrška talijanskih susjeda djeluje skromno. Za sada. „Na početku pandemije bili smo prilično razočarani neodlučnim i sporim odgovorom Europske unije", kaže za DW Elisabetta Gualmini, članica Progresivnog saveza socijalista i demokrata u Europskom parlamentu.
Europska komisija najavljuje veliki paket mjera financijske pomoći
U međuvremenu se situacija brzo promijenila. „Demontaža Pakta za stabilnost je svojevrsna revolucija, to će promijeniti povijest procesa europskih integracija", smatra Gualmini. I kaže: „Da bi se prevladala najdramatičnija gospodarska krize poslije Drugog svjetskog rata bolje je imati Europu iza sebe, nego biti sam."
Utrka za naklonost
Već́ danas je jedno jasno: političke dimenzije pomoći za talijanske regije pogođene koronom daleko prelaze medicinsku pomoć. To je preraslo u strateški instrument vanjske politike i čini se da je započela svojevrsna utrka za pridobivanje talijanske i međunarodne javnosti.
Naročito se ruski predsjednik Vladimir Putin predstavlja kao pozitivac. Prošlog vikenda je TV-postaja ruskog Ministarstva obrane „Zvezda" prikazala kako se kamioni i roba ukrcavaju u velike teretne zrakoplove u jednoj vojnoj bazi. Ti kamioni služe za dezinfekciju javnih površina i bili su ukrašeni talijanskim i ruskim zastavama u obliku srca. I porukom: „Iz Rusije s ljubavlju".
Kuba je također poslala liječnike u Italiju. Prošlog vikenda su 52 kubanska liječnika stigli u posebno pogođenu regiju Lombardija. Kuba je svojom ekspertizom već pomagala u Kini, a svjetsko priznanje stekla je angažmanom za vrijeme krize ebole 2014. godine u zapadnoj Africi.
Ruska pomoć Italiji
Pomoćčak i iz Vijetnama
Čak je i Vijetnam, koji se i sam bori s korona-krizom, pokazao solidarnost s Europom i prošli tjedan poslao testove. Prema internetskom portalu vlade u Hanoiu, 50 setova (u svakom po 50 testova), dopremljeno je u Ukrajinu, a još 100 u Finsku. U Italiju će biti poslano 4.000 setova. Oni su inače bili predviđeni za potrebe samog Vijetnama.
U tom natjecanju u osvajanju simpatija Europa i Njemačka za sada gube. Prošle srijede i četvrtka, gotovo neopaženo, dva teretna zrakoplova talijanskog ratnog zrakoplovstva sletjela su u Rim i Milano. U njima je bilo oko sedam tona medicinske opreme iz Njemačke, uključujući i respiratore koji su u sjevernoj Italiji hitno potrebni.
„Iz Njemačke sa ljubavlju"?
Izvještaja o tome nije bilo. Ni na društvenim mrežama nitko nije objavio fotografije uz natpis: „Iz Njemačke s ljubavlju". Samo je talijanski ministar obrane Lorenzo Guerini zahvalio „njemačkim prijateljima i saveznicima na njihovoj podršci u ovom trenutku velike potrebe".
Talijanski zrakoplovi dopremili su pacijente na liječenje u Njemačku
U talijanskoj javnosti prevladava mišljenje da ih je Njemačka ostavila na cjedilu. Tek 12. ožujka Berlin je ukinuo zabranu izvoza medicinske opreme, koja se inače rutinski uvodi u nacionalnim izvanrednim situacijama. Zbog te zabrane je prethodno zaplijenjena pošiljka zaštitnih maski koje je naručila Italija.
„To je zaista loš primjer. To pokazuje da u krizi svaka država prvo misli sama na sebe", ocjenjuje za DW Sven Biscop, direktor belgijskog „Kraljevskog instituta za međunarodne odnose Egmont". Ipak, on je uvjeren da će se to uskoro promijeniti: „Svim zemljama će biti potrebna podrška EU-a da bi se izborile s ekonomskom krizom."
Njemačka u međuvremenu radi na prevladavanju svoje loše reputacije. Poslije najave pokrajine Saske da će primiti pacijente iz Italije, pomoć sada nude i Bavarska i Sjeverno Porajnje i Vestfalija. Talijansko vojno zrakoplovstvo će deset pacijenata prebaciti u Sjeverno Porajnje i Vestfaliju. „Da, to je samo kap u moru", izjavio je pokrajinski premijer Armin Laschet. „Ali mi želimo poslati signal: niste sami."
Talijani korona-krizu uspoređuju s ratnim stanjem. Stariji stanovnici se uglavnom nalaze u samoizolaciji pa im je potrebna pomoć. Nju organiziraju volonteri. (19.03.2020)
Lijeka protiv virusa nema, ali postoje terapije koje pokazuju rezultate. No one su jako skupe. Svaka zemlja gleda prvo na sebe, makar unutar EU-a vrijedi načelo solidarnosti. Ali što je sa siromašnim nečlanicama? (24.03.2020)
Gospodarska šteta zbog koronavirusa je golema: samo njemački trgovci i ugostitelji gube oko jednu milijardu eura prometa – svakog dana. Mnoge države najavljuju pomoć, sad je jedino važno da ona dođe u prave ruke. (19.03.2020)
Epidemija se širi, u to nema nikakve dvojbe: iz sata u sat stižu vijesti o državama u kojima su se pojavili prvi slučajevi zaraze. Među njima je sad i Hrvatska. No i borba protiv epidemije poprima međunarodne razmjere. (25.02.2020)
</doc>
<doc docid='dw_52783983' lang='hrv' type='mono' source='https://www.dw.com/hr/hr/njemački-turisti-ne-žele-dvotjednu-karantenu-s-pogledom-na-zid/a-52783983' term='ebola'>
To je bio božićni poklon baki i djedi: u rano proljeće koncem ožujka, dok u Njemačkoj još može biti i snijega, autobusno putovanje na jug i tamo gdje je već proljeće počelo. Tjedan dana Italije: Lagio Maggiore, Milano, Verona i preko Venecije nazad u Njemačku.
Ovaj bračni par umirovljenika može biti čak sretan što je i službeno sjever Italije proglašen zabranjenom zonom zbog pandemije koronavirusom. Jer prije toga su danima opsjedali turističku agenciju koja je organizirala putovanje: naravno da žele otkazati put, ali i dobiti novac nazad. Nema nikakve dvojbe kako su oni rizična skupina. Poodmakle su dobi, a niti sa zdravljem više nije najbolje.
Ali to tako ne ide: osiguranje će pokriti troškove jedino ako putovanje nije moguće. Ako oni tek strahuju da bi mogli biti zaraženi, to nije osnova osiguravatelju da im vrati novac kojeg su platili za put. Neće dobiti pun iznos čak i ako je izvjesno da će ih na odredištu čekati dvotjedna karantena: to je "viša sila" i mjera državnih službi tako da osiguravatelj tu nema nikakvih obaveza. Tek sad, kad su hoteli zatvoreni i put u to područje uopće nije moguć nema problema: novac će im biti vraćen.
Panika svakim danom sve veća
Parking za zrakoplove
Uskršnji praznici su pred vratima, a ovo je doba i kad se već bukirao ljetni odmor. Ali u ovim okolnostima? Kad izgleda da je iz dana u dan panika sve veća? Turoperatori se natječu u posebnim ponudama i uvjeravanju kako se sva bukiranja do konca travnja mogu bez ikakve nadoknade promijeniti i odgoditi. Znači li to da će se već u svibnju sve vratiti na staro? Natascha Kreye, glasnogovornica koncerna TUI je vrlo oprezna s odgovorima: oni i ovim terminom tek slijede službene smjernice nadležnih zdravstvenih službi u Njemačkoj.
Na gotovo svako pitanje ukazuje na službena priopćenja najvećeg njemačkog turoperatora: njima je briga za turiste i njihove vlastite djelatnike na prvom mjestu tako da se svi gosti mirno mogu pouzdati u njihovu skrb ako se odluče na neki njihov aranžman. Nije točno da se virus može širiti sustavom ventilacije u zrakoplovima, objašnjava i kapetan aviona iz flote TUIfly. O tome je bilo riječi i za vrijeme epidemije ebole, ali i tu se pazi na sigurnost putnika.
U priopćenju se priznaje kako ova epidemija ima "manjeg utjecaja" na tekuće poslovanje i kako je na primjer kruzeru koncerna TUI Mein Schiff 6 kratkoročno promijenjena ruta jer se nalazi u Aziji. Ali s obzirom na velik broj knjiženja početkom godine, ukupni broj rezervacija "je znatno iznad prošlogodišnjeg u ovo doba", potpisuje Martin Riecken, šef odjela komunikacija čitavog koncerna TUI.
Lako je razumjeti kako njemački turoperatori nerado govore o bilo kakvim nevoljama: zlatna vremena su već odavno prošla, a nedavni stečaj Thomasa Cooka je sve podsjetio kako i propast nije daleko. Ali tvrdnja odgovornog u TUI-u kako ova pandemija ima "manjeg utjecaja" na tekuće poslovanje turističkih djelatnika ima odličnih šansi biti proglašena umanjenicom stoljeća.
Katastrofa!
Kruzeri su se pretvorili u ploveće zatvore
U turističkom uredu Suntours u Kölnu od Barbare Feurich možemo čuti samo jedno: ovo je katastrofa. I ona i vlasnica, gospođa Tröger to još nisu doživjeli u 35 godina koliko ova agencija postoji. Usprkos svim posebnim ponudama, jedine mušterije koje im dolaze su oni koji žele otkazati putovanje ili očajno pitaju što da uopće učine. Na primjer, jedne stare mušterije su se radovale putu u Meksiko, ali lete preko Sjedinjenih Američkih Država. Tamo je Nijemcima i Europljanima sad potpuno zabranjen ulaz, čak i u tranzitu. Što da učine? Čak i ako dospiju do Meksika, hoće li im i ta zemlja u međuvremenu zatvoriti granicu?
Jer popis zemalja koji zabranjuju ulazak Nijemcima ili Europljanima iz sata u sat postaje sve duži. Hoće li to utjecati i na glavnu ljetnu sezonu? Hoće li se stanje smiriti do svibnja? "Tko to može reći?", odgovaraju nam u ovom turističkom uredu. Ne samo ljeto, vide kako ljudi radije žele pričekati s odlukom i za putovanja ove jeseni i čak sljedeće zime. Sve to neće nestati preko noći. I veliko je pitanje, kad će novac ponovo početi dolaziti turoperatorima, a onda i partnerima u inozemstvu.
Nijemci ostaju kod kuće?
Kamo će Nijemci onda ovog ljeta? Ako i ima bukiranja, onda i njemački turisti radije idu na sigurno i bilježe aranžmane u samoj Njemačkoj. Ali to ne znači da je sad došlo zlatno doba za njemačke ugostitelje: nevolje su počele i prije nego što su se praktično počele zatvarati granice za turiste. Već i otkazivanje sajmova, od Sajma knjiga u Leipzigu pa do Turističkog sajma u Berlinu je značilo da oko milijun ljudi neće na put. Neće odsjesti u hotelu, neće otići na večeru. A onda je tu i kongresni turizam koji je praktično kolabirao. U najboljem slučaju, termin konferencije ili seminara je pomaknut za neko kasnije razdoblje, još češće je sve stornirano.
Nema pravih riječi za razmjere nevolja u kojima su se našli i zračni prijevoznici: Lufthansa je otkazala na tisuće letova, zračna luka Frankfurt se pretvara u parkiralište aviona koji nikamo ne lete. A avion koji nije u zraku s barem dvije trećine popunjenih mjesta samo košta i ne donosi novac.No i poslovni ljudi se pitaju: kamo da idu kad će na odredištu najvjerojatnije morati u samoizolaciju na dva tjedna? U tom slučaju nije opcija uopće putovati.
Turistička odredišta zatvorila granice
Oglasi iz nekih boljih vremena
Jer i turistička odredišta redom zatvaraju svoje granice. Bliži se Uskrs i mnogi su htjeli krenuti na put. Ali u Sloveniji je ovog vikenda čak obustavljen javni prijevoz, a ako se i uspije doći do Hrvatske, tamo je za putnike iz Njemačke također propisana mjera dvotjedne karantene. Avionske putnike iz susjedne Crne Gore ili Bosne i Hercegovine u pravilu uz policijsku pratnju otprate do granice i prepuste nadležnim službama njihove domovine. Ali njemački turisti će učiniti tešku grešku ako sad krenu na "odmor".
Crna Gora će ovog ponedjeljka još odlučiti hoće li također zatvoriti svoje granice. Trenutno su tamo na snazi tek smjernice Privredne komore od početka ovog mjeseca u kojima se hotelijerima između ostalog savjetuje osigurati zalihu toplomjera i sredstva za dezinfekciju. Ali stanje postaje gore svakog dana, tako da je već zabranjen ulazak kruzerima u tradicionalne luke Crne Gore.
Strah od ljeta
I turistički djelatnici u Hrvatskoj su teško pogođeni pandemijom: Nijemci su uvijek bili dobrodošli gosti, ugostiteljima su možda bili još draži Talijani koji znaju potrošiti novac za dobru večeru. Upravo gosti iz tih zemalja su sad na "crnoj listi" koje čeka ili povrat u domovinu, ili dvotjedna karantena. Hrvatski hotelijeri tek priznaju kako je s "predsezonom gotovo", ali su se složili kako će sva priopćenja davati Hrvatska udruga turizma. S obzirom na izuzetno teško stanje osobito u Istri, na kriznom sastanku je tamo odlučeno: u primorskim turističkim destinacijama će biti otvoren samo jedan hotel, svi ostali će biti zatvoreni na dva tjedna kad odu gosti koji su tamo već smješteni. U Zagrebu će raditi nešto više hotela, ali se i dalje prati razvoj događaja. Što će biti sutra, ne zna nitko.
Najveće je pitanje: što će biti s glavnom, ljetnom sezonom? Hoće li se u nekoliko tjedana uspjeti obuzdati pandemija pa da se najkasnije u srpnju može bezbrižno na odmor? To žarko žele i njemački gosti i ugostitelji u turističkim odredištima. Ali jedan sićušan mikroorganizam je već čitav turistički sektor pretvorio u slučaj za odjel intenzivne njege.
</doc>
<doc docid='dw_52524399' lang='hrv' type='mono' source='https://www.dw.com/hr/hr/čitav-svijet-u-borbi-protiv-koronavirusa/a-52524399' term='ebola'>
Prvo jedna donekle dobra vijest: u epicentru epidemije, kineskoj provinciji Hubei i metropoli Wuhan je prema procjeni Svjetske zdravstvene organizacije epidemija prešla kulminaciju i broj novozaraženih se počeo smanjivati. No svakako je pretjerano bilo koju vijest iz Kine o širenju koronavirusa nazvati „dobrom": prema posljednjim, noćašnjim informacijama tamo se zaraza i dalje širi.
U ponedjeljak je bilo 508 novih slučajeva, u nedjelju još 409. I jučer je bila 71 žrtva, golema većina baš u provinciji Hubei. Ukupno je u Kini 77.658 oboljelih, a bolesti je podleglo 2.663 osobe. No u ovim satima nakon izvješća je posve izvjesno i oboljelih više, a vjerojatno i žrtava. Posebno je pogođeno kinesko zdravstveno osoblje: više od 3.000 liječnika i pomoćnog bolničkog osoblja je zaraženo od virusa, vjerojatno jer nedostaje zaštitne opreme – ili jednostavno od premorenosti u ovoj neprekidnoj borbi protiv bolesti.
Južna Koreja je zemlja koja je u posljednim satima zabilježila najveći porast broja oboljelih - i odmah poduzela već drastične korake u obuzdavanju zaraze.
Nova žarišta epidemije
Kina se svim silama bori protiv zaraze: na raspolaganje je stavljeno 99,5 milijardi juana (oko 13 milijardi eura) za obuzdavanje širenja virusa, a čak je odgođeno i redovito zasjedanje zastupnika Narodne skupštine kako bi se spriječilo bolesti. Potpuno je zabranjena trgovina i konzum mesa divljači jer se pretpostavlja kako se virus širi i u divljini - makar to ne odgovara dosadašnjim spoznajama.
No isto tako borba samo jedne države protiv epidemije nipošto nije dovoljna: Peking je objavio kako blisko surađuje s Japanom i Južnom Korejom kako bi obuzdali epidemiju, a čini se kako je baš Južna Koreja zemlja u kojoj se trenutno virus najbrže širi. Samo ovog utorka je javljen 161 slučaj novih oboljenja, tako da je tamo 763 oboljelih. Sedam osoba je preminulo do ove noći s ponedjeljka na utorak.
Čini se kako se Iran također pretvara u žarište zaraze, makar je teško vjerovati tamošnjim službenim statistikama. Ali i tamo ljudi pokušavaju učiniti što mogu kako bi se zaštitili od bolesti.
Najjednostavnije rješenje protiv širenja preko nacionalnih granica se čini potpuna zabrana ulaska državljana pogođenih zemalja: Novi Zeland je za još tjedan dana produžio zabranu ulaska državljana Kine u zemlju, a sama Kina savjetuje svojim građanima da ne putuju u Sjedinjene Američke Države zbog navodne „neprimjerene" sumnje i mjera koje onda pogađaju baš sve Kineze. U tom načinu širenja bolesti svakako ima nešto: prva oboljenja koja su se pojavila u zemljama Arapskog poluotoka, Omanu, Kuvajtu i Bahreinu su redom izbila kod osoba koje su prije toga bile u Iranu.
Može li se vjerovati svim brojkama?
Makar se tako čini kako je Iran doista postao novo žarište te zaraze, neminovno treba onda biti i nepovjerljiv i prema službenim i državnim priopćenjima o broju oboljelih. Jer Teheran je jučer priopćio kako mu je poznat tek 61 slučaj zaraze i dvanaest žrtava – jutros su neovisni izvori javili o još dvije preminule osobe. Određena skepsa je na mjestu i kod vijesti iz Vijetnama: tvrdi se kako je svih šesnaest tamo oboljelih lijepo ozdravilo i kako nema novih slučajeva.
Istovremeno, vijetnamski mediji javljaju o mogućim golemim gubicima koje čekaju njegovu, osobito tekstilnu industriju zbog poteškoća u uvozu sirovina iz Kine i Japana. I druge zemlje Dalekog istoka računaju s golemim gospodarskim gubicima: strah od zaraze će svakako desetkovati turizam – po nekim procjenama to će zemlje te regije koštati oko 115 milijardi dolara, ali ugrožena je i svaka trgovinska razmjena. Virus doduše ne ostaje dugo aktivan na predmetima, dakle uvezenoj robi, ali kod ove panike mnogi ne žele niti robu iz ugroženih područja.
San Fiorano je jedan od tih talijanskih gradića koji su proglašeni "zabranjenom zonom". No čak niti to nije zaustavilo širenje zaraze.
Europa s maskom na licu
I u Hrvatskoj je potvrđen prvi slučaj zaraze koronavirusom kod mladića iz Zagreba koji je od 19. do 21. veljače bio na utakmici Lige prvaka u Milanu.
U Europi je i dalje najteže pogođena Italija: tamo je već oko 280 zaraženih, a ovog ponedjeljka je javljeno već o sedmom smrtnom slučaju. Doduše, kod preminulih je u pravilu riječ o osobama koje su bolovale i od neke druge bolesti prije nego što su zaražene i koronavirusom, ali njemački mikrobiolog Alexander Kekulé upozorava kako tu bolest treba uzeti veoma ozbiljno.
To nije tek obična gripa jer je kod nje smrtnost negdje oko 0,1%, kod ove vrste koronavirusa je smrtnost negdje između 0,5 i 1,5%. „To znači da je to deset puta opasnija bolest od gripe", rekao je Kekulé na postaji Deutschlandfunk i upozorava kako je još teže odrediti rizičnu skupinu. Jer od ovog virusa ne obolijevaju samo stariji, bolesni ili djeca, nego i ljudi u punoj snazi.
Mnogim Europljanima nisu niti potrebna takva upozorenja virologa i u čitavom nizu zemalja su beznadno razgrabljene papirnate zaštitne maske za lice. Takve maske doduše jedva koriste protiv virusnog oboljenja, ali mnogi misle „bolje išta nego ništa". Jutros je izbila uzbuna i u jednom hotelu na španjolskom Kanarskom otočju jer je među gostima hotela navodno utvrđen jedan slučaj oboljenja. Iz hotela u Adeju oko tisuću gostiju ne smiju ni izaći ni ući dok se ne utvrdi ima li još oboljelih.
Koronavirus je bio i tema jučerašnjih karnevalskih mimohoda, ali niti Nijemcima tu baš nije do smijeha...
Razumno je biti oprezan
No gotovo sve države se pripremaju na moguće širenje epidemije, a sve je aktivnija i europska suradnja u borbi protiv te prijetnje. Ovog utorka su se sastali ministri zdravstva Italije, zemalja njezinog neposrednog susjedstva, Francuske, Slovenije, Švicarske i Austrije, a sastanku prisustvuje i njemački ministar zdravlja Spahn. Čitav niz zemalja savjetuje oprez, a čak i Europski parlament je svojim suradnicima koji su nedavno bili u pogođenim regijama Italije ili na Dalekom istoku savjetovao da rade od kuće.
Zapravo, Europski centar za prevenciju i kontrolu oboljenja (ECDC) procjenjuje opasnost za širenje virusa Europom tek kao „nisku do umjerenu": ovo europsko tijelo za nadzor mogućih epidemija smatra kako je većina zemalja već uvela potrebne mjere kako bi se spriječilo brzo širenje bolesti. No i njemački ministar zdravlja Spahn ne želi nagađati što bi se još moglo dogoditi. U Italiji je već desetak mjesta proglašeno zabranjenim zonama, iako čak i takva mjera nije zaustavila širenje bolesti. Na pitanje može li se dogoditi da i neki njemački gradovi budu proglašeni „zabranjenim zonama" je tek odgovorio kako „vjeruje da to neće biti potrebno". Jer zakonski, baš kao i u čitavom nizu drugih zemalja u slučaju epidemije, to je teoretski moguće.
Posve je izvjesno da će ova epidemija imati golemih negativnih utjecaja na sektor turizma: prije svega u zemljama Dalekog istoka, ali nije isključeno i da bi to moglo imati posljedica i u Europi.
Kad će cjepivo?
Osim što se pokušava spriječiti širenje koronavirusa, čitav niz zemalja je odlučilo izdvojiti već golem novac za stvaranje cjepiva protiv ovog virusa. Na međunarodnu suradnju je pozvao i glavni tajnik UN-a Antonio Guterres. U sjedištu Svjetske zdravstvene organizacije pozvao je sve članice da što prije stave na raspolaganje 675 milijuna dolara koji su odobreni kako se koronavirus ne bi pretvorio u „noćnu moru čitavog svijeta". Krizni povjerenik EU-a Janez Lenarčič je objavio kako će Unija staviti na raspolaganje preko 230 milijuna eura za borbu protiv ove epidemije u čitavom svijetu.
Čak je i američki predsjednik Trump od Kongresa odlučio zatražiti 2,5 milijarde dolara za borbu protiv ovog virusa i potragu za cjepivom. Doduše jednu milijardu je Kongres već odobrio za druge namjene kao što je borba protiv virusa ebole, ali ta sredstva nisu potrošena i sad bi bila namijenjena za borbu protiv koronavirusa.
No kad je riječ o cjepivu, tu ne treba biti previše optimističan: Njemački centar za istraživanje infekcija (DZIF) upozorava kako mogu proći godine, čak desetljeća dok se ne pronađe sredstvo protiv novog virusa. I u najboljem slučaju brzog otkrića će potrajati još mnogo vremena dok cjepivo ne bude na raspolaganju svima kojima je ono potrebno.
aš(agencije)
</doc>
<doc docid='dw_52163556' lang='hrv' type='mono' source='https://www.dw.com/hr/hr/care-10-zaboravljenih-humanitarnih-kriza/a-52163556' term='ebola'>
Noćni leptir jesenska sovica (Spodoptera frugiperda) potječe iz tropskih i suptropskih dijelova Amerike, no prije nekog vremena je stigao i u Afriku. Njemu odgovara tamošnja vruća klima, pa se vrlo brzo razmnožava. Taj je leptir već dugo udomaćen i na Madagaskaru, gdje u rojevima ugrožava poljoprivredne površine. Zbog njega stradavaju riža, kukuruz i manioka, a u kombinaciji s meteorološkom pojavom El Niño uzrokuje masovno uništavanje uroda.
Posljedica su znatno veće cijene osnovnih živežnih namirnica i to toliko veće da su obitelji prisiljene rasprodati svoju imovinu kako bi se prehranile. No često ni to nije dovoljno: mnogi stanovnici Madagaskara moraju smanjiti broj dnevnih obroka. Krajem 2019. suša i najezda leptira pogodili su više od 2,6 milijuna ljudi, od čega je oko 916.000 njih (četvrtina stanovništva) ovisila o humanitarnoj pomoći. Jer većina stanovnika ne zarađuje dovoljno za život. Tri četvrtine stanovništva ima na raspolaganju manje od 1,70 euro dnevno.
Madagaskar je po broju pothranjenih osoba na četvrtom mjestu na svijetu. Svako drugo dijete mlađe od pet godina je zbog neuhranjenosti zaostalo u razvoju. To, naravno, povećava i rizik od raznih bolesti. Početkom prošle godine zabilježeno je neobično mnogo slučajeva zaraze ospicama (više od 127.000), a istovremeno je izbila i sezonska epidemija kuge. Oboljela su u prvom redu djeca.
"Patnja u tišini"
Iako je stanje na Madagaskaru vrlo teško, ono u svjetskoj javnosti prolazi nezapaženo. Zato se ubraja u jednu od deset kriza koje mediji nisu uopće ili su ih slabo popratili. O njima u svom redovitom izvješću „Patnja u tišini" informira humanitarna organizacija CARE.
Zabrinjavajuće je i stanje u Srednjoafričkoj Republici. Ondje je oružani sukob izbio 2013., a zaoštrio se 2017. Mnogi su ljudi protjerani iz svojih domova. Početkom prošle godine je, doduše, potpisan mirovni sporazum, no sigurnosna situacija je i dalje napeta. O humanitarnoj pomoći ovisi oko 2,6 milijuna ljudi – više od polovice stanovništva te države.
U Burundiju pak ljudi pate zbog više problema: politička nesigurnost, veliko siromaštvo, nepoštivanje ljudskih prava, prirodne katastrofe, epidemije malarije i pojavljivanje ebole. Sve su to razlozi zbog kojih ljudi napuštaju svoje domove. Trenutačno je oko 326.000 njih potražilo zaštitu u susjednim zemljama kao što su Ruanda, Uganda i Kongo. Mnogi su izgubili svoju zemlju. Više od 106.000 građana Burundija su izbjeglice u vlastitoj zemlji.
Zaboravljena krizna područja: Čad, Kamerun, Nigerija, Eritreja, Etiopija, Kenija, Burundi, Madagaskar, Zambija, Srednjoafrička Republika, Burkina Faso i Sjeverna Koreja
Razlozi nezainteresiranosti
Unatoč katastrofalnoj bilanci ta i druge krize ne izazivaju pozornost svjetske javnosti. Za to postoje brojni razlozi, kaže Sabine Wilke iz CARE-a: „S jedne strane, zemlje i krize koje su od velikog političkog interesa – trenutačno sukobi na Bliskom istoku – dobivaju veliku medijsku pozornost. To vrijedi i za humanitarnu situaciju koja puno jače dolazi u fokus." Pozornost se u pravilu puno jače usmjerava na regije koje strani šefovi država i vlada češće posjećuju, objašnjava Sabine Wilke. I dodaje: „Ulogu igra i geopolitičko značenje zemalja. S druge strane, pretpostavljamo da tu postoji i određena interakcija: čim neki vodeći medij izvještava o nekoj krizi, to čine i drugi."
Devet od deset kriza s CARE-ovog popisa događa se u Africi. U Zambiji ljudi pate zbog klimatskih promjena: žetve su slabe zbog vrućine i suše, sve više ljudi treba pomoć. U Keniji su problem i poplave i suše. A uz jezero Čad stanovnici pate zbog sve nižeg vodostaja. Jedina humanitarna kriza izvan Afrike je patnja ljudi u Sjevernoj Koreji.
Presiromašni za odlazak iz zemlje
Afrika je, doduše, česta tema u zapadnim, a posebice u europskim medijima. No baš je ta svojevrsna prezasićenost, kaže Sabine Wilke, smetnja daljnjem izvještavanju: „Brojne poteškoće tog kontinenta navode redakcije ne izvještavaju o daljnjim krizama." Tako je širenje ebole dugo bilo u središtu svjetske pozornosti. No to je očito dovelo do toga da se o drugim krizama nije informiralo, pojasnila je Wilke: „Pokazuje se određeni zamor."
Zbog izbjegličke i migrantske krize Afrika trenutačno ima veliku ulogu za Europu. No zemlje koje u svom izvješću navodi CARE nisu u središtu zanimanja. „Madagaskar je otočna država. Da bi se odande pobjeglo od kroničnog siromaštva, nedostatka perspektive i gladi, mora se puno toga poduzeti." Ni Srednjoafrička Republika ili Gambija nisu klasične migrantske zemlje. One su predaleko od Sahel-zone i migrantske rute prema sjeveru, pojašnjava Sabine Wilke. Osim toga, kaže, ljudi jednostavno nemaju novaca za odlazak u migraciju: „Oni su tako siromašni da jedva vide neku perspektivu da napuste svoju zemlju."
CARE je aktivan i na Madagaskaru gdje je siromaštvo sve veće
Teške posljedice zanemarenih kriza
Posljedice tih kriza su velike: danas oko 160 milijuna ljudi treba humanitarnu pomoć. CARE je izračunao da je za to potrebno 26 milijardi eura – pet puta više od iznosa koji su 2007. procijenili Ujedinjeni narodi.
CARE-ov izvještaj želi skrenuti pozornost svjetske javnosti na krize o kojima se puno ne piše. Sabine Wilke kaže da je taj izvještaj adresiran na vlade i političare, na humanitarne organizacije, ali prije svega na medije: „Izvještaj im želi dati do znanja koju ulogu i mogućnosti imaju. Želimo ih ohrabriti da se bave temama neovisno o njihovoj čitanosti."
Njezin je zaključak: mediji imaju ogromnu ulogu. Jer samo onda kada ljudi znaju za humanitarne krize mogu pomoći u njihovom rješavanju.
Rutom smrti preko Sredozemnog mora u Italiju i nazad: razočarani migranti, uz pomoć nevladinih organizacija u Italiji, odlučuju se za povratak u svoje zemlje. (27.07.2019)
</doc>
<doc docid='dw_47457783' lang='hrv' type='mono' source='https://www.dw.com/hr/hr/u-africi-najugroženiji-oni-koji-ne-bježe/a-47457783' term='ebola'>
Afričke izbjeglice su u stalnom bijegu. Pri tome koriste sva raspoloživa sredstva. Tijekom 2018. godine kontinent je bio suočen s velikim valom seoba i migracija. Afrička unija nije uspjela preuzeti kontrolu nad tim. Ovih dana predstavnici zemalja AU-a ponovo razgovaraju o mogućim rješenjima. Ta tema je već dugo na dnevnom redu, kaže Erol Yayboke. On je zamjenik direktora američkog Centra za strateške i međunarodne studije. "Činjenica da se Afrička unija bavi ovim pitanjem ulijeva mi optimizam. Mi, Amerikanci i Europljani, vjerujemo da nam Afrika samo šalje brodove s izbjeglicama. Ali, većina ljudi ipak ne bježi već ostaje i sada je na Afričkoj uniji da to riješi jer afričke probleme moraju rješavati Afrikanci i njihovo vodstvo i to je jako važno."
Podorganizacija UN-a za izbjeglice UNHCR objavila je u izvještaju za 2018. godinu da je 30 milijuna ljudi u Africi ovisno o pomoći. Ovaj broj uključuje skoro 7,5 milijuna izbjeglica, 630.000 tražitelja azila, milijun osoba bez državljanstva i oko pola milijuna povratnika. Ali najveća skupina onih kojima je potrebna pomoć su izbjeglice unutar vlastite zemlje. Preko 18 milijuna Afrikanaca su prognanici u vlastitoj zemlji, koji iz različitih razloga nisu u stanju ili ne žele napustiti svoju zemlju.
Izbjeglički šatori u Somaliji
Lažna nada u brz povratak
Najkritičnija je situacija u Demokratskoj Republici Kongo. Iako je 2017. godine 4,4 milijuna stanovnika ove zemlje protjerano iz svojih domova, oni nisu napustili Kongo. Dodatnih 815.000 ljudi napustilo je zemlju 2018. godine, od čega je 30% otišlo u Ugandu, 10% u Ruandu i 9% u Tanzaniju. "Mnogima je Kongo prevelika zemlja za putovanja", objašnjava Erol Yaykobe u intervjuu za DW. U istočnom Kongu se događaju pobune, na jugu su nemiri, a na sjeveroistoku hara virus ebole. "Nema mjesta kamo bi se ti ljudi mogli uputiti."
Ovakvo stanje nije samo u Kongu. U Somaliji s 2,7 milijuna interno raseljenih i u Nigeriji s 2 milijuna interno raseljenih, broj onih koji su ostali daleko nadmašuje broj ljudi koji su pobjegli. Yaykobe kaže da za to postoje dva razloga: „Mnogi od njih se nadaju da će se jednog dana vratiti kući, iako se ova nada mnogima nažalost nikada neće ispuniti. Drugi opet nemaju novca za bijeg i oni su u najvećoj opasnosti.
Povratnici postaju interno raseljene osobe
Mnoge afričke izbjeglice suočavaju se s neizvjesnom budućnošću. Njima Afrička unija želi pomoći. Međutim, do sada u tome nije bila uspješna, kaže Kathleen Newland, suosnivačica Instituta za migracije i članica američkog Upravnog odbora direktora UNHCR-a. "Treba priznati da je Afrička unija pokušala pomoći, ali njezina moć je suviše ograničena. Oni nemaju ni resurse, ni moć da svakoj zemlji kažu što treba činiti da bi promijenila situaciju. AU je važan akter, koji se bori protiv mnogo većih sila", primjećuje Yaykobe. "Ne uspijeva riješiti postojeće probleme, a onda dođu novi."
Broj izbjeglica u nekim afričkim zemljama
No, najveći problem interno raseljenih osoba je da su oni jedva zaštićeni međunarodnim pravom. "Izbjeglica unutar zemlje ne može podnijeti zahtjev za azil, a svjetska organizacija ga ne može zaštititi, jer država suradnike UN-a ne pušta u zemlju da pomognu ovim ljudima", kaže Yaykobe.
Trenutno, postoji puno interno raseljenih osoba, posebno u zemljama istočne Afrike. U posljednje dvije godine problem se sve više odražava na Zapadnu Afriku: na primjer Mali je 2017. godine imao 38.000 interno raseljenih osoba. Oko godinu dana kasnije taj broj je bio skoro tri puta veći. Sličan razvoj je evidentan i u Burkini Faso. To nije iznenađenje, kaže Yaykobe. Po njegovom mišljenju razlog tome je stalno rastuća prisutnost terorističkih skupina kao što je Al Kaida u islamskom Magrebu (AQMI). Newland naglašava da izbjeglice koje se vrate često postaju interno raseljene, jer ne mogu otići do svojih domova. Za mnoge ne dolazi u obzir vratiti se u svoje rodno mjesto, tako da se sele na druga mjesta. Samo mali dio od 400.000 izbjeglica vratio se na svoja ognjišta tijekom 2018. godine. Na tome Afrička unija želi raditi. „Realna brojka je vjerojatno još niža", kaže Yaykobe: "Ljudi se ne vraćaju tamo gdje još uvijek postoje problemi." S druge strane, prisilni povratak predstavlja kršenje međunarodnog prava.
Uganda kao dobar primjer
Afrikanci koji su našli rješenje bijegom u inozemstvo najradije sele u susjedne države. Zemlja koju napušta najveći broj ljudi je Južni Sudan. Najmlađu afričku državu karakterizira građanski rat i glad, što za posljedicu ima bijeg 2,3 milijuna ljudi u Ugandu, Etiopiju i Sudan. Ove tri države su i glavne destinacije za afričke izbjeglice. Uganda je lider u 2017. godini s izbjegličkom populacijom od 1,4 milijuna ljudi. Usporedbe radi, prije tri godine u njoj je potražilo spas manje od pola milijuna izbjeglica. Zemlja je lako dostupna mnogim izbjeglicama, objašnjava Newland. "Uganda je vrlo gostoljubiva prema izbjeglicama, daje im zemlju za obrađivanje i ohrabruje ih da postanu samostalni." Ali Newland vjeruje da je Ugandi sve teže nastaviti s politikom otvorenog prihvata izbjeglica.
Izbjeglička djeca iz Južnog Sudana u Etiopiji
"Pred Afričkom unijom je dug put za rješavanje svih ovih problema”, kaže Newland. "Mora se stvoriti i pravni okvir za zaštitu raseljenih osoba u Africi." Pa ipak, ima nade kada je u pitanju summit Afričke unije 10. i 11. veljače. "Mislim da će Afrička unija raditi na pomirenju zemalja kao što su Etiopija i Eritreja i da imaju dobre namjere. Ali problem afričkih izbjeglica je ogroman izazov i za njegovo svladavanje je prije svega potrebno - vrijeme", zaključuje Kathleen Newland, članica američkog Upravnog odbora direktora UNHCR-a.
Ovaj članak nastao je u suradnji s Visual Journalism Teamom.
Čitajte nas i preko DW-aplikacije za Android
Sve zemlje Afrike trguju, ali često je lakše trgovati preko Europe nego među sobom. No u projektu čitav kontinent ujediniti u zonu slobodne trgovine ima još mnogo prepreka. (10.02.2019)
Udruga Krug ljubavi upravo provodi humanitarnu akciju prikupljanja sredstava za izgradnju sirotišta u Keniji u koje bi smjestili 50-ero seksualno zlostavljane djece. Uključiti se možete i vi. (25.12.2018)
Mnogi se vesele našoj poklonjenoj rabljenoj odjeći. Osobito izvoznici tekstila. Ali, u Africi se sve više protive uvozu rabljene odjeće koja je preplavila tamošnje tržište. (28.11.2018)
Već uoči kinesko-afričkog samita o tome se govori kao o mega eventu. Svoj dolazak su potvrdili skoro svi šefovi država i vlada Afrike. Kritički glasovi se sa zvaničnih strana ne čuju ni u Africi ni u Kini. (03.09.2018)
Ruski ministar vanjskih poslova Sergej Lavrov je u petodnevnom posjetu Africi. Obnavljanje starih sovjetskih veza prije svega bi trebalo poslužiti boljoj gospodarskoj suradnji. Ali ne samo tome. (09.03.2018)
</doc>
<doc docid='dw_47157527' lang='hrv' type='mono' source='https://www.dw.com/hr/hr/necijepljenje-jedan-od-najvećih-globalnih-zdravstvenih-rizika/a-47157527' term='ebola'>
Cijepljenja godišnje sprječavaju dva do tri milijuna smrtnih slučajeva. Daljnjih 1,5 milijuna života bi moglo biti spašeno kada bi se više građana cijepilo. Zato će jedan od osnovnih ciljeva Svjetske zdravstvene organizacije (WHO) u godinama koje dolaze biti povećavanje svijesti o potrebi cijepljenja.
Najveći porast u Europi
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/2qjtv
Razloge za epidemiju opiranja cijepljenju su, kako navodi WHO, višestruki. No uglavnom se radi o aljkavosti i manjku povjerenja. Mnogi u isto vrijeme ni nemaju pristup cjepivu. Koje su posljedice opiranja cijepljenju pokazuje najnoviji slučaj proširenja ospica. Diljem svijet broj oboljelih je 2017. porastao za 30 posto u usporedbi s 2016. I u zemljama koje su se nalazile na pragu potpunog istrebljenja ove bolesti su se ospice ponovno pojavile. Najveći porast broja oboljelih bilježi se u Europi gdje razlog necijepljenju nije nedostatak cjepiva nego otpor roditelja. Dok je 2016. od ospica u Europi oboljelo svega 5.237 osoba u 2017. je taj broj drastično porastao na 23.927.
Na listi oboljenja protiv kojih se WHO želi pojačano boriti su i rak grlića maternice kao i polio u Afganistanu i Pakistanu. Osim necijepljenja među najveće zdravstvene globalne rizike spadaju zagađenje zraka, širenja klica otpornih na antibiotike, prekomjerna tjelesna težina i ebola.
nk(dpa, KNA)
Pošalji  Facebook   Twitter   google+   Whatsapp   Tumblr   stumble   Digg   Newsvine
Permalink https://p.dw.com/p/2qjtv
Dojam je da u javnom prostoru na području bivše Jugoslavije nikad nije bilo više teoretičara pseudoznanosti, od protivnika cijepljenja do alternativnih povjesničara. Tko i zašto vjeruje tim ljudima i koliko je to opasno? (17.05.2018)
U Njemačkoj cijepljenje nije obavezno. Stalna komisija STIKO, međutim, izdaje preporuke za cijepljenja koje bi se trebale slijediti. No, uvijek iznova se zahukta rasprava o smislenosti i štetnosti cijepljenja. (22.02.2017)
Hrvatska je na rubu nove epidemije ospica, tvrde stručnjaci. Za to krive medije koji daju previše prostora raznim protivnicima cijepljenja i roditelje koji im bespogovorno vjeruju. (22.02.2017)
</doc>
<doc docid='dw_46959692' lang='hrv' type='mono' source='https://www.dw.com/hr/hr/europska-prijestolnica-kulture-matera-stare-priče-i-nove-ideje/a-46959692' term='ebola'>
„Još nikada nisam vidio takvu sliku bijede", zapisao je autor, slikar i liječnik Carlo Levi o Materi i time doprinio nepoželjnom imidžu toga grada. U svom romanu „Krist se zaustavio u Eboliju" (iz 1945.) on izvještava o vremenu koje je proveo na jugu Italije. Matera se nalazi iza Ebolija.
Oporbenog političara Levija su uhitili pripadnici fašističkog Mussolinijevog režima i prognali ga kao političkog zatvorenika u regiju Basilicata, u kojoj se nalazi i Matera. On u svojoj poznatoj knjizi opisuje surove i škrte krajolike, predio u kojem pastiri i njihove obitelji žive u spiljama zajedno sa svojim životinjama – bez tekuće vode i struje, s nedostatnom medicinskom skrbi, odsječeni od ostatka svijeta.
Njegov roman je ušao u školsku lektiru, a Matera je za mnoge postala „sramota Italije". Grad je želio skinuti taj imidž sa sebe – i uspio. 1993. je stavljen na UNESCO-ov popis svjetske kulturne baštine, a ove godine je, zajedno s Plovdivom, postao Europska prijestolnica kulture.
Novi imidž grada
Matera je jedan od najstarijih gradova u Europi – njegova povijest seže 8.000 godina unazad. Njegovi stanovnici, seljaci i pastiri, živjeli su u pećinskim naseljima, poznatima kao Sassi („kamenje"). To je kompleks sastavljen od kuća, crkava i samostana, ugrađen u stijene. Nakon Drugog svjetskog rata su izgrađene nove gradske četvrti i ljudi su se preselili.
Pećinsko naselje je svjetska kulturna baština i omiljeni turistički cilj
Pećinska naselja su propadala, sve dok ih nije otkrila turistička branša. Potom su pretvorena u luksuzne hotele i svake godine privlače brojne turiste iz cijeloga svijeta. Paolo Verri, voditelj zaklade „Matera 2019" koji je zadužen za program prijestolnice kulture, kaže da se od 2011. do danas broj turista učetvorostručio. No, ističe on, ovaj mali grad želi pod svaku cijenu spriječiti masovni turizam: „Taj rast nas je iznenadio i uplašio. Zato smo razvili strategiju koja bi mogla biti od pomoći i drugim gradovima koji pate zbog masovnog turizma. Ljude koji nam dolaze ne vidimo kao turiste, nego kao „privremene sugrađane". Za vrijeme svog boravka u Materi oni dobivaju „putovnicu". Time posjetitelji postaju dio grada. Želimo potaknuti dijalog između ljudi koji ovdje žive i onih koji dolaze u posjet. Mi ne možemo grad prepustiti samo ljudima koji nude Airbnb, jer bi tako grad mogao izgubiti svoj identitet."
To nije Disneyland
No umjesto da tu internetsku platformu i njezinu klijentelu isključi, Paolo Verri i njegov tim su se odlučili za drugu taktiku: „Oko 500 iznajmljivača preko Airbnba surađuje s nama na projektu „Privremeni sugrađani". Mi pozivamo turiste da ne ostanu samo u pećinskom gradu, nego da upoznaju i druge dijelove grada. Zato je razrađeno pet turističkih tura, primjerice turisti imaju mogućnost doživjeti Materu iz 30-ih godina prošlog stoljeća ili iz drugih epoha. Želimo proširiti grad i stvoriti nove mogućnosti."
Dugo se diskutiralo o tome je li naplata ulaznica za dnevne turiste učinkovito sredstvo protiv masovnog turizma. Povod je bila odluka Venecije da uvede tu mjeru. No Paolo Verri je skeptičan: „Ne želim da gradovi budu pristupačni samo bogatim ljudima. A s druge strane ne želim da Matera postane Disneyland." Zato se zalaže za koncept „Privremenih građana".
Materine svjetiljke: pogled na crkve Santa Maria de Idris i San Giovanni
Materin "Open Future"
Moto Europske prijestolnice kulture Matere glasi „Open Future". Traže se odgovori na pitanje, kako kultura može pomoći da se Europa odvede u jednu bolju budućnost. „Matera može biti uzor malim gradovima na jugu Europe. Otvorili smo Open Design School i tamo smo dobili mnoge nove ideje za oblikovanje grada. Počeli smo stvarati nova mjesta za posjetitelje", objašnjava Paolo Verri.
Pripreme za velike svečanosti u punom su jeku. 18. siječnja uvečer će stanovnici Matere zapaliti svoje tradicionalne svjetiljke. Bit će otvoreno osam izložbi s djelima osam umjetnika. Idućeg dana će stići točno 2019 glazbenika iz cijeloga svijeta i prolaziti ulicama Matere.
„2019. je važna godina za Europsku uniju. U ožujku imamo Brexit, u svibnju su izbori za Europski parlament. Mi želimo dati doprinos budućnosti Europe – i to pomoću kulture", kaže Paolo Verri. Nakon Firence (1986.), Bologne (2000.) i Genove (2004.) Matera je već četvrti talijanski grad proglašen Europskom prijestolnicom kulture.
Čitajte nas i preko DW-aplikacije za Android
Grad koji privlači kreativne ljude i mlade poduzetnike. Plovdiv je i Europska prijestolnica kulture 2019. Samo da još nema plovdivskih svinja... (02.01.2019)
O uređenju kompleksa Benčić i njegovom pretvaranju u kulturni kvart riječki kulturnjaci maštaju više od dva desetljeća. Realizacija tog golemog projekta, međutim, postala je moguća tek nakon ulaska Hrvatske u EU. (04.09.2017)
Rijeka je izišla kao pobjednica. No mi smo istražili kakvoj se budućnosti mogu nadati oni hrvatski gradovi koji nisu uspjeli u nedavno okončanom procesu kandidature za kontinentalnu kulturnu metropolu. (04.04.2016)
</doc>
<doc docid='dw_44952260' lang='hrv' type='mono' source='https://www.dw.com/hr/hr/europa-zajedno-protiv-vatrene-stihije/a-44952260' term='ebola'>
Srce europske mašinerije za pomoć u slučaju katastrofa nalazi se u neuglednim uredskim prostorijama u Rue Joseph II u Bruxellesu. Tamo je smješten Centar za koordinaciju hitnih mjera pomoći Europske unije (ERCC). Petero zaposlenika nadzire (u smjenama) dan i noć aktualne i potencijalne krize unutar EU-a, između ostaloga i uz pomoć satelitskih podataka. Ovih dana imaju pune ruke posla. U Švedskoj već tjednima gore velika šumska područja, a u Grčkoj je vatrena stihija odnijela više od 90 života.
U međuvremenu se zahuktala borba protiv plamena – u Europi se protiv vatrene stihije bori zajedno. Šveđanima je pomoć stigla iz Njemačke, Italije, Francuske, Litve, Danske, Portugala, Poljske i Austrije. Sedam aviona za gašenje vatre, sedam helikoptera, i više od 340 vatrogasaca u međuvremenu pruža ili je pružilo pomoć švedskim vatrogasnim službama. Samo iz Njemačke je u pravcu Skandinavije otputovalo više od 50 vatrogasaca s devet specijalnih vozila, te pet helikoptera.
Najveća akcija gašenja vatre u povijesti EU-a
Po navodima EU-a radi se o najvećoj zajedničkoj akciji protiv šumskih požara u povijesti Europske unije. Christos Stylianides, europski povjerenik za humanitarnu pomoć i zaštitu od kriza, je zadovoljan: „Radili smo 24 sata na dan kako bi pomogli Švedskoj. To je naša dužnost u Europi koja štiti svoje građane“, stoji u ovotjednom priopćenju.
Požari u Švedskoj su pokazali, dodaje Stylianides, da „su klimatske promjene stvarnost i da nijedna zemlja nije imuna protiv prirodnih katastrofa“. Pomoć iz drugih europskih zemalja je primila i Grčka. Cipar, Španjolska i Bugarska su spremne poslati avione, vatrogasce, liječnike i vozila.
U ERCC-u se dan i noć prati stanje na terenu, među ostalim se analiziraju i temperature tla dobivene putem satelita
Prije toga su Stockholm i Atena aktivirali mehanizam Europske unije za pomoć u slučaju katastrofa, a upravo ERCC od 2013. koordinira njegove operacije. Postupak je usuglašen 2001. godine, u njemu sudjeluje svih 28 zemalja članica Unije te šest drugih država i aktivira ga se u slučaju prirodnih katastrofa i katastrofa koje prouzroči čovjek – i to u Europskoj uniji i izvan nje. Od 2010. mehanizam je aktiviran prilikom katastrofe u Fukušimi u Japanu, izbijanja epidemije ebole na zapadu Afrike i pružanju humanitarne pomoći u sirijskom građanskom ratu. Između 2001. i 2017. taj je mehanizam, sudeći po navodima Europske komisije, bio aktiviran oko 300 puta.
"Puno solidarnosti od strane zemalja članica"
Ukoliko neka vlada zamoli EU za pomoć, ERCC zahtjev šalje na članice EU-a. Ukoliko se aktivira mehanizam za zaštitu od katastrofa, zemlja koja je suočena s katastrofom Centru javlja kakva joj je (i koliko) pomoći potrebna. Koje će zemlje i u kojem obliku pomoći u slučaju nužde, to uglavnom ovisi o kapacitetima samih država i njihovom iskustvu u konkretnom scenariju. Pritom se mora voditi računa o situaciji u vlastitoj zemlji – ukoliko tamo često izbijaju npr. požari, svako sudjelovanje u akcijama u inozemstvu je potencijalni rizik.
"Mehanizam funkcionira na dragovoljnoj bazi. Zemlje nisu dužne pomagati, ali to svejedno čine. Pomažu koliko god mogu i to sredstvima kojima raspolažu", kaže  za DW Carlos Martin Ruiz de Gordejuela, glasnogovornik Europske komisije. Njemačka primjerice možda i nema avione za gašenje požara, ali zato nudi pomoć u drugim oblicima. Obzirom da Švedska nema puno iskustva s ovakvim požarima, smisleno je da sad druge članice EU-a na raspolaganje stave ljudske snage, vozila, letjelice i ekspertizu.
Švedska se također bori protiv šumskih požara, kojima pogoduju neuobičajeno visoke temperature i suša
Pozivi u pomoć bez odgovora
Mehanizam za pomoć ipak ne funkcionira uvijek. „U slučajevima Švedske i Grčke smo mogli odgovoriti na upite. Ali moramo priznati da to nije uvijek bio slučaj, pogotovo prošle godine“, priznaje Ruiz de Gordejuela. 2017. je mehanizam po navodima EU-a zbog šumskih požara bio aktiviran 17 puta. Sedam upita je ostalo bez odgovora – i bez pomoći. „Kad dobijemo upit zbog nekog požara, onda u pravilu gori i drugdje, i ponekad potrebna sredstva nisu na raspolaganju", kaže Ruiz de Gordejuela.
Ciljanim mjerama se cijeli postupak sad želi poboljšati. Zamisliva je opcija da EU sudjeluje u pokrivanju troškova pojedinih akcija. Do sada je polovica troškova transporta bila pokrivana iz proračuna EU-a, a troškove akcije su pokrivale isključivo zemlje članice.
Drugi prijedlog oko poboljšanja mehanizma za zaštitu od katastrofa je vezan uz strateško pozicioniranje EU snaga, koje bi u slučaju nužde ili potrebe mogle brzo stići na žarište krize, objašnjava. Osim toga se želi poraditi na prevenciji kriza, treningu i razmjeni informacija. Ali sve to ipak ne znači da će u budućnosti zemlje članice Unije preuzimati manje odgovornosti. „One će i dalje biti glavni odgovorni akteri kad god se bude radilo o savladavanju kriza“, naglašava Ruiz de Gordejuela.
Pratite nas i preko DW-aplikacije za Android
Hrvatska država ulaže značajna sredstva u moderniju tehničku opremljenost vatrogasnog sustava, no pitanje je hoće li to nadoknaditi određene kronične organizacijske nedostatke (12.04.2018)
Hrvatskoj kronično nedostaje sistemski pristup suzbijanju najgorih ekonomskih i socijalnih posljedica ekstremnih sezonskih poplava, požara ili valova hladnoće. (28.02.2018)
Mada je Grčka još uvijek u šoku zbog neviđene vatrene stihije, sve su glasnija pitanja tko je kriv za taj pakao? Ne samo za vatru, nego i za mjere štednje kod vatrogasaca i glupe zakone? Tu će biti još neugodnih pitanja. (26.07.2018)
Vatrogasci na Murteru ionako imaju pune ruke posla u vrućim ljetnim danima. A povrh toga, približava se deseta obljetnica Kornatske tragedije u kojoj su od 12 poginulih njih pet bili vatrogasci iz Tisnog. (15.08.2017)
Ovog ljeta Hercegovinom je haralo čak 2.000 požara. To nije kraj jer Hercegovina i dalje gori. Vatrogasci se bore protiv vatrene stihije, a za mogućim počiniteljima se još traga. (24.08.2017)
</doc>
<doc docid='dw_40759982' lang='hrv' type='mono' source='https://www.dw.com/hr/hr/njemačka-tehnička-pomoć-posve-osobite-vrste/a-40759982' term='ebola'>
Plava vozila sa velikim bijelim slovima THW mogla su se vidjeti na mjestima prirodnih i drugih katastrofa u mnogim dijelovima svijeta. Bilo da njihovi članovi sa svojim psima traže žrtve nekog potresa ili njihova vozila sa snažnim pumpama pokušavaju pomoći unesrećenima nakon poplave. Ali ovo što su sad radili u Kolumbiji, to još nikad nisu.
Nakon pedeset godina krvavog građanskog rata u Kolumbiji koji je odnio 300 tisuća života i preko sedam milijuna ljudi je natjerao u bijeg, konačno je 2016. bio dogovoren prekid sukoba. Ali pred Ujedinjenim narodima koji su pratili taj proces pomirenja pojavio se i tehnički problem: što s oružjem pobunjenika?
Ujedinjeni narodi su se početkom ove godine obratili upravo njemačkoj organizaciji civilne zaštite da im pomogne u toj zadaći. Pedesetak djelatnika THW-a su tamo imali veoma osjetljivu i kompliciranu zadaću. Naime, problem je bio i samo oružje: bio je dogovoren oprost od ubijanja i mogućih zločina, ali svaka puška i svaki pištolj ima svoj „potpis".
Njemačkim pomagačima je pozdravio i zahvalio im se i osobno predsjednik Kolumbije Santos.
Sve točno – i sve tajno
„Nitko nije smio znati, koji komad oružja je pripadao kojem pobunjeniku FARC-a, niti ga se na taj način smjelo dovesti u vezu sa nekim oružanim sukobom. Jer onda bi amnestija bila tek teška", objašnjava Klaus Buchmüller iz THW. Ali sa druge strane, oružje se ipak moralo popisati i evidentirati da bi se znalo koliko će ih biti uništeno.
Vlada Kolumbije je isprva mislila da će sama moći obaviti tu zadaću, ali je brzo uvidjela da to neće biti dobro niti za proces pomirenja, a niti da je uopće tehnički sposobna provesti tako golemu zadaću. Zato se obratila UN-u, a Svjetska organizacija se onda obratila njemačkoj Civilnoj zaštiti. Jer i UN-u je jasno da njoj treba veoma dugo da nešto organizira i osovi na noge misiju koja će funkcionirati, tako da je i nova smjernica u takvim slučajevima obratiti se organizacijama koje  to mogu obaviti.
A sa THW, u Kolumbiji je sve funkcioniralo: „Promijenili smo programe na prijenosnim računalima, postavili računalnu mrežu i u roku od tri mjeseca postavili digitalnu mrežu u Kolumbiji", kaže nam Buchmüller sa ponosom, jer je i osobno bio tamo.
Tu je onda bila i zadaća fizičkog uništavanja oružja i streljiva: opet je tu došao THW sa „fleksericama" sa dijamantnim oštricama i rezalicama na plazmu i samo na njihovu dušu je otpalo uništavanje gotovo 9.000 komada oružja i preko 20 tisuća komada najrazličitijeg oblika streljiva.
THW je bio na zadaćama u više od 130 zemalja svijeta.
Više misija nego bilo tko drugi
Makar je THW Nijemcima poznat prije svega nakon nekih katastrofa u samoj domovini, nema druge organizacije u ovoj zemlji koja je bila na toliko zadaća u toliko zemalja svijeta: do sad ih je bilo više od 130. Pomagali su i nakon odrona zemlje u Peruu, otišli su i u Japan nakon Fukušime. Ponekad su odlazili da bi pomogli drugim pomagačima, na primjer 1994. u Ruandi. Nakon pokolja koji se tamo dogodio između Hutua i Tutsija, neki od stranih pomagača su „tamo došli u japankama", kaže nam Buchmüller. I tamo je THW postavio pročišćivače za vodu i podijelio vreće za spavanje – i čizme pomagačima iz drugih zemalja. Bili su i u Siera Leoneu nakon izbijanja ebole: cjelovit popis zadaća bi gotovo bio i popis katastrofa koje su zadesile našu planetu u posljednje doba.
Klaus Buchmüller
Zapravo nije lako objasniti zadaću THW, jer to je njemačka osobitost: ona se može usporediti sa Civilnom zaštitom, ali njena glavna zadaća je opremom i tehnikom pomoći u slučajevima katastrofe. To je državna organizacija donekle slična dobrovoljnim vatrogasnim jedinicama koja broji oko 1.300 djelatnika, ali tu je i oko 80 tisuća dragovoljnih suradnika najrazličitijih struka, od bravara pa do računalskih stručnjaka. Već i mališani sa navršenih šest godina se mogu priključiti: „Za mnoge je to svojevrsno sidro u životu. Mnogi ostaju čitavog života. Zato se ne moramo brinuti za pomladak, ali pogotovo od kako je ukinuta vojna obaveza, moramo nešto učiniti."
Šest sati od uzbune do polaska aviona
Jer djelatnost u THW-u je bila i mogućnost za one koji nisu htjeli služiti vojsku. No mnogo više od tih mladića oni ovise o dragovoljcima, jer to ih onda povezuje i sa mjestom odakle dolaze i gdje će možda morati pomagati. Ali oni moraju imati i prilično tolerantnog poslodavca: od poziva na zadatak pa do možda ukrcaja na avion koji će ga prevesti tko zna gdje, smije proći najviše šest sati. Postoji i zakon koji štiti djelatnika THW-a od otkaza, ali je bolje kad i poslodavac razumije što znači pomagati drugima.
Potres, obron, poplava... U THW-u su spremni na mnogo toga, ali misija u Kolumbiji je ipak bila posve drugačija.
Zapravo, organizaciju kao što je njemačka THW žele stvoriti i u mnogim drugim zemljama: u Tunisu, Jordanu, na sjeveru Iraka. I tamo odlaze djelatnici njemačke službe da ih nauče što da rade i kako da se organiziraju. Ali Buchmüller je stekao dojam da u nekim od tih zemalja zapravo to ima posve drugu zadaću od pomaganja unesrećenima: „Tko kao građanin pomaže svojoj državi, taj se neće onda podići protiv svoje države. To je i politička računica koja stoji iza toga." A sa politikom THW u pravilu ne želi imati posla.
</doc>
<doc docid='dw_38981359' lang='hrv' type='mono' source='https://www.dw.com/hr/hr/afrikanac-na-čelu-who-a-doista-čudotvorac-iz-etiopije/a-38981359' term='ebola'>
Tedros Adhanom Ghebreyesus je već nebrojeno puta ispričao kako je ostao bez svog, dvije godine mlađeg brata. On je preminuo od bolesti koja bi se dala izliječiti u nekoj zemlji s koliko-toliko normalnom zdravstvenom skrbi. Ali liječnika u Etiopiji nije bilo, niti bijelog, niti domaćeg. I zato je izgubio brata.
Danas 52-godišnji Tedros kaže kako mu je baš ta bolest i smrt bila motiv da se bori za bolju zdravstvenu skrb, isprva u svojoj Etiopiji, a sada i na čelu Svjetske zdravstvene organizacije. Jer ne želi prihvatiti pravilo da netko mora umrijeti "samo zato što je siromašan", kao što je tada bila i njegova obitelj.
Čak i na ovako dirljivim fotografijama je jasno, tko ima kakvu boju kože. Ali novi direktor WHO-a zna kako i prečesto u Africi nema pomoći za bolesne, niti od bijelih, niti od domaćih liječnika.
Tedros je i iz takve obitelji uspio studirati u Velikoj Britaniji i postati specijalist za zarazne bolesti, a promovirao je na temu javne zdravstvene skrbi. Između 2005. i 2012. je onda i kao ministar zdravstva u Etiopiji dobio priliku stvoriti zdravstvenu zaštitu kakva bi možda spasila njegovog brata.
Impresivni uspjesi u Etiopiji
U tih sedam godina je u Etiopiji doista stvoreno 3.500 lokalnih domova zdravlja, zaposleno je 38 tisuća pomoćnih djelatnika za skrb u poljoprivrednim područjima zemlje. Broj medicinskih fakulteta je s 3 narastao na 33, a isto tako je porastao i broj liječnika. Stopa smrtnosti od tuberkuloze i malarije je pala za 74, odnosno za 64%. Broj infekcija HIV-a je pao za 90%.
Tedrosu se pripisuje i odlučujuća uloga u poboljšanju zdravlja majke i djeteta jer je još od 2009. jedan od čelnika programa Svjetske zdravstvene organizacije Partnership for Maternal, Newborn and Child Health (Partnerstvo za zdravlje majki, novorođenčadi i djece, PMNCH). Mreža koju podržava WHO sada obuhvaća oko 700 organizacija u 77 zemalja za zdravlje majki i njihove djece. Od 2012. do 2016. se nije mogao više toliko baviti samo zdravstvenim projektima jer je bio ministar vanjskih poslova Etiopije. Ali to znači da mu nije nepoznat niti svijet Zdravstvene organizacije niti svijet diplomacije.
Ministar je u Etiopiji učinio mnogo, ali optužuju ga da je prikrivao epidemiju kolere u toj zemlji.
Sada mu je zadaća voditi čitav WHO. Sa 133 od 186 glasova je Tedros osvojio mnogo više glasova nego britanski diplomat pri Ujedinjenim narodima David Nabarro i pakistanska kardiologinja i aktivistica Sanie Nishtar.
Čuju se i kritike...
Naravno da je veliku podršku dobio od izaslanika 55 zemalja Afrike u UN-u. Crni kontinent odlično zna što je bolest tako da je jako ponosan što je po prvi put jedan Afrikanac stao na čelo WHO-a. Shimeles Bezabih je glasnogovornik zajednice Etiopljana u Švicarskoj i hvali dužnosnika svoje zemlje: "Kao ministar zdravstva je Etiopiju kao prvu zemlju doveo do ispunjavanja milenijskih ciljeva kada je riječ o smrtnosti djece i majki." I kao ministar vanjskih poslova je uspio "izliječiti" mnoge odnose Etiopije s drugim zemljama.
Ali nipošto nisu svi zadovoljni izborom Tedrosa na tako važnu funkciju. Kritike se čuju i iz njegove domovine, a prosvjedovali su i pred sjedištem WHO-a dok je trajao njegov izbor. Jedan od razloga je specifičan za Etiopiju i to stranci jedva mogu razumjeti: Tedros pripada etničkoj skupini Tigray koja predstavlja samo 6% stanovništva Etiopije, ali još od 1991. upravo ta skupina dominira u vladajućoj koaliciji Revolucionarna demokratska fronta naroda Etiopije (EPRDF). Zato je među etiopskim prosvjednicima bilo osobito mnogo pripadnika mnogo većih skupina Amharena i Oromoa.
Među prosvjednicima pred sjedištem WHO-a čak i na plakatima njegovih zemljaka su bili natpisi "Tedros je ubojica" sa željom da se izabere bilo koji od druga dva kandidata.
No aktivist Kassahun Adefris iz Etiopske skupine za ljudska prava i demokraciju (EHRDTF) je zabrinut zbog izbora Tedrosa iz mnogo ozbiljnijih razloga: "Dok je on bio ministar zdravstva, mnogo ljudi je izgubilo živote jer je on pokušao sakriti epidemiju kolere. Iz mog očišta je veoma upitno nominirati nekoga tko je počinio takvu grešku."
Prosvjedi protiv Tedrosa su se proširili i društvenim mrežama gdje se tom etiopskom dužnosniku prigovara nedostatak poštovanja prema ljudskim pravima, pa je tako i njegov izbor "katastrofa" i dokaz nepotizma unutar WHO-a.
Oglasila se i humanitarna organizacija Human Rights Watch: Etiopija nipošto nije poznata po osobitom njegovanju ljudskih prava, represivna je protiv političkih protivnika i novinara. Makar bio tek ministar zdravstva ili vanjskih poslova, on je svakako bio dio režima koji autoritativno upravlja državom.
Prvi problem - novac
Ambicioznog novog direktora WHO-a sve te kritike manje brinu od stanja u kojem se sve više nalazi Svjetska zdravstvena organizacija. Zdravlje košta puno novca i zato je izjavio kako mu je jedan od prioriteta osigurati siguran prihod WHO-a. Osobito zato što je i američki predsjednik Trump već najavio smanjivanje američkog udjela pa tako Tedros želi da što više zemalja pomogne djelovanje ove organizacije: "Ako što više zemalja barem nešto uplate, svejedno koliko, već to će mnogo pomoći", izjavio je Tedros.
Oštra zamjerka bivšoj direktorici WHO je bila kasna i nedovoljna reakcija na nedavnu epidemiju ebole na zapadu Afrike.
Ali i od Tedrosa se očekuju posve konkretne reforme i promjene unutar WHO. Svi još imaju pred očima epidemiju ebole 2013. i 2014. na zapadu Afrike kad je i Svjetskoj zdravstvenoj organizaciji previše dugo trebalo da reagira na tu pošast. To je bio predmet i otvorene kritike na njegovu prethodnicu na čelu WHO-a, Kineskinju Margaret Chan. Tedros tvrdi da to može učiniti: ako je uspio preobraziti zdravstvo Etiopije, onda ne može biti tako teško niti reformirati WHO.
Unatoč svim poduzetim mjerama, građani zapadne Afrike i dalje umiru od posljedica ebole. U Sierra Leoneu vlada poduzima nesvakidašnje mjere. (13.12.2014)
Sve više nevladinih humanitarnih udruga ne samo da prima novac, nego sklapa "partnerstva" sa međunarodnim koncernima - koji zapravo djeluju protiv temeljnih načela tih udruga. (25.07.2016)
Svjetska zdravstvena organizacija je zbog brzog širenja zaraze virusom zika proglasila "globalnu zdravstvenu prijetnju". U međuvremenu je u SAD-u potvrđen prvi slučaj prijenosa zaraze spolnim odnosom. (03.02.2016)
Američki znanstvenici nedavno su broj žrtava malarije na svijetu procijenili na 1,2 milijuna godišnje. To je dovostruko više nego što se dosad procjenjivalo. (05.02.2012)
WHO i UN smatraju da je obrezivanje muškaraca učinkovito u borbi protiv AIDS-a, pa je cilj obavljanje tog zahvata kod 90 posto mladih Afrikanaca. No mnogi aktivisti tvrde da je to besmislica opasna po život i zdravlje. (07.05.2017)
</doc>
<doc docid='dw_19505865' lang='hrv' type='mono' source='https://www.dw.com/hr/hr/bayerova-potraga-za-inovatorima/a-19505865' term='ebola'>
Njegova košulja je upadljiva. Smeđe i bijele linije, afrički veseli dizajn, zbog kojeg druga gospoda, koja nose pretežito tamne košulje ili majice, izgledaju bljedunjavo. Raindolf Owusu iz Accre, glavnog grada Gane, došao je u Berlin, kako bi preuzeo svoju nagradu. Njemački farmaceutski div Bayer s 50.000 eura nagrađuje inovativnu aplikaciju koju je razvio Raindolf.
I sad ovaj 26-godišnjak u tradicionalnoj košulji iz svoje domovine stoji na terasi ukrašenoj pokojom rijetkom biljkom i sluša riječi pohvale Kemala Malika, šefa Odjela za inovacije u Bayeru: "U Bayeru se sve ono što mi radimo vrti oko inovacija, ali mi naravno primjećujemo da puno toga inovativnoga ima i izvan Bayera."
Digitalno zdravlje
Četiri inovativna "Digital-Health Startupa" su izabrana u okviru globalnog natjecanja, i oni će u sjedištu tvrtke u berlinskom Weddingu moći raditi na svojim digitalnim aplikacijama vezanima uz zdravlje. Za to su od Bayera dobili 100 dana, na raspolaganju im nisu samo posebno za tu svrhu namještene prostorije, nego i mentor koji će ih savjetovati u razvoju appova.
Taj program postoji već treću godine i zove se "Grants4Apps Accelerator". Jezik na kojem se komunicira je naravno engleski. Natjecali su se start-upovi iz 66 zemalja, izabrana su četiri. Jedan start-up iz Mađarske, jedan iz Južne Koreje, jedna mlada firma iz Berlina i tvrtka Oasis websoft Raindolfa Owusua i njegovog kolege Thomasa Barkua. Ovaj je 22-godišnjak prvi put izvan Afrike i vidno je uzbuđen.
Kemal Malik
Medicinski savjeti za sve građane
"U Gani na jednog liječnika dođe 5.000 pacijenata, zato je jako teško dobiti medicinsku pomoć ili uopće savjet. Kolone pred bolnicama su jako duge, mora se satima ili čak danima čekati kako bi se moglo razgovarati s liječnikom ili primiti medicinsku skrb“, priča Raindolf i ponosno nam pokazuje svoj app, koji je razvio zajedno s Thomasom. Aplikacija ima već 6.000 aktivnih korisnika i 40 liječnika koji nude medicinsku pomoć. „S našom aplikacijom moguće je pristupiti informacijama, pa čak i ako živite na selu. Sve što je potrebno je sasvim obični smartphone.“
Inovativno poslovni modeli
Bisa, tako se zove ta aplikacija, na jednom od jezika koji se koriste u Gani znači: „pitati“. Utemeljiteljima start-upa ipak treba još više medicinskih sadržaja kako bi „opremili“ app. Mora se razviti i održivi poslovni model i naravno distribucija. Upravo na tome njih dvojica žele raditi u idućih 100 dana, uz pomoć njemačkog farmaceutskog koncerna. „U Berlinu očekujemo samo pozitivne stvari“, smije se Raindolf, "Uz Bayerovu pomoć tehnika će postati sigurnija, a mi ćemo moći ponuditi i više mogućnosti njezine uporabe.“
Veliki Bayer i mali start-upovi
Ali kakvu korist od svega toga ima Bayer? Želi li možda jeftino kupiti pokoji start-up? Tu kalkulaciju Kemal Malik odlučno demantira: „To nije naš business model, radi se o gesti od strane Bayera: želimo pomoći. Nakon stotinu dana start-upovi mogu opet ići doma i ponijeti svoje znanje. Oni su potpuno slobodni i mogu učiniti što žele.“
Ali onda ipak priča o pozitivnom efektu kad odjednom mladi ljudi koji se ne moraju podrediti Bayerovoj hijerarhiji postavljaju pitanja ili se pojave u laboratoriju i rade s etabliranim istraživačima. Jedan dio te drugačije poslovne kulture trebao bi „inficirati“ i Bayer i tako potaknuti inovativne procese unutar njemačke firme. „Otvorene inovacije“, to je ključna riječ.
Ipak su u Bayeru bili iznenađeni da se toliko utemeljitelja start-upova natjecalo za program. Sigurno je, priča Malik, odlučujuću ulogu igrala i činjenica da se firma nalazi u Berlinu.
Berlin privlači ljude iz cijeloga svijeta
Berlin privlači utemeljitelje start-upova
"Berlin je grad start-upova, baš kao što je to i grad rasadnika talenata i akcelerator mladih poduzetničkih projekata. U Berlin stižu talenti iz cijelog svijeta“, rekla je na otvaranju Bayerovog projekta Cornelia Yzer, senatorica za gospodarstvo, tehnologiju i istraživanje u glavnom njemačkom gradu. I onda se informirala o nekim digitalnim aplikacijama, među kojima je i jedan digitalni, iznimno precizni mjerač ovulacije i jedan virtualni model ćelija raka koji koristi umjetnu inteligenciju kako bi otkrio koja je terapija u nekom konkretnom slučaju najbolja.
Ebola je bila povod
Raindolf Owusu je ideju za app Bisa dobio u vrijeme kad je u Gani izbila epidemija ebole. Mnogi su ljudi tada bili ekstremno zbunjeni i mladi informatičar je shvatio da je hitno potrebno ponuditi pouzdane medicinske informacije.
26-godišnjak potječe iz velike obitelji, ima tri sestre i dva brata, i on je jedini studirao u obitelji. „Uvijek sam postavljao puno pitanja, uvijek želim sve znati“, priča s ponosom. Svoj start-up doživljava kao socijalno poduzeće, ono mora funkcionirati, ali ne mora baš zarađivati neki pretjerano veliki profit. Na taj način on prvenstveno želi (u)činiti nešto dobro za društvo. Distribucija informacija za njega je pri tome ključna.
Currywurst u Berlinu
Zahvaljujući svojoj radoznalosti, mladi Ganac već sad zna puno i o Berlinu. Saznao je gdje se može pojesti najbolji currywurst (tipična berlinska kobasica), želi razgledati Brandenburška vrata, a u slobodno vrijeme će se pozabaviti i berlinskim javnim prijevozom. „Možemo ovdje puno toga naučiti, vaš sustav javnog prometa funkcionira jako dobro!“ S tom se procjenom sigurno ne bi složio baš svaki Berlinčanin...
</doc>
<doc docid='dw_19276059' lang='hrv' type='mono' source='https://www.dw.com/hr/hr/vjera-kao-čimbenik-u-rješavanju-kriza/a-19276059' term='ebola'>
Nju nitko ne može zaobići. Njezina snaga pomiče brda. Njezino značenje postaje sve veće. Riječ je o vjeri. Sada bi ona trebala pomoći i izbjeglicama da započnu novi život, potaknuti gospodarski razvoj u siromašnim zemljama i islamističkim terorističkim skupinama izbiti plodno tlo ispod nogu.
To u svakom slučaju žele veliki svjetski donatori i mnogi šefovi država i vlada među kojima je i njemačka kancelarka Angela Merkel. Svi oni će se 23. svibnja okupiti u Istanbulu na Svjetskom humanitarnom summitu (23. i 24. 5. 2016.). Summit, jedinstven u svijetu, organizirao je glavni tajnik UN-a Ban Ki Moon „jer ljudi doživljavaju najveću humanitarnu katastrofu nakon Drugog svjetskog rata“.
Turski ministar vanjskih poslova Mehmet Cavusoglu (lijevo) i Stephen O'Brien UN-ov podtajnik za humanitarna pitanja najavljuju skup u Istanbulu.
Tema vjere je visoko na dnevnom redu summita. Na sastanak su pozvani predstavnici vjerskih zajednica da pred Svjetskom zajednicom navedu kako oni mogu doprinijeti rješavanju velikog broja humanitarnih kriza. Na skupu će sudjelovati i njemački ministar za razvoj Gerd Müller.
Mirovnjaci i izazivači sukoba
„Vjerski čelnici u mnogim zemljama imaju vrlo velik ugled. Taj potencijal moramo iskoristiti, a da ne zatvaramo oči pred činjenicom da neki instrumentaliziraju religiju da bi ljudi činili nasilje i teror“, izjavio je Müller za DW pred početak summita.
Zajedno s velikim izlagačima na svjetskom humanitarnom summitu, Müller želi vjersku suradnju na području razvoja, a posebno islamski potencijal, potaknuti na veći angažman za mir i razvoj. Novi program Ministarstva za gospodarsku suradnju i razvoj u borbi protiv terora se zove "International Partnership on Religion and Sustainable Development" (PaRD).
Ministar Gerd Müller za vrijeme posjeta Keniji
„Vjerske zajednice u cijelom svijetu na području zdravstva, obrazovanja, ishrane i zbrinjavanja izbjeglica pružaju veliku podršku“, kaže Müller. 80 posto svjetskog stanovništva se izjašnjava kao religiozno. Njemački ministar smatra da se vjerske vođe moraju uključiti u razgovore o mnogim temama. Njegova inicijativa nailazi na široko otvorena vrata kod muslimanskih humanitarnih organizacija. „Njemačka vlada je sigurno sretna što postojimo“, smatra Nuri Köseli, glasnogovornik organizacije "Islamic Relief Deutschland". „U Siriji smo izgradili mnogo toga“, kaže Köseli.
Zajedno protiv ebole
"Islamic Relief Deutschland" pripada među najveće donatore međunarodne krovne organizacije „Islamic Relief Worldwide“ (IRW). IRW je preko svojih podružnica i partnerskih ureda aktivan u 40 zemalja. Za svoje projekte je 2014. godine izdvojio 113 milijuna eura. Među njegove partnere pripadaju švedsko i britansko ministarstvo za razvoj, humanitarne organizacije UN-a, EU, Luteranski svjetski savez i katolička agencija Cafod.
Koliko važna može biti suradnja s vjerskim vođama u kriznim regijama najbolje opisuje zajednički izvještaj Cafoda i IRW-a o borbi protiv ebole u zapadnoj Africi. Muslimanske i kršćanske duhovne vođe su vjerskim argumentima uspjele postići ono što nisu uspjele državne vlasti i organizacije UN-a: promijenili su tradicionalne načine pokapanja mrtvih i na taj način zaustavili širenje epidemije.
Kada je svećenicima i imamima uspjelo uvjeriti rodbinu i prijatelje umrlog da se od njega mogu oprostiti i bez tjelesnog kontakta, onda se počeo smanjivati broj novozaraženih osoba. Ranije je kontakt s inficiranim tijelom preminule osobe dovodio do vrlo brzog širenja epidemije ebole.
„Da su vjerske vođe bile uključene od samog početka, mogli smo spasiti živote velikog broja ljudi“, navodi se u izvještaju "Keeping the faith“ o kojem će na svjetskom humanitarnom summitu u Istanbulu biti ponovo govora.
Duhovne vođe često mogu i ono što državne vlasti ne uspijevaju
Crkva kao predvodnik
Suradnja s vjerskim vođama se temelji na dugogodišnjem iskustvu. Njemačko ministarstvo za gospodarsku suradnju i razvoj više od 50 godina surađuje s crkvenim humanitarnim organizacijama kao što su Kruh za svijet i Misereor za čije projekte godišnje izdvaja 200 milijuna eura.
Jedan od velikih donatora za humanitarnu pomoć i razvojnu suradnju je „Aga Khan Development Network“ (AKDN). Ovu mrežu s 80.000 suradnika i godišnjim proračunom od 625 milijuna dolara već 60 godina vodi Aga Khan, duhovni vođa Nizareta, šijitske struje islama.
Bez obzira na sve napore za vođenje dijaloga i razvoj suradnje, i na Svjetskom humanitarnom summitu će biti vidne vjerske razlike. Jedna institucija svjesno nije pozvana u Istanbul. Riječ je o „International Islamic Relief Organization of Saudi Arabia" (IIROSA). Humanitarna organizacija, osnovana kraljevskim dekretom 1979. godine, pored humanitarne pomoći, financijski pomaže izgradnju džamija i prema navodima UN-a stoji pod sumnjom da podržava islamiste.
Procjenjuje se da je u Njemačku prošle godine došlo više od milijun izbjeglica. Zbog velikih izdataka za izbjeglice neke općine su u financijskom škripcu. Koliko izbjeglice stvarno koštaju državu? (22.05.2016)
Anketa koju je proveo Amnesty International pokazuje da su izbjeglice skoro svuda dobrodošle. Anketa je provedena u 27 zemalja svijeta. No, komentator DW-a Christoph Hasselbach brojkama ne vjeruje. (20.05.2016)
Izbjeglice koje dolaze u Mađarsku preko Srbije mogu zatražiti azil samo u tranzitnim zonama. Neki čekaju tjednima ispred granice, bez pravih šatora i bez dovoljno hrane. (20.05.2016)
Bez vize putovati u Europsku uniju - taj san bi za građane Turske uskoro mogao postati stvarnost. No, nakon ostavke premijera Ahmeta Davutoglua sporazum bi mogao i propasti. (20.05.2016)
Odražava li govor protiv izbjeglica zaista raspoloženje društva? Anketa koju je proveo Amnesty International pokazuje upravo suprotno. Izbjeglice su skoro svuda dobrodošle. Ali, ima izuzetaka. (19.05.2016)
</doc>
<doc docid='dw_19022034' lang='hrv' type='mono' source='https://www.dw.com/hr/hr/što-znači-globalna-zdravstvena-prijetnja/a-19022034' term='ebola'>
Zbog zika-epidemije vijeće Svjetske zdravstvene organizacije (WHO) je u utorak proglasilo globalnu zdravstvenu prijetnju (Public Health Emergency of International Concern, PHEIC).
2014. je WHO globalnom zdravstvenom prijetnjom proglasio epidemiju ebole i svinjske gripe, a 2009. dječju paralizu u Pakistanu i Afganistanu.
Što je globalna zdravstvena prijetnja?
Pravila WHO-a za globalnu zdravstvenu prijetnju prihvaćena su još 1969. Prema njima se za proglašenje toga stanja mora raditi o "izuzetnom događaju" koji kroz opasnost širenja neke bolesti na više zemalja prijeti da postane "rizik za javno zdravlje" u više zemalja i zato zahtijeva "koordiniran međunarodni odgovor".
Tko odlučuje?
Odluke o mjerama donosi za taj slučaj imenovani odbor, International Health Regulations Emergency Committee.
Odbor se sastoji od međunarodnih stručnjaka, primjerice stručnjaka za borbu protiv epidemija, virologa, stručnjaka za cjepiva. Članove odbora imenuje glavni direktor WHO-a, trenutno je to Margaret Chan. Najmanje jedan član odbora treba biti iz zemlje u kojoj se zaraza pojavila.
Kakve su posljedice?
Odbor procjenjuje radi li se o zarazi koja predstavlja opasnost od međunarodnog značenja.
On daje privremene preporuke koje bi trebale poduzeti pogođene zemlje ili područja. Mogu biti pozvane i zemlje koje još nisu pogođene da poduzmu mjere koje će spriječiti širenje uzročnika bolesti.
Tu se može raditi o uvođenju karantena, primjerice zatvaranjem granica ili ograničavanjem međunarodnih putovanja. To je bio slučaj kad je izbila epidemija ebole.
Širenje virusa zika u svijetu
Svjetska zdravstvena organizacija je naglasila da trenutno nema razloga za opće ograničavanje putovanja ili uvođenje trgovinskih ograničenja.
Ali, trudnice u pogođenim područjima trebale bi biti medicinski promatrane, standardizirani postupci dijagnoze zaraze zikom i mikrocefalije te pojačana borba protiv komaraca koji prenose zarazu.
Proglašenje zike globalnom prijetnjom zdravlju trebalo bi osobito potaknuti stručnjake u farmaceutskoj industriji i one koji raspolažu novcem da pojačaju istraživanja toga virusa. Jer, još je puno nepoznanica u vezi s virusom za koji se zna već desetljećima.
Hoće li i kada biti proglašen prestanak zdravstvene prijetnje o tomu će odlučiti odbor koji će svoju preporuku uputiti glavnoj direktorici WHO-a.
Virus Zika koji se širi po Sjevernoj i Južnoj Americi, može se prenijeti i tijekom spolnog odnosa, kaže medicinar Jonas Schmidt-Chanasit u intervjuu za DW. Ali njega više brine nešto drugo. (27.01.2016)
Iz Afrike stižu ohrabrujuće vijesti o borbi protiv epidemije ebole. Vide se prve naznake povratka normalnom životu. Ali epidemija nije savladana. Škole su zatvorene, strah od infekcija prisutan. Kako se živi s ebolom? (10.02.2015)
Unatoč svim poduzetim mjerama, građani zapadne Afrike i dalje umiru od posljedica ebole. U Sierra Leoneu vlada poduzima nesvakidašnje mjere. (13.12.2014)
Europska unija imenovala je koordinatora za borbu protiv ebole tek kada je epidemija u zapadnoj Africi postala glavna vijest svih medija. Koordinator Christos Stylianides nakon povratka iz Afrike traži jači angažman. (22.11.2014)
</doc>
<doc docid='dw_19005549' lang='hrv' type='mono' source='https://www.dw.com/hr/hr/zika-virus-ne-može-se-usporediti-s-hiv-om/a-19005549' term='ebola'>
Deutsche Welle: Virus Zika se širi po Sjevernoj i Južnoj Americi. Mogu li se ljudi i međusobno zaraziti?
Jonas Schmidt-Chanasit: Virus se širi uglavnom preko mušica. Postoji i mogućnost prijenosa seksualnim putem, ali to je manja opasnost. Prava opasnost je da većina osoba zaraženih virusom ne oboli i ne zna da je inficirana. To onda jednostavnijom čini mogućnost prijenosa spolnim odnosom.
A u svakodnevnom životu?
Nije moguć prijenos kao u slučaju ebole, preko tekućine, dodira, poljubaca. Ziku se dakle ni u kojem slučaju ne bi trebalo uspoređivati s HIV-om ili ebolom. Inače će ljudima na pamet odmah pasti neke druge misli i divlje teze, i netko će vrlo brzo reći kako je to novi HIV. Virus je posve jasno „mušični virus“. Prilagođen je mušici i inače nema nikakve veze s čovjekom, tamo odakle on dolazi, naime iz prašume. To nije virus poput HIV-a, koji se relativno dobro prilagodio čovjeku i koji se onda prenosi s čovjeka na čovjeka.
Prenosi li se virus putem krvi?
Moguć je prijenos putem transfuzije krvi, kao i kod groznice Dengue, koja je srodna s virusom Zika. U najugroženijim regijama se sada mora ispitati krvne proizvode kako bi se to spriječilo. Zika se može prenijeti i putem mlijeka inficiranih majki ako doje bebe. Ali to nije glavni put koji pogađa milijune ljudi.
Jonas Schmidt-Chanasit
Igra li prijenos s čovjeka na čovjeka ikakvu ulogu kod širenja virusa?
Što je više slučajeva sve zanimljiviji će biti i drugi načini prijenosa, koji inače imaju manje važnu ulogu. To se ne smije podcijeniti ako ima više milijuna slučajeva. To je i predmet aktualnih istraživanja. Moramo i dalje istražiti koliko se to često događa, koliko dugo se virus može dokazati u spermi i tako dalje.
Je li prijenos s čovjeka na čovjeka po Vama razlog za zabrinutost?
Mogućnost seksualnog prijenosa je jedan aspekt, ali sigurno ne onaj koji meni i mojim kolegama zadaje najviše glavobolja. Više briga zadaje nam pitanje kako zaštititi trudnice, kako ćemo zaustaviti širenje virusa i kako ćemo se na najbolji način boriti protiv mušica koje ga prenose.
Koliko je virus opasan po Vašem mišljenju?
Situacija je ukupno gledajući neočekivana. Virus Zika izazvao je pomalo strah i jezu. Pogotovo kod dojenčadi su posljedice dramatične. Mnoga to ne prežive. To me zabrinjava, također me brinu i neurološke posljedice kod odraslih koje se povezuje s infekcijom.
Jonas Schmidt-Chanasit je liječnik i virolog na Institutu Bernharda Nochta za tropsku medicinu u Hamburgu.
Virus pod nazivom HPV može izazvati rast bradavica na području genitalija, ali i rak grlića materice. Još od 2007. postoji cjepivo protiv ovog virusa koje se daje djevojčicama. Kod dječaka su stvari nešto drugačije. (25.04.2015)
Iz Afrike stižu ohrabrujuće vijesti o borbi protiv epidemije ebole. Vide se prve naznake povratka normalnom životu. Ali epidemija nije savladana. Škole su zatvorene, strah od infekcija prisutan. Kako se živi s ebolom? (10.02.2015)
Sljedeće godine će polovica Amerikanaca koji su osamdesetih i devedesetih oboljeli od AIDS-a i preživjeli imati preko 50 godina. Mnogi od njih nisu očekivali da će živjeti tako dugo i nalaze se pred novim problemima. (01.12.2014)
</doc>
<doc docid='dw_18551798' lang='hrv' type='mono' source='https://www.dw.com/hr/hr/grčkoj-potrebna-humanitarna-pomoć/a-18551798' term='ebola'>
Erwin Schrümpf i njegovi pomoćnici su sa četiri kombija trajektom stigli u luku Patra. Dovezli su šest tona pomoći, a tu su i lijekovi i medicinski aparati. Ovi humanitarci iz Salzburga su pomoć podijelili u 18 klinika, sirotišta, socijalnih domova i domova za osobe s posebnim potrebama. "Potom smo u Ateni jednom centru za socijalni rad dostavili pelene, bebi ulje i druge potrepštine za djecu", kaže Schrümpf u razgovoru za Deutsche Welle.
ARD-ovo izvješće o teškoj situaciji u grčkim bolnicama iz 2012. je za ovog humanitarca bio poziv na djelovanje. Od tada je sakupio i proslijedio više tona pomoći između ostalog i donacije farmaceutskih tvrtki iz Austrije i Njemačke. On sam je 32 puta kombijem putovao za Grčku.
Nema osmjeha kada je prazan želudac
"Radimo to već dvije i pol godine", kaže on, "ali ovako teško još nije bilo nikad. Ulice su puste, autoceste također. Ljudi su napeti. Rijetko koga možete vidjeti nasmijanog. U bolnicama i sirotištima ostaju čak i bez obroka". Schrümpf strahuje da će, ako Grčka zaista padne pod stečaj, sljedećih tjedana doći do humanitarne katastrofe.
Gdje ima volje, ima i načina. Tu je poslovicu u kontekstu krize u Grčkoj savezna kancelarka Angela Merkel zamijenila još starijom izrekom: propadne li euro, propast će i Europa. Primjereno, smatra Dagmar Engel. (30.06.2015)
Dolazi li Grexit? Ili ipak neka vrsta dogovora? Razvoj događaja u Grčkoj mogao bi se odvijati po scenariju Cipra od prije dvije godine. Tržišta kapitala su u svakom slučaju opuštena. (30.06.2015)
Nakon što je Europska središnja banka zamrznula kredite za hitnu pomoć Grčkoj, banke će u toj zemlji biti zatvorene bar tjedan dana. Nitko ne zna što će biti poslije toga. Povratak drahmi nije poželjno rješenje. (29.06.2015)
Zar nije onda potrebna pomoć u ogromnim količinama a ne samo "Pomoć za Grčku" Erwina Schrümpfa? Njemački dokancelar Sigmar Gabriel je rekao da je za slučaj bankrota Grčke već stavljena na raspolaganje "odgovarajuća humanitarna pomoć". "Mi Europljani nećemo na cjedilu ostaviti narod u Grčkoj", rekao je prošle nedjelje Gabriel. Najhitnija pomoć potrebna je uništenom zdravstvenom sustavu. Glasnogovornik zastupničkog kluba CDU/CSU u Bundestagu za proračunska pitanja, Eckardt Rehberg rekao je za dnevnik Die Welt: "Mislim da je prerano govoriti o humanitarnoj pomoći, ali ne isključujem da bi do nje uskoro moglo doći."
Sirija, Ukrajina, Grčka?
Za humanitarnu pomoć u inozemstvu u Njemačkoj je zaduženo Ministarstvo vanjskih poslova. No, ministarstvo se ne bavi direktno logistikom nego potpomaže "humanitarne projekte i programe humanitarnih organizacija UN-a, njemačkih nevladinih organizacija, Crvenog križa i Crvenog polumjeseca". Tako je Savezna vlada Njemačke u prošloj godini odobrila 437 milijuna eura pomoći, posebno za Siriju, Irak, Ukrajinu, Južni Sudan i regije pogođene epidemijom ebole u zapadnoj Africi.
Konkretnih planova za upućivanje humanitarne pomoći Grčkoj na državnoj razini još uvijek nema. Jer, još uvijek nije jasno hoće li do državnog bankrota uopće doći. A situacija u ratnim područjima širom svijeta je više nego dramatična, gdje stanovništvu treba hitnu pomoć i podršku. Također i kada je riječ o većini humanitarnih organizacija Grčka nije ni pri vrhu liste. Isto tako i u Crvenom križu Njemačke. "Mi ćemo se aktivirati samo ako od nas pomoć zatraži partnerska organizacija - u ovom slučaju Crveni križ iz Atene", kaže glasnogovornik Crvenog križa Njemačke u intervjuu za DW. "A takav jedan poziv do sada nije upućen u Međunarodnu federaciju Crvenog križa."
Pomoć za djecu iz Patre
Erwin Schrümpf s humanitarnom pomoći
No, najmanje jedna organizacija je spremna pomoći - Diakonie, humanitarna organizacija protestantske crkve u Njemačkoj. Diakonie iz Würtemberga već podržava projekte kao na primjer "Tafel" („Stol“) hranom za siromašne. A zbog toga što u virtemberškom dijelu organizacije Diakonie rade mnogi koji su grčkog porijekla, s Grčkom se održava tradicionalno dobra veza, kaže Dirk Kaufmann, predsjedavajući Crkvenog vijeća. "No, to će se sigurno još proširiti s obzirom da je potreba ogromna."
Procjenjuje se da oko četiri milijuna Grka živi na granici siromaštva, i Europa to ne bi smjela tek tako dozvoliti, smatra humanitarac Erwin Schrümpf. On zahtjeva hitnu pomoć, kao na primjer za osobe s posebnim potrebama u Patri, koje je posjetio na putu za Atenu. "Tamo 66-oro djece iščekuje hoće li im netko donirati hranu. Uprava sirotišta jednostavno više nema novca za namirnice."
Gdje ima volje, ima i načina. Tu je poslovicu u kontekstu krize u Grčkoj savezna kancelarka Angela Merkel zamijenila još starijom izrekom: propadne li euro, propast će i Europa. Primjereno, smatra Dagmar Engel. (30.06.2015)
Dolazi li Grexit? Ili ipak neka vrsta dogovora? Razvoj događaja u Grčkoj mogao bi se odvijati po scenariju Cipra od prije dvije godine. Tržišta kapitala su u svakom slučaju opuštena. (30.06.2015)
Nakon što je Europska središnja banka zamrznula kredite za hitnu pomoć Grčkoj, banke će u toj zemlji biti zatvorene bar tjedan dana. Nitko ne zna što će biti poslije toga. Povratak drahmi nije poželjno rješenje. (29.06.2015)
Gdje ima volje, ima i načina. Tu je poslovicu u kontekstu krize u Grčkoj savezna kancelarka Angela Merkel zamijenila još starijom izrekom: propadne li euro, propast će i Europa. Primjereno, smatra Dagmar Engel. (30.06.2015)
Dolazi li Grexit? Ili ipak neka vrsta dogovora? Razvoj događaja u Grčkoj mogao bi se odvijati po scenariju Cipra od prije dvije godine. Tržišta kapitala su u svakom slučaju opuštena. (30.06.2015)
Nakon što je Europska središnja banka zamrznula kredite za hitnu pomoć Grčkoj, banke će u toj zemlji biti zatvorene bar tjedan dana. Nitko ne zna što će biti poslije toga. Povratak drahmi nije poželjno rješenje. (29.06.2015)
</doc>
<doc docid='dw_18497775' lang='hrv' type='mono' source='https://www.dw.com/hr/hr/g7-više-od-piva-i-limene-glazbe/a-18497775' term='ebola'>
Mjesto susreta izgleda kao s razglednice: snježne planine u daljini, zelene livade i plavi potoci. Usred tog područja između Garmisch-Partenkirchena i Mittenwalda je smješten dvorac i luksuzni hotel Elmau, pozornica dvodnevnog susreta predsjednika država ili vlada Njemačke, Francuske, Velike Britanije, Italije, Japana, Kanade i Sjedinjenih Američkih Država.
Običaj je da domaćin - u ovom slučaju domaćica - uvelike određuje teme razgovora
Angela Merkel je obrazložila izbor mjesta susreta riječima: "Želimo pokazati našim gostima prekrasan dio Njemačke kako bi ta atmosfera utjecala i na formu razgovora koja je važna za rezultate takvih susreta." Ali to je bio skup izbor mjesta ove manifestacije: ovaj mali izlet čelnika vodećih industrijskih nacija će koštati najmanje 360 milijuna eura, uključujući troškove za oko 19 tisuća policajaca i snaga sigurnosti koji će osiguravati ovaj dvorac.
Tematski ovaj samit je u znaku aktualnih kriza i humanitarnih katastrofa. Sukob u Ukrajini opet prijeti eskalacijom zbog čega se nastavlja ledeno doba prema Rusiji, tu je i rat protiv terorističke tvorevine IS, u svijetu još uvijek živi dvije milijarde ljudi koji gladuju - popis je veoma dug.
"Tko sumnja u smisao takvih susreta, mora samo pogledati na trenutna krizna žarišta kako bi shvatio nužnost, čak i obavezu da zajednički intenzivno tražimo rješenja", izjavila je Angela Merkel novinaru lista Frankfurter Allgemeine Zeitung.
Zastupnici zajedničkih vrijednosti
Doista, susreti G7 su jedini te vrste na kojima se još uvijek može govoriti otvoreno u povjerljivom okruženju. Mnogo toga se promijenilo i danas se i takvi susreti naveliko pripremaju od "šerpa" - kako se obično nazivaju stručni suradnici državnih čelnika koji unaprijed razmatraju detalje tema o kojima će se raspravljati. Ali u osnovi, ovi susreti i dalje slijede tradiciju "razgovora uz kamin" gdje čelnici vodećih industrijskih zemalja mogu razgovarati u privatnom okruženju i otvoreno razmjenjivati mišljenja. Mada to nije nekakvo vijeće koje nešto odlučuje, za Angelu Merkel je to mnogo više od puke krizne diplomacije, to je mjesto gdje zemlje G7 mogu uputiti jasnu poruku i otvoriti nove putove za neke probleme.
Nakon što je Rusija izbačena iz ove skupine (koja se prije isključenja prvo zvala G7+1 pa onda i G8), čelnici sedam zemalja se opet smatraju predstavnicima zajedničkih vrijednosti koje je dopala uloga uzora i za druge zemlje. Radi se o tome da se poboljšaju životni uvjeti u čitavom svijetu te da što više ljudi osjeti blagostanje. Zato na programu stoje različite teme: od promjene klime, zagađenje mora, otpornosti prema antibioticima pa do borbe protiv epidemija kao što je ebola.
Troškovi susreta su upravo enormni i čak i kancelarka zna kako samo konkretni rezultati samita mogu opravdati troškove
Od klime pa do zaštite na radu
Njemačka kancelarka želi da se zemlje G7 obavežu da će se do 2030. iskorijeniti glad i apsolutno siromaštvo u svijetu. Samo ako se uspije osigurati hranu za sve veći broj stanovnika naše planete onda i mjere za razvoj imaju šanse. U ponedjeljak, drugog dana susreta, će u Elmau stići i predsjednici Nigerije, Tunisa i predsjednik vlade Iraka. U tim razgovorima će prije svega biti riječ o borbi protiv terorizma, ali će se tražiti odgovor na pitanje kako najrazvijenije zemlje mogu pomoći u inkluziji, dakle da se svi dijelovi stanovništva uključe u političku budućnost.
Angela Merkel se založila da se raspravlja i o obrazovanju i profesionalnoj perspektivi djevojaka i žena, baš kao i o zaštiti na radnom mjestu. Konkretno se tu radi o standardima za okoliš i socijalnu skrb koji bi trebali vrijediti u čitavom svijetu i što se osobito odnosi na trgovačke lance koji svoju odjeću, živežne namirnice i druge proizvode dobivaju iz tvornica u zemljama gdje ti standardi praktično ne postoje. To je utoliko i reakcija na požare i teške nesreće u tvornicama u Bangladešu, ali je i primjer zajedničkih vrijednosti koje bi trebale zastupati zemlje G7.
Zato će se na sastanku raspravljati o inicijativi Vision Zero Fund, fondu iz kojeg bi se financirala zaštita od požara i sigurnost zgrada, inspektori rada i osiguranja za slučaj nesreća na radu. Koliki iznos će biti u tom fondu i odakle će doći taj novac, o tome ipak još neće biti odlučeno na ovom sastanku.
Protivnici samita G7 i u tome vide dokaz da se na tim susretima naveliko "mlati prazna slama". Jer, bez odluke o konkretnim mjerama za poduzeća koja djeluju širom svijeta - što se odnosi i na odštetu žrtvama nesreća na radu i kaznenu odgovornost, Vision Zero Fund će ostati bezubi tigar, smatra frakcija Ljevice u njemačkom parlamentu.
Prosvjednici su isprva smetali lokalnom stanovništvu jer 'kvare sliku' turističke idile. Ipak, sud je odlučio kako je politički angažman važniji
Prosvjednici smetaju "bavarskoj idili"
Protivnika ovih susreta ne nedostaje. "Predstavnici najbogatijih i najmoćnijih zemalja svijeta si uzimaju pravo odlučivati o čitavom svijetu, bez da za to imaju ikakvu legitimnost. Politika zemalja G7 znači neoliberalnu ekonomsku politiku, rat i militarizaciju, izrabljivanje, siromaštvo i glad, uništavanje okoliša i ograničavanje prema izbjeglicama", piše u manifestu prosvjedne udruge "Zaustavite G7 u Elmau 2015".
Na jednoj livadi u Garmisch-Partenkirchenu je ova udruga prosvjednika uredila šatore za oko tisuću protivnika ovog samita. Tamošnja općina isprva nije htjela dati dozvolu za podizanje ovog prosvjedničkog kampa, ali jedan sud u Münchenu je poništio zabranu: protivnici moraju smjeti prosvjedovati. Lokalnim vlastima to nipošto nije drago jer svakako žele ovu manifestaciju koju će pratiti na tisuće novinara iz čitavog svijeta iskoristiti i za reklamu svog turizma.
Slično misle i u selu Krün. To je mjestašce s jedva 1.900 duša, ali je smješteno u samom podnožju dvorca Elmau. U tom bavarskom alpskom mjestašcu će se u nedjelju ujutro, prije početka samog samita, sastati njemačka kancelarka Angela Merkel i američki predsjednik Barack Obama. Nakon toga je predviđen i kraći susret gostiju s mještanima. "Želimo im prirediti veliki doček, a uz narodnu nošnju i limenu glazbu im želimo predočiti i običaje ovog dijela Bavarske", raduje se gradonačelnik Krüna Thomas Scharzenberger. "To bi trebao biti nezaboravan trenutak za njih."
"Šerpe" još uvijek prevode i pregovaraju
Merkel i Obama uz kriglu piva s Alpama u pozadini - to bi trebala biti fotografija susreta za koju Bavarci žele da bude objavljena na čitavom svijetu. Ali i sama kancelaraka zna da takve lijepe fotografije nisu dovoljne. Uspjeh će se postići samo ako čelnici postignu nekakav dogovor. O njemu "šerpe", stručni suradnici, već tjednima pregovaraju i ta, trenutno nekih 15 stranica debela zaključna izjava za javnost, još uvijek nije gotova.
Jer još uvijek ima spornih točaka oko kojih se ovih sedam zemalja ne slažu u potpunosti. Na primjer, treba li ostati obveza sprečavanja zatopljenja planete za najviše dva stupnja. Jer to onda znače i konkretne obveze smanjiti emisiju ugljičnog dioksida, makar bi predstojećoj konferenciji o klimi u Parizu uvelike pomoglo kad bi se zemlje G7 same obvezale na takav cilj.
Sudionici samita G20 se nikad nisu sastajali u ležernom okruženju s konjakom u ruci, ali su njihove odluke sve važnije
I Claudia Schmucker iz njemačkog Društva za vanjsku politiku (DGAP) smatra da se visoki troškovi ovakvih susreta jedino mogu opravdati konkretnim dogovorima i rezultatima. Jer nakon globalne krize sve su važniji susreti skupine G20 u kojima su i nove industrijske velesile poput Kine, Indije ili Brazila. Ti susreti nisu počeli kao spontani susret gdje je 1975. tadašnji francuski predsjednik d'Estaigne pozvao Helmuta Schmidta, Geralda Forda i ostale čelnike šestorke - Kanada se priključila slijedeće godine - u dvorac Rambouillet da bez odijela i kravate, ali uz odličan konjak rasprave o važnim problemima. Schmucker misli da su sastanci G7 "još uvijek dovoljno važni". Ali samo rezultati na temelju zajedničkih vrijednosti će ih zaštititi da ne potonu u beznačajnost.
Čak i ako bi Rusija promijenila odnos prema Ukrajini - G8 je prošlost, smatra Thorsten Benner. Utoliko više bi bilo važno iskoristiti G7 za koordinaciju liberalnih demokracija. (05.06.2015)
Početkom lipnja članice skupine G7 će se okupiti u bavarskom dvorcu Elmau. Ono što je na dnevnom redu odnosi se prije svega na gospodarstvo. Gospodarski savezi zahtijevaju okvirne uvjete za industrijsku inovaciju. (22.05.2015)
Za čelnike skupine G7 diplomatsko rješenje ukrajinske krize ostaje prioritet. Moskvu pozivaju na iskreni i otvoreni dijalog s Kijevom, ali ni sankcije nisu još potpuno skinute s dnevnog reda. Za G8 je, kažu, još rano. (05.06.2014)
U sjeni krize u Ukrajini, u australskom Brisbaneu održao se sastanak na vrhu 20 vodećih industrijskih zemalja. Zključene su mjere koje bi trebale potaknuti jači razvoj svjetskog gospodarstva. (16.11.2014)
</doc>
<doc docid='dw_18499450' lang='hrv' type='mono' source='https://www.dw.com/hr/hr/angela-merkel-g7-je-važan-za-razmjenu-mišljenja/a-18499450' term='ebola'>
Deutsche Welle: Gospođo kancelarko, idućih dana cijeli svijet gleda na Njemačku, od samita G7 se puno očekuje. Kada se čita agenda, ona podsjeća na "spasiti svijet u 24 sata". Što bi bio konkretni rezultat koji može ostvariti samo ovaj skup G7?
Angela Merkel: Za mene je u prvom redu važno to što sedam šefova država i vlada razgovaraju o važnim temama. Ta razmjena mišljenja je jednostavno vrlo, vrlo važna, kako bi se onda čitavu godinu znalo kako se razmišlja o temeljnim pitanjima, gdje postoje razlike, a gdje zajednička stajališta. No konkretno se može također reći: po meni bi bilo dobro kada bismo nešto konkretnije odgovore dobili upravo na pitanje "Kako ćemo ubuduće reagirati na epidemije i pandemije?". Prije svega put kojim želimo ići kako bismo ubuduće mogli bolje djelovati. Kada je izbila ebola, međunarodna zajednica je djelovala prekasno i nejedinstveno i nije dobro reagirala. To se ne bi trebalo ponoviti. Mislim da će nam upravo nazočnost afričkih čelnika, poput liberijske predsjednice, još jednom pokazati koliko je zdravlje važno kao tema. Ono će igrati važnu ulogu i kod drugih tema: rezistentnost protiv antibiotika, o čemu ćemo svi mi također napraviti nacionalne planove i surađivati sa Svjetskom zdravstvenom organizacijom. Tu se nadam da ćemo postići napretke, mada se nijedan problem ne može riješiti za 24 sata.
Je li sastanak u krugu G7 još uvijek u skladu s vremenom? Jer, tu trebaju biti gospodarski najjače nacije, no to više nije baš točno ako se pogleda Italiju, Francusku i Kanadu.
To su demokratske države koje dijele iste vrijednosti. I to su države koje su unatoč svemu gospodarski još uvijek vrlo važne. Ali mi kao nadopunu trebamo i format G20. Tu su zemlje s potpuno različitim društvenim porecima, ali tu su stvarno okupljene velike ekonomske sile. No G7 je slobodnija, intenzivnija razmjena mišljenja koja je određena državnim porecima koji su demokratski.
Od samita skupine G7 koji u nedjelju počinje u dvorcu Elmau puno se očekuje
Ako se toliko važnosti pridaje zajedničkim vrijednostima, onda je u stvari bespredmetna cijela rasprava o tome treba li Rusija sudjelovati ili ne. Dakle, neovisno od krize u Ukrajini: pripada li Rusija prema Vašoj procjeni toj zajednici vrijednosti?
Rusija se sigurno proteklih godina nije još više približila predodžbama koje su zajedničke nama u skupini G7. Kada je Rusija primljena u skupinu, mislilo se da možda ipak ima više toga zajedničkog - upravo s obzirom na obrambene napore, kada se pogleda partnerstvo NATO-a i Rusije. No Rusija u drugim rundama razgovora ostaje važan partner. Imamo format Normandija (razgovori predstavnika Njemačke, Francuske, Ukrajine i Rusije, op.ur.) za rješenje krize u Ukrajini, imamo P5 plus 1 - razgovore o iranskom nuklearnom programu. I kod traženja rješenja za sirijski građanski rat hoćemo i moramo uključiti Rusiju, mi trebamo Rusiju. Želim podsjetiti samo na jedno: uklanjanje kemijskog oružja iz Sirije uspjelo je samo uz pomoć Rusije. Dakle, mi ćemo također razgovarati o tome u što ćemo uključiti i Rusiju.
G7 je počeo kao samit svjetskog gospodarstva. I sada se radi o gospodarskim temama, slobodnoj trgovini, gospodarskom rastu, prije svega o tome kako se trajno može ostvarivati rast. A sada je tu i kriza u Grčkoj. Je li Grčka sada zasjenila sve druge velike gospodarske probleme?
Ne, ne vjerujem. Naravno da ćemo u vezi s gospodarskom situacijom razgovarati i o situaciji u eurozoni. I da ćemo sigurno razgovarati o tome koje smo probleme riješili. Mi ćemo moći ukazati na to da je Irska, koja je isto imala program štednje, danas zemlja s najvećim rastom, da gospodarstva u Portugalu i Španjolskoj rastu. A onda ćemo razgovarati i o Grčkoj. No to sada stvarno nije središnja tema, nego ćemo jednostavno izvijestiti o tome gdje smo sada te istaknuti našu nadu da će se razgovori moći uspješno okončati.
Pogledajte video 05:45    
DW_PLAYER.shareLocalization = "Podijeliti";
DW_PLAYER.localization = {
rewind: "Vrati 10 sekundi",
settings: "Postavke",
hd: "Kvaliteta",
fullscreen: "Cijeli ekran",
cc: "Titlovi",
nextUp: "Sljedeći video",
playlist: "Playlista",
pause: "Pauza",
play: "Pokreni",
player: "Video player",
prev: "Prethodni video",
next: "Sljedeći video",
close: "Zatvori",
replay: "Replay",
volume: "Jačina zvuka"
};
      Podijeli DW exclusive: Angela Merkel ahead of G7 summit  Pošalji  Facebook   Twitter   google+   Whatsapp   Tumblr   linkedin   stumble   Digg   reddit   Newsvine   Permalink https://p.dw.com/p/1FcUa    DW exclusive: Angela Merkel ahead of G7 summit # Journal # 05.06.2015 # merkel19e
Pošalji  Facebook   Twitter   google+   Whatsapp   Tumblr   linkedin   stumble   Digg   reddit   Newsvine
Permalink https://p.dw.com/p/1FcUa
Zadnji samit G7 ovdje u Njemačkoj održan je prije osam godina - tada je još bio G8. U međuvremenu se dogodila kriza eura. Taj zadnji samit je bio održan prije arapskog proljeća, prije rata u Siriji, prije krize u Ukrajini. Ako se gleda na ovaj sastanak na vrhu: kako se promijenila Vaša uloga, uloga Njemačke u tom svijetu koji se dramatično mijenja?
Mora se reći da se između tih samita dogodila velika međunarodna financijska i gospodarska kriza koja je, naravno, puno toga promijenila. Globalna gospodarska situacija je danas obilježena politikom vrlo niskih kamata. Time je djelomično sigurno potaknut i gospodarski rast, ali mi ćemo se također naći pred zadaćom kako da opet izađemo iz toga. U međuvremenu imamo puno bolju regulaciju banaka. I ako pitate za ulogu Njemačke, onda se mogu prisjetiti da smo još u Heiligendammu imali teme kao što su primjerice klimatske promjene na kojima i danas još uvijek radimo. Postoji određeni kontinuitet tema kojima se bavimo na sastanku G7 i kojima smo se bavili tada na samitu G8. Njemačkoj je pitanje zaštite klime uvijek bilo važno, i još uvijek je važno s pogledom na Parišku konferenciju u prosincu. A tu su i nove teme. Tada tema zdravlja nije igrala takvu ulogu. I zato se radujem da opet možemo biti domaćini, ali mi smo također dio zajednice i svatko ima svoja tematska težišta.
Gospođo kancelarko, hvala Vam na razgovoru.
Pošalji  Facebook   Twitter   google+   Whatsapp   Tumblr   linkedin   stumble   Digg   reddit   Newsvine
Permalink https://p.dw.com/p/1FcUa
</doc>
<doc docid='dw_18409160' lang='hrv' type='mono' source='https://www.dw.com/hr/hr/mladi-gane-protiv-ilegalnog-iseljavanja/a-18409160' term='ebola'>
„Gotovo sam uspio stići do Španjolske“ govori Earnest Lawey u jednoj video-poruci koja bi mlade Gance trebala odvratiti od upuštanja u avanturu ilagalnog ulaska u Europsku uniju. Earnest je, usprkos činjenici što nije uspio u svom prvobitnom naumu, sretan što je preživio.
Otrežnjenje na putu
Iako je Gana jedna od stabilnijih afričkih zemalja, s relativno stabilnim gospodarstvom i solidnom sigurnosnom situacijom, tisuće mladih Ganaca svakodnevno odlazi iz zemlje u potrazi za boljim životom. Najomiljeniji ciljevi su Velika Britanija, Italija i Njemačka. No mnogi ne stignu do odredišta. „Isprva sam bio oduševljen idejom o odlasku u Europu“, priča za Deutsche Welle 35-godišnji Eric Opoku Ware. Roditelji nekih njegovih školskih drugova su živjeli u inozemstvu i uvijek iznova su dolazili kući „s mnogim lijepim stvarima“. To je poželio i Eric. Prvo je pokušao legalnim putem doći do vize no nakon što je više puta odbijen, odlučio se uz pomoć obitelji upustiti u avanturu ilegalnog puta u obećanu Europu.
„Opasna opasnost“
Danas ovu odluku smatra pogrešnom. Mnogi su umrli već prilikom mukotrpnog prelaska Sahare. „Pili smo vlastiti urin, kako ne bi umrli od žeđi“, priča Eric. Slično svjedoči i Earnest Lawey. Na putu prema Libiji morali su više puta plaćati krijumčarima prijevoz po etapama. Danas, nakon povratka, smatra da je to sve bila jedna velika skupa pogreška. „I u Gani se može dobro živjeti“, kaže Earnest. Zato su i Eric i Earnest nakon povratka zajedno s ostalim povratnicima i uz pomoć Ganskog migracijskog ureda, snimili kratkometražni film „Opasna opasnost“, koji bi kroz svjedočanstva preživjelih i povratnika trebao pokazati da se ilegalni put ne isplati. Inicijatori projekta se nadaju da će ovim filmom promijeniti i spasiti mnoge mlade živote.
Poput ebole ili malarije
Eric Opoku Ware (desno) sa suradnicima
Jer država, u to je uvjeren i John Kwakye s Instituta za ekonomska istraživanja u glavnom gradu Gane Akri, ne čini dovoljno kako bi mlade odvratila od opasnog i skupog ilegalnog puta u Europu. Vlada se brani da već godinama kroz razne kampanje pokušava osvijestiti mlade potencijalne iseljenike.
No Eric Opoku Ware smatra da to nije dovoljno. “Za mene je ilegalno iseljavanje jednako opasno i smrtonosno poput malarije ili ebole”, kaže Eric i dodaje kako ljudima jednostavno nije jasno u što se upuštaju kada kreću na ilegalni put prema Europi. No jedan film sigurno neće biti dovoljan. Da bi se došlo do te spoznaje dovoljno je otići na jedan od informativnih štandova vladine kampanje protiv ilegalnog iseljavanja. “Ja ću u svakom slučaju iseliti na Zapad. Tamo je trava zelenija”, kaže jedan mladić iz Akre. Njegov prijatelj dodaje: „Znam mnoge koji su otišli i sad grade kuće svojim obiteljima. Ja sam tu i nemam ništa. Kada se za to pruži prilika i ja ću u Europu“. Eric će se nastaviti boriti protiv iluzija svojih vršnjaka ali je volja za boljim životom jača od jednog kratkog filma.
Šefovi država i vlada EU-a su na izvanrednom sastanku o izbjeglicama u Sredozemnom moru učinili prvi korak – financijski su ojačali misiju Frontex. To još nije dovoljno, smatra Bernd Riegert. (24.04.2015)
Nakon nove katastrofe izbjeglica nedaleko od libijske obale, gdje se u noći sa subote na nedjelju prevrnuo brod, pri čemu je poginulo oko 950 ljudi, EU konačno mora reagirati, smatra Johannes Beck. (20.04.2015)
Ovo je doista nova razina užasa: pred očima mornara portugalskog broda se prevrnuo brod sa preko 700 izbjeglica. Uspjeli su ih spasiti njih samo 28 - za ostale još jedva da ima ikakve nade. (19.04.2015)
</doc>
<doc docid='dw_18309777' lang='hrv' type='mono' source='https://www.dw.com/hr/hr/merkel-i-financijski-moćnici/a-18309777' term='ebola'>
Njemačka kancelarka Angela Merkel može biti zadovoljna. Od šefice Međunarodnog monetarnog fonda Christine Lagarde i glavnog tajnika organizacije industrijskih zemalja OECD-a Angela Gurrie čula je pohvale na račun njemačkoga gospodarstva. Ono dobro funkcionira, rekla je Lagarde, koja je izričito pohvalila i planirane dodatne investicije njemačke vlade u infrastrukturu. Gurria je pohvalio izuzetnu konkurentnost ovdašnjeg gospodarstva. Njemačka je srećom krenula drukčijim putem nego brojne druge zemlje, u kojima je produktivnost posljednjih godina rasla puno sporije nego plaće, rekao je on.
Dva je sata trajala rasprava u uredu kancelarke u Berlinu na kojoj je sudjelovao i predsjednik Svjetske banke Jim Yong Kim, šef Svjetske trgovinske organizacije WTO-a Roberto Azevedo te generalni direktor Međunarodne organizacije rada ILO, Guy Ryder. Na kraju su izdali zajedničko priopćenje u kojem su pozvali na reforme i veći gospodarski rast. "Geopolitički rizici su porasli u različitim regijama u svijetu i oni predstavljaju znatno opterećenje za razvoj gospodarstva u svijetu", kaže se u zajedničkoj izjavi.
Christine Lagarde (l) i glavni tajnik OECD-a Angel Gurria
U vrijeme nesigurnih izgleda za rast moraju biti povećani napori za ambiciozne reforme. Pohvalni su napori brojnih zemalja članica zone eura da povećaju produktivnost i zaposlenost te poboljšaju stanje državnih proračuna, kaže se u priopćenju te poziva na "daljnje napore", osobito u borbi protiv nezaposlenosti mladih, za strukturne reforme i za "konsolidaciju koja odgovara rastu".
Rizična novčarska politika
Prema aktualnom izvještaju MMF-a o izgledima konjunkture u svijetu očekuje se rast svjetskoga gospodarstva u 2015. za 3,5 posto, a u idućoj godini za 3,7 posto. Međunarodna organizacija rada polazi od toga da će se broj nezaposlenih u svijetu povećati za tri milijuna. Šefica MMF-a Christine Lagarde je izrazila umjereni optimizam u vezi s razvitkom gospodarstva u svijetu. "Po prvi put nakon dugo vremena vidimo pozitivne vijesti." Za šeficu MMF-a su to prije svega ponovno jačanje američkoga gospodarstva i dobar razvitak stanja u Velikoj Britaniji.
U Europi će se gospodarstvo vjerojatno bolje razvijati nego što se očekivalo. Ali, u zemljama na pragu industrijalizacije gospodarstvo će sporije rasti, a u siromašnim zemljama vrlo slabo. Od pada cijena nafte, rasta tečaja američkog dolara i pada tečaja eura i yena profitiraju uglavnom industrijske zemlje, kaže Lagarde.
Uz geopolitičke krize Lagarde najveće rizike za gospodarski rast vidi u trenutnoj novčarskoj politici. Problematično je osobito povećavanje jaza između SAD-a, EU-a i Japana. Dok se američka središnja banka vraća "tradicionalnoj novčarskoj politici", Europska središnja banka i Japanska središnja banka više idu prema politici jeftinog novca. "To sigurno znači veću nesigurnost", upozorava šefica MMF-a.
Krediti za Ukrajinu
Lagarde je najavila i kredit MMF-a Ukrajini. Ta zemlja će dobiti 17,5 milijardi američkih dolara (15,5 milijardi eura) tijekom četiri godine, ali većina kredita, naime 10 milijardi dolara, bit će isplaćena već prve godine. Ukrajina je počela provoditi "sve mjere koje smo očekivali i zahtijevali", rekla je Lagarde u Berlinu. Ona se nada da će taj novac Ukrajini pomoći da poboljša svoju situaciju, pod uvjetom, naravno, da se stanje stabilizira poštivanjem primirja dogovorenog u Minsku.
Novi paket pomoći nastavak je za program iz prošle godine. U proljeće 2014. su međunarodni kreditori Ukrajini obećali 27 milijardi dolara kako bi spriječili bankrot te zemlje. Nakon izbijanja rata na istoku te zemlje taj novac nije bio dovoljan. Zato će Ukrajina dobiti dodatne kredite od EU-a, Svjetske banke i drugih kreditora pa će ukupna pomoć iznositi 40 milijardi dolara. Zauzvrat se zahtijevaju opsežne reforme.
Pripreme susreta G7
Savezna kancelarka Angela Merkel je izjavila da je razgovor sa šefovima međunarodnih organizacija u ovoj godini bio posebno važan jer Njemačka trenutno predsjeda skupini G7, sedam vodećih industrijskih zemalja. One predstavljaju uzor u svijetu i savezna vlada je odlučna da se na tom sastanku raspravlja o najvažnijim pitanjima vanjske i sigurnosne politike, zaštite klime, kao i pitanjima trgovinske i razvojne politike.
Osim toga trebale bi biti unaprijeđene nove inicijative u politici zaštite okoliša, energetskoj politici i zdravstvenoj politici kao i pitanja ravnopravnosti žena. O tomu je uskladila stajališta sa sudionicima razgovora, rekla je Merkel. Šef ILO-a Ryder pohvalio je što Njemačka za konferenciju G7 u lipnju planira inicijativu protiv uvjeta rada nedostojnih čovjeka u poduzećima kooperantima velikih međunarodnih koncerna.
U zajedničkoj izjavi su se njemačka kancelarka i šefovi međunarodnih gospodarskih i financijskih organizacija osvrnuli i na epidemiju ebole. Izbijanje epidemije je jasno pokazalo da međunarodna zajednica ne raspolaže prikladnim kriznim menadžmentom. Predsjednik Svjetske banke Kim je naglasio da je i u Europi vjerojatna neka pandemija. "Mi moramo i mi možemo nešto učiniti."
</doc>
<doc docid='dw_18283384' lang='hrv' type='mono' source='https://www.dw.com/hr/hr/komentar-vanjska-politika-u-kriznim-vremenima/a-18283384' term='ebola'>
Dva odjela Ministarstva vanjskih poslova će biti spojena, jedan novi odjel će biti formiran, ukidaju se rutinski poslovi i definiraju nova težišta. Na prvi pogled rezultati projekta "Review 2014" ne izgledaju pretjerano spektakularni. Pod tim je naslovom Auswärtiges Amt (tako glasi njegovo njemačko ime, op. red.) više od godinu dana intenzivno provjeravalo vanjsku politiku, zajedno sa stručnjacima, s javnošću i zaposlenicima Ministarstva.
Što funkcionira dobro, a što ne? Kako mora izgledati nova njemačka vanjska politika? Kako Njemačka može opravdati porast značaja u međunarodnim krugovima? To su bila pitanja o kojima se diskutiralo i plod diskusija će rezultirati reorganizacijom Ministarstva. U roku od 18 mjeseci ogromni mehanizam bi trebao postati "fit" za nove izazove, koji ne daju mira ni njemačkom šefu diplomacije ni njegovim suradnicima.
Jedinstven proces u kriznoj godini
Ti rezultati možda i ne zvuče spektakularno. Ali projekt "Review 2014" koji je Steinmeier (naslovna fotografija) pokrenuo nakon preuzimanja dužnosti je doista izniman, zapravo jedinstven. Po prvi je put neki njemački ministar vanjskih poslova u ozračju sveobuhvatne otvorenosti svoje Ministarstvo stavio na provjeru, a vanjsko-političke teme "unio" u javnu diskusiju. Na više od 60 susreta, sastanaka i okruglih stolova posvuda u Njemačkoj, na podijskim diskusijama i na internetskim chatovima se diskutiralo o vanjskoj politici i novoj ulozi Njemačke u svijetu, i svatko je u tome mogao sudjelovati.
I što je još važnije: taj je javni proces razmišljanja nastavljen tijekom cijele 2014. godine, on nije prekinut, iako su Steinmeier i njegovi suradnici u toj kriznoj godini imali pune ruke posla, kao nikada ranije. Napredovanje terorista u Iraku i Siriji, rat u Gazi prošlog ljeta, izbijanje epidemije ebole na zapadu Afrike i naravno ukrajinska kriza - u toj godini katastrofa nije bilo vremena ni za predahnuti.
Stoga je doista impresivno od Steinmeiera i njegovih suradnika da upravo u tim turbulentnim vremenima nisu prestali razmišljati o njemačkoj vanjskoj politici, i da su grozničavoj kriznoj diplomaciji "suprotstavili" staloženost mirne, stručne diskusije.
Dosadna vanjska politika?
Islamska država, epidemija ebole i ukrajinski konflikt. Puno je kriza diljem svijeta koje se događaju paralelno, njihov se kraj još ne nazire. Njemačka vanjska politika pokušava pronaći odgovore na nove izazove. (26.02.2015)
Pritom se pokazalo da vanjska politika ni u kom slučaju nije dosadna tema, kao što ju se često predstavlja, tema koja na televiziji ne privlači pažnju puno gledatelja, područje s kojim se nijedan političar ne želi baviti i tema koja nije pogodna za predizborne kampanje. Diskusije u okviru "Reviewa 2014" bile su dobro posjećene, chat na internetu također, a međunarodni stručnjaci su bili impresionirani otvorenom i javnom debatom o njemačkoj ulozi u svijetu.
I kako sad izgleda nova njemačka vanjska politika? Steinmeier je na koncu procesa na to dao jedini mogući odgovor: ne postoji samo alternativa između "diplomatskih pregovora bez ikakvih posljedica i vojnih intervencija". U prostoru između te dvije opcije vanjska politika raspolaže velikim brojem instrumenata koje želi dodatno razviti, na primjer na području civilne krizne prevencije. Koliko će te instrumente u idućim godinama on koristiti? To je pitanje na kojem će se mjeriti i uspjeh Steinmeiera na čelu njemačke diplomacije.
Islamska država, epidemija ebole i ukrajinski konflikt. Puno je kriza diljem svijeta koje se događaju paralelno, njihov se kraj još ne nazire. Njemačka vanjska politika pokušava pronaći odgovore na nove izazove. (26.02.2015)
Islamska država, epidemija ebole i ukrajinski konflikt. Puno je kriza diljem svijeta koje se događaju paralelno, njihov se kraj još ne nazire. Njemačka vanjska politika pokušava pronaći odgovore na nove izazove. (26.02.2015)
</doc>
<doc docid='dw_18282513' lang='hrv' type='mono' source='https://www.dw.com/hr/hr/inventura-njemačke-vanjske-politike/a-18282513' term='ebola'>
„Svijet se promijenio“, kaže njemački šef diplomacije Frank-Walter Steinmeier i dodaje: „Zato se i Ministarstvo vanjskih poslova mora promijeniti.“ Njemačku vanjsku politiku treba iznova „uštimati“, postojeće instrumente mora se bolje koristiti, a treba se razviti i nove mehanizme za svladavanja kriza, objasnio je njemački ministar vanjskih poslova na priredbi organiziranoj povodom 60. rođendana Njemačkog društva za vanjsku politiku (DGAP) u Berlinu. Zbog toga je on, kako je rekao, odlučio reorganizirati Auswärtiges Amt (AA, njemački naziv Ministarstva), spojiti postojeće odjele i kreirati neke nove. Kako bi se rasteretilo suradnike planirana je provjera svih djelatnosti koje su već odavno rutinske, one bi mogle u konačnici biti i prekrižene.
Frank-Walter Steinmeier i Guido Westerwelle (l.) prilikom primopredaje dužnosti njemačkog šefa diplomacije
Razmišljanja o njemačkoj vanjskoj politici
Reforme su plod procesa razmišljanja koji je Steinmeier pokrenuo neposredno nakon stupanja na dužnost. „Moramo razmisliti je li sve ispravno što radimo“, izjavio je socijaldemokratski političar prilikom preuzimanja ministarske dužnosti od svog prethodnika 17. prosinca 2013. Tijekom vladavine prošlog crno-žutog saveznog kabineta (kršćanskih demokrata i liberala), vanjsku se politiku „krojilo“ uglavnom u uredu kancelarke Merkel. Ministarstvo vanjskih poslova se ismijavalo nakon vidnog gubitka relevantnosti, a ni tadašnjem ministru Westerwelleu nije pošlo za rukom kreirati uvjerljiv vlastiti profil.
Pod naslovom "Review2014 – vanjsku politiku promišljati dalje“ tijekom protekle godine provedena je „inventura vanjske politike“, kako taj višemjesečni proces naziva Steinmeier, i ona je okončana zaključnim izvještajem. Razgovaralo se i diskutiralo sa stručnjacima iz zemlje i inozemstva te sa suradnicima Ministarstva. Steinmeier je osluhnuo i što kaže njemačka javnost. Na preko 60 velikih priredbi u svim većim njemačkim gradovima, na podijskim diskusijama i chatovima na internetu raspravljalo se o vanjskoj politici. Pa ipak, dodaje ministar, taj diskurs nije ostao na razini teorije. Debatu je dodatno „podgrijala“ stvarnost s brojnim krizama i konfliktima. Dok je njemačka vanjska politika s „Reviewom“ propitivala sebe samu, ona se našla i na velikom testu – zbog aktualnih svjetskih zbivanja.
„Četvrt stoljeća smo možda živjeli s nadom da su mir i stabilnost zajamčeni u našem dijelu svijeta. Možda je to bila iluzija. S ukrajinskom krizom se i na naš kontinent vratilo pitanje rata i mira.“
Njemačka kancelarka Angela Merkel i francuski predsjednik Francois Hollande ponovno pokazuju zajedništvo. Razlog za to je ponajprije svjetska politika. (20.02.2015)
Možda sporazum iz Minska još nije propao. Ali pad grada Debalceva jasno pokazuje: samo diplomatskim pregovorima se ne može uspostaviti mir na istoku Ukrajine, misli u svom komentaru Bernd Johann. (18.02.2015)
Kancelarka se profilira kao krizna menadžerica. A kriza je puno: europskih, vojnih i domaćih. U inozemstvu to funkcionira bolje nego kod kuće, smatra Marcel Fürstenau. (14.02.2015)
Kako ostvariti nove ciljeve?
Obzirom na to kako svijet trenutno izgleda, ne može se računati da će se uskoro opet vratiti mirni poredak, kazao je sa žaljenjem Steinmeier. Baš suprotno, svijet se izmiče kontroli i njemačka vanjska politika mora se suočiti s tim novim izazovima, zato što je Savezna Republika umrežena u svijetu i sa svijetom, kao možda nijedna druga zemlja. Njemačka kao izvozna nacija ovisi o tome da se poštuju pravila između država. I za implementaciju ljudskih prava, središnji cilj njemačke vanjske politike, neizostavan je međunarodni poredak, kojeg reprezentiraju Ujedinjeni narodi. Kako bi ojačala taj poredak, Njemačka će se jače angažirati koristeći svoju međunarodnu reputaciju.
Kako bi se ostvarilo te ciljeve, u Ministarstvu vanjskih poslova ubuduće će se spojiti dva dosadašnja odjela, za razoružanje i za Ujedinjene narode. Kontrola naoružanja tako bi trebala postati instrument multilateralnog poretka. Planirano je formiranje novih odjela za prevenciju kriza, stabilizaciju i skrb oko konflikata, u njima bi se trebalo koncentrirati sposobnosti potrebne za sprječavanje i svladavanje sukoba.
Njemačka vanjska politika – europska vanjska politika
Kriza u Ukrajini - jedan od najvećih testova zrelosti nove njemačke vanjske politike
Planirana reorganizacija Ministarstva trebala bi biti okončana u roku od 18 mjeseci. Steinmeier je uvjeren da je to izvedivo. Kako bi se rasteretilo Ministarstvo, na minimum će se „srezati“ dosadašnjih oko 200 izvještaja koje su godišnje pisali razni odjeli.
Novu njemačku vanjsku politiku ni u kom slučaju ne smije se (krivo) shvatiti kao njemačko „soliranje“. Baš suprotno. Nju bi se trebalo uvezati u zajedničku europsku vanjsku politiku i cilj joj je jačanje Europe, napomenuo je njemački šef diplomacije. I njemačko-francuski napori oko rješavanja krize u Ukrajini je dio te europske vanjske politike i ne smije ju se shvaćati kao samostalni potez Berlina i Pariza. Steinmeier je dodao kako njemačku vanjsku politiku želi još tješnje povezati uz Europu te ju integrirati u Europi.
Njemačka kancelarka Angela Merkel i francuski predsjednik Francois Hollande ponovno pokazuju zajedništvo. Razlog za to je ponajprije svjetska politika. (20.02.2015)
Možda sporazum iz Minska još nije propao. Ali pad grada Debalceva jasno pokazuje: samo diplomatskim pregovorima se ne može uspostaviti mir na istoku Ukrajine, misli u svom komentaru Bernd Johann. (18.02.2015)
Kancelarka se profilira kao krizna menadžerica. A kriza je puno: europskih, vojnih i domaćih. U inozemstvu to funkcionira bolje nego kod kuće, smatra Marcel Fürstenau. (14.02.2015)
Njemačka kancelarka Angela Merkel i francuski predsjednik Francois Hollande ponovno pokazuju zajedništvo. Razlog za to je ponajprije svjetska politika. (20.02.2015)
Možda sporazum iz Minska još nije propao. Ali pad grada Debalceva jasno pokazuje: samo diplomatskim pregovorima se ne može uspostaviti mir na istoku Ukrajine, misli u svom komentaru Bernd Johann. (18.02.2015)
Kancelarka se profilira kao krizna menadžerica. A kriza je puno: europskih, vojnih i domaćih. U inozemstvu to funkcionira bolje nego kod kuće, smatra Marcel Fürstenau. (14.02.2015)
</doc>
<doc docid='dw_18245197' lang='hrv' type='mono' source='https://www.dw.com/hr/hr/trauma-zvana-ebola/a-18245197' term='ebola'>
"Bye Bye Ebola!" To je ono što uzvikuju ljudi u liberijskom glavnom gradu Monroviji. Tijesnim ulicama se kreće svojevrsna karnevalska povorka, tu su glazbenici i plesne skupine. Tisuće ljudi slavi kao da su već pobijedili smrtonosni virus. I doista, u proteklim danima u Monroviji nije bilo novih slučajeva ebole, može se čuti kako u cijeloj Liberiji ima znatno manje slučajeva nove infekcije tom bolešću.
Jedna bolnica u Monroviji u kojoj se pomaže osoboma oboljelima od ebole
No, za slavlje je ipak prerano, smatra Amos Jessy i podsjeća da liberijska vlada, za razliku od onoga što je ranije obećala, neće do daljnjega ponovno otvoriti škole u toj afričkoj zemlji. Amos ne želi niti čuti za "After-ebola-partyje" (zabave poslije ebole), koje se već organizira po monrovijskim kafićima:
"Ne bi se trebali zavaravati. Ebola još nije prošla. Ebola je u Liberiji."
Šok nakon dijagnoze
Amos Jessy zna o čemu priča. On je, zahvaljujući pravom čudi, preživio ebolu. Do danas si ne može objasniti kako se uopće mogao zaraziti. Slijedio je sve mjere opreza, nije se rukovao, držao se podalje od bolesnih osoba. Zato je šok bio veći. Ebola je, kaže on, bila pakao na Zemlji.
Danas bi Amos Jessy rado htio ohrabriti druge ljude, reći im da se ebolu može preživjeti. Ali ljudi ga izbjegavaju.
"Život nakon ebole je gori nego sama bolest. Vlasti su uništile sve što sam imao, iz straha da je nešto možda kontaminirano. Ali još je gore da se nas preživjele isključuje iz društva, od strane naših zajednica, naših radnih kolega. Nas se tretira kao vanzemaljce, koji ne postoje, za nas se kaže da smo začarani. Život nakon ebole je najveći izazov koji si možete zamisliti."
Drugi „udarac“ ebole
Kamp u Monroviji u kojem Međunarodni crveni križ i njemački Bundeswehr pomažu oboljelima od ebole
Izolacija, glad, siromaštvo, krah zdravstvenih sustava i poljoprivrede, bijeg međunarodnih investitora: ebola upravo "udara" po drugi put, kaže Mark Goldring iz humanitarne organizacije Oxfam:
"Nacionalne ekonomije, prije svih Liberije i Sijera Leonea, su doživjele jaki pad zbog krize s ebolom. Stope rasta koje su bile itekako ohrabrujuće virus je takoreći već odavno pojeo. Ljudima treba novac, djeca moraju u školu. Osjetno su porasle cijene živežnih namirnica, i mi vjerujemo da daleko više od polovice ukupnog stanovništva ima puno manje hrane na raspolaganju."
"Marshallov" plan za Liberiju?
Regiji je hitno potreban "Marshallov plan", kaže Goldring, kako bi se barem suzbilo najvidljivije posljedice epidemije ebole. Tek onda bi ljudi imali snage da krenu u sljedeću dugotrajnu borbu: protiv traume zvane ebola.
Unatoč svim poduzetim mjerama, građani zapadne Afrike i dalje umiru od posljedica ebole. U Sierra Leoneu vlada poduzima nesvakidašnje mjere. (13.12.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se o jednom liječniku koji se vratio iz zapadne Afrike. Vlasti se pribojavaju panike. (24.10.2014)
Njemačkom crvenom križu, koji je vrlo aktivan u zemljama zapadne Afrike pogođenima zarazom virusa ebole, nedostaje osoblja u medicinskim centrima. On se žali na premali broj lokalnih pomagača i liječnika. (22.10.2014)
</doc>
<doc docid='dw_18163823' lang='hrv' type='mono' source='https://www.dw.com/hr/hr/komentar-2014-godina-promjena/a-18163823' term='ebola'>
Svijet je tijekom 2014. zapao u nered. Ebola je izbila u Africi, rat u Ukrajini. Bilježi se uspon brutalne i agresivne "Islamske države". U Pakistanu masakr nad nedužnim đacima. Rat u Gazi. Izborni uspjesi radikalne desnice na izborima u državama EU-a. Neobjavljeni rat bandi u Meksiku. Gdje god da se pogleda, na svim kontinentima je politička i društvena situacija postala teža i nepreglednija.
I u Europi bijesni rat. U Ukrajini, zemlji na granici između Rusije i Srednje Europe. Države Zapada i Rusija našle su se u mučnom diplomatskom ratu, u novom vanjskopolitičkom ledenom dobu, u novom Hladnom ratu.
Kako se postaviti prema Vladimiru Putinu?
Ruski predsjednik Vladimir Putin je pred veliki izazov stavio i Zapad i vladu u Kijevu time što je izvršio aneksiju Krima, a na istoku Ukrajine se umiješao u konflikt. Nakon sankcija se i sama Rusija našla u ekonomskim problemima. Neoimperijalist Putin je na kraju godine i sam postao svjedok drastičnog pada vrijednosti rublje. A Zapad, prije svih Europa, pogotovo Njemačka, pitaju se: Moramo li Putinu izaći u susret? Gdje je izlaz iz ove pat-pozicije? Kako ponovo uspostaviti mir u Europi? Pomalo zaboravljena je pri tome sudbina samih Ukrajinaca i jedno jednostavno pitanje: Što bi Putin mogao učiniti?
Predsjednik SAD-a, Barack Obama pokazao se u odnosu prema Rusiji odlučniji nego većina Europljana. On ulaže karte u politiku oštrine. Međutim, Obama je zatočenik američke unutarnje politike. On u SAD više nema većinu u Kongresu uz čiju pomoć bi mogao nametnuti neku odluku. Dvije godine uoči isteka svog mandata on je "paraliziran". Zbog političke slabosti i nedostatak opcija za djelovanje, Obama predstavlja super-silu u povlačenju. Silu koja se sve manje želi uplitati u bilo što. Državu koja se sve više diskreditira u inozemstvu zbog očito sustavnog zlostavljanja uhićenih islamista u Guantanamu i na drugim mjestima.
Alexander Kudascheff
SAD nemaju utjecaja na Bliski istok
Opadanje utjecaja SAD-a, ali i nestanak želje da se odlučno kreira politika posebno je vidljivo na Bliskom istoku. U ratu u Gazi SAD nisu igrale nikakvu ulogu. Obama nije mogao utjecati niti na Izrael ni na Palestince. A po završetku rata je političko stanje bezizlazno kao i ranije. Ipak, SAD se bore protiv"Islamske države" - iz zraka. Zapad, uključujući i Njemačku, obučava kurdske borce, Pešmerge i pušta njih da se na tlu bore protiv ubilački nastrojenih islamista. Trenutno se čini da ovakav način djelovanja ima uspjeha.
Međutim, "Islamska država" je razorila kulturnu, religioznu i političku raznovrsnost na Bliskom istoku. Svuda su u bijegu jezidi, kršćani ali i muslimani. Sirija i Irak više nisu mjesta društvenog reda i mira. Duhovni izazov, djelo fundamentalističkog pokreta koji zagovara povratak navodno "istinskom" islamu, ostavlja traga kako na Bliskom i Srednjem istoku, tako i u Africi. Kako je to djelovanje prožeto odlučnom brutalnošću i terorizmom, brojne države tonu u građanske ratove. Milijuni ljudi moraju bježati iz svojih domova. Prava noćna mora.
2014. je bila godina brojnih prijelomnih trenutaka i brojnih potresa. Političkih potresa. Godina nepregledne situacije i godina nereda. Godina u kojoj je diplomacija nija uspjela zaustaviti proboj nacionalističkog i religioznog ludila. Godina beznađa.
Sve manje građana Rusije želi da njihova zemlja ikad postane članica EU. A dok golema većina građana Ukrajine smatra da su u ratu s Rusijom, to smatra jedva trećina Rusa u anketi provedenoj po nalogu DW-a. (29.12.2014)
I perspektive Europske unije ova je godina prošla u znaku podjela, euroskepticizma i sumnje u samu sebe. Međutim, upravo sukob s Rusijom bi mogao doprinijeti rađanju novog zajedništva u Europi. (29.12.2014)
Ukrajinski parlament mijenja nacionalnu strategiju za sigurnost i ukida status vojne neutralnosti. Tom promjenom politike Kijev riskira dodatno zaoštravanje sukoba s Moskvom. (24.12.2014)
Nekoliko mjeseci nakon rata koji je Gazu uništio kao niti jedan prethodni oružani sukob, na ovo područje polako dolazi zima. Time će se situacija još više pogoršati. Mnogi su još uvijek bez krova nad glavom. (22.12.2014)
Tijekom zadnjeg rata u Gazi razrušeno je oko 20.000 kuća. Dijelovi obalnog pojasa pune su kratera kao površina Mjeseca. Pet ljudskih priča iza statističkih brojki. (12.10.2014)
U ljetnom intervjuu za ARD, njemačka kancelarka Angela Merkel je govorila o krizama u Iraku, Ukrajini i Gazi, kao i o aktualnoj aferi oko njemačkog špijuniranja Turske. (25.08.2014)
U sukobe u Pojasu Gaze bi se uskoro mogle umiješati u Ujedinjeni narodi (UN). Stručnjaci tvrde da bi angažiranje mirovnih snaga moglo biti prvi važniji korak ka uspostavljanju mira u ovoj regiji. (25.08.2014)
</doc>
<doc docid='dw_18150324' lang='hrv' type='mono' source='https://www.dw.com/hr/hr/uloga-njemačke-politike-u-godini-kriza/a-18150324' term='ebola'>
17. prosinca 2013. je nova "crno-crvena" koalicija, sastavljena od demokršćana i socijaldemokrata, započela svoj posao kao nova vlada Njemačke. Već nekoliko tjedana kasnije je ta vlada krenula novim smjerovima u vanjskoj politici. Ministar vanjskih poslova Frank-Walter Steinmeier (SPD), koji je na toj funkciji bio i od 2005. do 2009. godine, uputio je zahtjev njemačkoj politici za više angažmana na međunarodnom polju. Njemačke je "prevelika da bi mogla samo komentirati svjetsku politiku", kazao je on. Vojne misije su, doduše, samo "ultima ratio" (posljednje sredstvo, lat.), ali one se ne smiju protjerati iz političkog razmatranja, istaknuto je Steinmeier.
Po tom pitanju je jasnija bila njemačka ministrica Ursula von der Leyen. Ona se založila za više angažmana Bundeswehra u misijama u inozemstvu te francuskim partnerima u Maliju i Srednjoafričkoj Republici ponudila pomoć. Kasnije je glasno razmišljala o scenarijima vojnih misija na strani Francuske u istočnoj Ukrajini i o misijama u Iraku u kojima bi se obučavali tamošnji vojnici. Njemački predsjednik Joachim Gauck se na koncu na Konferenciji o sigurnosti u Münchenu krajem siječnja također izjasnio za više vanjskopolitičkog angažmana. Savezna Republika Njemačka se mora uključiti "ranije, odlučnije i konkretnije", kazao je Gauck i time izazvao dosta kritike, ali dobio i dosta pohvala. Jedni su mu predbacili da svojom izjavom unapređuje militarizaciju njemačke vanjske politike, dok su drugi pozdravili njegovo upozorenje da Njemačka mora djelovati u skladu sa svojom sve većom svjetsko-političkom odgovornošću.
Savezna vlada je doista 2014. godine bila središnji igrač na mnogim međunarodnim terenima. Njemačka kancelarka i ministar vanjskih poslova su bili traženi partneri za razgovore u mnogim glavnim gradovima na svijetu. Stav Berlina je u krizama 2014. godine igrao važnu ulogu kod značajnih odluka u međunarodnoj politici.
Europski izbori s posljedicama
Jean-Claude Juncker
Na primjer u debati o novom predsjedniku Europske komisije. Pobjednik izbora za Europski parlament u svibnju je bila Europska pučka stranka sa svojim glavnim kandidatom Jean-Claudeom Junckerom. Za većinu promatrača je time bilo jasno da upravo Juncker ima pravo na najvažniju funkciju u Bruxellesu. Ali njemačka kancelarka Angela Merkel se pomoću svoje moći koju uživa u Europskoj uniji, usprotivila tom automatizmu. Ona je ustrajavala na pravu šefova vlada i država da predlože osobu za tu funkciju. Tek pod masivnim pritiskom koalicijskih partnera i medija je Merkel popustila i stala iza Junckera koji je zatim 15. srpnja u prvom krugu znatnom većinom glasova u Europskom parlamentu izabran za novog predsjednika Europske komisije. No kriza Europske unije time nije uklonjena. Velika Britanija, koja je zajedno s Mađarskom glasovala protiv Junckera, je u međuvremenu dobrim dijelom izolirana i razmatra izlazak iz Unije. Sam Juncker je na meti kritika zbog njegove prijašnje politike kao luksemburški premijer i ministar financija. A ni politika EU-a po pitanju krize u Ukrajini nije dovela do popuštanja napetosti.
Prijeti li novi rat u Europi?
Za njemačku politiku je kriza u i oko Ukrajine bila središnja tema godine na izmaku. I Merkel i Steinmeier su se trudili da smire situaciju - ali bezuspješno. Odnosi prema Moskvi su se pogoršali unatoč brojnim telefonskim razgovorima između Angele Merkel i Vladimira Putina te diplomatskim iskoracima Steinmeiera. U studenome su ruske vlasti jednoj njemačkoj top diplomatkinji naložile da napusti ruski glavni grad nakon što je prethodno jedan ruski diplomat u Berlinu pozvan da napusti Njemačku zbog špijunskog djelovanja.
U samoj Njemačkoj se vodila izuzetno kontroverzna rasprava o njemačkoj politici prema Rusiji. Njemačkoj vladi i medijima se predbacivala jednostranost, odnosno stajanje na stranu Ukrajine i negativne stavove prema Rusiji. No, postojala je i obrnuta optužba - da njemačka vlada prema Rusiji vodi politiku popuštanja. Ministar vanjskih poslova se branio od tih optužbi. "Ne želimo Hladni rat, ne želimo ni vrući rat, već želimo očuvati europski mir", kazao je Steinmeier u Bundestagu. On je najavio da će se i dalje zalagati za razgovor s Moskvom. Potrebno je smirivanje situacije u konfliktu u Ukrajini kako bi se konačno riješila blokada u Vijeću sigurnosti UN-a, poručio je Steinmeier.
Islamska država je nova prijetnja miru
Eskalacija na Bliskom istoku
Zbog tog neslaganja u Vijeću sigurnosti UN-a, koje traje već godinama, je i sukob na Bliskom Istoku 2014. godine praktično bio izvan kontrole. Teroristička organizacija "Islamska država" je ubijajući i pljačkajući napredovala u Siriji i Iraku te širila strah i trepet na osvojenim područjima. U srpnju su IS-ovi borci napali religijsku manjinu jezida u sjevernom Iraku, ubili stotine muškaraca, a žene i djevojčice odveli u ropstvo. Oko 200.000 ljudi je je navodno pobjeglo od terora pripadnika IS-a. U Njemačkoj je napredovanje IS-a izazvalo brigu i suosjećanje sa žrtvama. Očajni kurdski pozivi upomoć u opkoljenom gradu Kobane, na granici s Turskom, su doveli do toga da njemačka vlada posegne za neobičnim sredstvom: odlučila je isporučiti oružje pešmerga borcima koji se na sjeveru Iraka bore protiv terorista IS-a. "IS je prijetnja za Njemačku", kazala je kancelarka Merkel u svome govoru o političkom stavu njemačke vlade početkom rujna. Nestabilni Irak bi mogao ugroziti i sigurnost Njemačke, kazala je ona, što je naišlo na odobrenje kod većine parlamentarnih zastupnika. Protiv isporuke oružja Kurdima su se jedino izjasnili političari ljevičarske stranke Die Linke i dio Zelenih.
Premalo, prekasno: Njemačka reagira na ebolu
Ebola i dalje odnosi žrtve
Dosta kritike se njemačka vlada morala naslušati po pitanju odnosa prema jednoj drugoj velikoj krizi 2014. godine: ebola. Berlin je prekasno reagirao na tu smrtonosnu epidemiju, glasila je optužba koja se mogla čuti u medijima i od strane humanitarnih organizacija. Već prije godinu dana se ta zarazna bolest pojavila u zapadnoafričkoj Gvineji te se veoma brzo proširila u susjednim zemljama Sierra Leoneu i Liberiji. U Njemačkoj na to, međutim, isprva nije bilo nikakvih reakcija. Čak su i pozivi upomoć organizacije "Liječnici bez granica" u Berlinu naišli na gluhe uši. U rujnu je liberijska predsjednica Ellen Johnson-Sirleaf uputila poziv upomoć njemačkoj kancelarki i zamolila za podršku. "Bez veće izravne pomoći Vaše vlade ćemo izgubiti ovu borbu protiv ebole", napisala je liberijska predsjednica. Trajalo je još nekoliko tjedana da bi Steinmeier za opunomoćenika njemačke vlade za ebolu imenovao Waltera Lindnera, njemačkog veleposlanika u Venezueli i bivšeg opunomoćenika za Afriku. Lindner je odmah po imenovanju otputovao u kriznu regiju kako bi se informirao što je potrebno. Ujedno je, međutim, priznao da je Njemačka prekasno reagirala na dramatičnu situaciju.
Zaključak
2014. godina je bila godina svjetsko-političkih kriza i u kojoj je težak test prolazilo novo usmjerenje kojem teži njemačka vanjska politika. Njemačka diplomacija je, doduše, svugdje bila tražena i gotovo svugdje je i bila nazočna, ali stvarne uspjehe nije mogla zabilježiti.
I njemačka spremnost da se više vojno angažira je 2014. godine stavljena pod znak pitanja s obzirom na manjkavosti kod opreme i strukture Bundeswehra koje su izašle na vidjelo. S druge strane, Njemačka u svijetu uživa visok ugled, kancelarka i šef diplomacije su cijenjeni partneri za razgovore, a i sama Savezna Republika kao gospodarski i politički jaka država ima odgovornost od koje politika ne može i ne želi pobjeći. Kako bi se bacio kritični pogled na njemačku vanjsku politiku i po potrebi ju i uputilo u novom smjeru, Frank-Walter Steinmeier je pokrenuo jedinstven projekt - "Review 2014". Na internetu i javnim tribinama s političarima, znanstvenicima i zainteresiranim građanima je raspravljano o pitanju: "Što je pogrešno kod njemačke vanjske politike?". Zabilježeni su mnoge kontroverzne izjave i ideje, koje bi ubuduće mogle zaživjeti u novom shvaćanju njemačke vanjske politike.
Novi predsjednik Europske komisije je iskusni političar na pozornici Europske unije. Ali i Juncker će morati učiti, a i nama još treba pokazati što može, zaključuje u svom komentaru Bernd Riegert. (22.10.2014)
Tri bivša njemačka kancelara kritiziraju politiku prema Rusiji. Kancelarka Merkel brani sankcije te upozorava da Moskva "stvara poteškoće" istočnoeuropskim državama i pokušava proširiti utjecaj na zapadnom Balkanu. (07.12.2014)
Pariška konferencija o sigurnosti u Iraku nije donijela nova saznanja. Sada bi bilo važno djelovati protiv terorističke skupine IS, dosta je priče. Za istraživanje uzroka će biti poslije vremena, smatra Bernd Riegert. (16.09.2014)
Unatoč svim poduzetim mjerama, građani zapadne Afrike i dalje umiru od posljedica ebole. U Sierra Leoneu vlada poduzima nesvakidašnje mjere. (13.12.2014)
</doc>
<doc docid='dw_18149837' lang='hrv' type='mono' source='https://www.dw.com/hr/hr/božićno-obraćanje-predsjednika-gaucka-kulturom-i-demokracijom-protiv-mržnje-i-nasilja/a-18149837' term='ebola'>
Predsjednik Savezne Republike Njemačke, Joachim Gauck u svom tradicionalnom obraćanju javnosti uoči Božića povlači dvojaku bilancu godine 2014.: "Stojimo na kraju godine koja nam je donijela mnogo razloga za radost: u Njemačkoj ima radnih mjesta više nego ikad prije, ona je omiljenija u inozemstvu nego što je ikad bila, a postali smo i svjetski prvaci u nogometu. Istovremeno se osvrćemo na godinu punu nemira, na ratove, građanske ratove, teror i ubojstva, čak i takva gdje se ubojice pozivaju na vjeru."
Gotovo svaki dan slušamo o ubijenim ljudima i vidimo bijedu nebrojenih izbjeglica: "Kad onda čujemo božićnu poruku 'Mir na zemlji', onda nam ona ove godine tek djeluje prijeko potrebna. Jer osjećamo: nikakav mir nije sam po sebi razumljiv."
Širiti mir, ublažavati patnju, graditi budućnost
Nasuprot tome, mir kakav na primjer vlada u Njemačkoj, je nešto dragocjeno, smatra Gauck. A to sa sobom nosi i posljedice: "Gdje god možemo pomoći da se održi ili vrati mir, da se ublaži patnja ili da se stvori bolja budućnost, trebamo učiniti sve što možemo. Naša kultura, naša demokracija stoji nasuprot nemira, mržnje i smrtonosnog nasilja."
U svom božićnom obraćanju javnosti, njemački predsjednik podsjeća kako je u jednom društvu nužno svakodnevna pažnja jednih prema drugima i svakodnevno međusobno iskazivanje poštovanja kako bi se stvorio harmoničan suživot. "To načelo poznaju i sve vjere, to nas povezuje i obavezuje."
Suosjećanje umjesto bedema
Vidljiv znak za tu ljudskost u Njemačkoj predsjednik vidi i u tome "da u međuvremenu vlada tolika spremnost, prihvatiti izbjeglice." Tom prilikom je osobito istakao angažman brojnih osoba koji se brinu za te ljude.
Tom prilikom se osvrnuo i na populističke prosvjede koji navodno "brane" zapadne vrijednosti i na još više građana ove zemlje koji su ustali protiv takvih izraza ksenofobije: "To da na nevolju reagiramo sa suosjećanjem i da golema većina nas ne želi slijediti one koji žele podići bedeme oko Njemačke, to je za mene pravo ohrabrujuće iskustvo ove godine."
Ozbiljno shvaćati opasnost, ali biti hrabar
Podsjeća i kako je ohrabrenje, pored mira svim ljudima, druga božićna poruka. Gauck, koji je godinama bio i evangelički pastor, podsjeća na riječi Biblije: "Bog, koji je došao na svijet u obliku malenog djeteta, želi od nas preuzeti naše strahove. 'Ne bojte se!'. To želim ove godine svima poručiti koji su uznemireni razvojem u svijetu.
Doduše, trebamo ozbiljno shvatiti naše bojazni, ali ne smijemo dopustiti i da nas obuzme strah. Jer strah nam otežava prepoznati put koji vodi rješenju. Umjesto toga treba božićnu poruku "shvatiti i kao poziv, vjerovati našim vrijednostima, našoj snazi i uzgred, i našoj demokraciji. A već smo iskusili: tko se suoči sa izazovima, taj i pronalazi rješenje." Na to podsjeća i mirni prevrat u istočnoj Njemačkoj prije 25 godina i pokazuje da se odnosi mogu promijeniti i poboljšati.
Toplina bez koje bi svijet bio hladno mjesto
Njemački predsjednik Gauck nema iluzija - uvijek ima strahova i bojazni. "Ali i to znamo: to i živjeti, ono što mi zovemo humano, je doista naša najveća mogućnost kao ljudskog bića. To doživljavamo uvijek iznova." Ovom prigodom podsjeća i na sve one koje, profesionalno ili dragovoljno, pomažu i angažiraju se i za Božić za svoje sugrađane: u susjedstvu, u bolnicama ili domovima. "Mislim i na one koji djeluju u područjima ebole u Africi. Na čitav niz djelatnika u razvojnim projektima, vojnike, liječnike, na sve one koji žele ovaj svijet i našu zemlju učiniti boljim mjestom za život."
Gauck završava svoje božićno obraćanje pozivom: "Svi mi možemo pridonijeti da se održi struja topline, bez koje bi ovaj svijet ostao hladan i nemiran. Tako da ser odazovemo kad naši sugrađani zatrebaju pomoć. Tako da ponudimo sklonište ugroženima i progonjenima. Tu nas može ohrabriti božićna poruka."
</doc>
<doc docid='dw_18125439' lang='hrv' type='mono' source='https://www.dw.com/hr/hr/slatko-carstvo-muzej-čokolade-u-kölnu/a-18125439' term='ebola'>
Čokoladno carstvo je na lijevoj obali Rajne 1993. godine izgradio Hans Imhoff, nekadašnji direktor velikog koncerna za proizvodnju namirnica "Stollwerk". Muzej čokolade godišnje posjeti oko 650.000 ljudi i time se svrstava na popis od deset najposjećenijih u Njemačkoj. Posjetitelji imaju priliku kroz jedinstveno slatko putovanje upoznati s poviješću čokolade starom više od 3.000 godina, sve do današnjih čokoladnih proizvoda i načinima njihove proizvodnje.
David Mayer dolazi iz Hamburga i prvi put je u Muzeju čokolade. "Ako se nalazite u Kölnu, ne smijete ga propustiti! Ne morate biti ljubitelj čokolade, ali Muzej definitivno morate posjetiti! Odličan je, naučio sam ponešto o proizvodnji čokolade i vidio kako taj proces izgleda. Mogli biste i vi pokušati proizvesti vlastitu čokoladu", poručuje Mayer, jedan od mnogobrojnih posjetitelja koje smo zatekli u Muzeju.
Muzej čokolade u Kölnu smješten je u samom centru, na Rajni
Pripremite zalihe-omiljeni slatkiš postaje luksuz
No, najnovije vijesti o čokoladi nisu dobre-prema posljednjim istraživanjima, svijet će u slijedećih nekoliko godina zbog sve veće potražnje ostati bez kakaa jer jednostavno nema dovoljno plantaža kakaovca. Još jedan od čimbenika koji značajno utječe na smanjene zaliha kakaa je i epidemija ebole u zapadnoj Africi, posebno imajući u vidu činjenicu da 70 posto svjetskih zaliha kakaa dolazi upravo sa tog područja. Djelomični krivac za nestašicu također su bolesti i suša, kao i sami ljudi, koji osrećaju sve veću glad za slatkišima. Država koja u tome prednjači je Kina.
Voditelj službe za posjetitelje Muzeja čokolade Olaf Wortmann za DW ističe da su uistinu godišnji prihodi proizvodnje čokolade u padu. "Za sada se industrija još može opskrbiti, no cijene čokoladnih proizvoda mogu svakako porasti ukoliko dođe od pomanjkanja kakaovca", upozorava on. Ako se situacija ne popravi, a ljubitelji čokolade ne smire strasti, omiljeni slatkiš mogao bi dakle postati luksuzna i skupa roba do 2020. godine. Stoga, danas svi putevi vode u njemačku čokoladnu prijestolnicu i uživanje u carstvu "crnog zlata".
Atrakcija su i razne figurice od čokolade
Sve što ste oduvijek željeli znati o čokoladi
U kelnskom Muzeju saznat ćete sve što ste ikada željeli znati o čokoladi. "Teško je izdvojiti jedan od najzanimljivijih primjeraka jer imamo veliku izložbenu površinu. Djeci se najviše dopada 'čokoladna fontana'. Mnogim posjetiteljima zanimljiv je odjel za proizvodnju čokolade, a nekima pak kulturno - povijesni dio s izvornim eksponatima starim i nekoliko tisuća godina", priča Wortmann, naš domaćin u Muzeju. Obilazak tri razine izložbenog prostora koji se prostire na 4.000 kvadratnih metara počinje pričom o kakaovcu, biljci od čijeg se ploda pravi čokolada. Saznali smo da potječe iz srednje Amerike, a da se danas najviše uzgaja oko pojasa Ekvatora i u zapadnoj Africi. Uspješan i kvalitetan uzgoj ove biljke zahtijeva vlažnu okolinu i prosječnu temperaturu od 25 do 28 stepnjeva celzijusa. Kako bi animirali mališane, rukovoditelji Muzeja odlučili su organizirati interaktivne radionice. Najmlađi posjetitelji na monitorima igraju igrice o kakaovcu, rješavaju osmjerosmjerke pronalazeći pojmove u vezi sa čokoladom, te testovima provjeravaju svoje "čokoladno znanje". Na prvom katu je dio muzeja pretvoren je u staklenik u kojem rastu stabla kakaovca, kave i banana. Ovdje se čovjek ne može dugo zadržavati, budući da su temperatura i vlažnost zraka prilagođeni uvjetima u kojima raste tropsko bilje.
Drugim katom dominira pogon za proizvodnju čokolade. Nevjerojatan doživljaj za prave sladokusce-pred vašim očima nastaje čokolada! Prženje zrna kakaovca, mljevenje i odvajanje jezgra do ljuske, zatim miješanje sa kakaovim maslacem, mlijekom i šećerom do prelijevanja čokolade u stilizirano drvo kakaovca.
U Muzeju se može vidjeti kako su izgledale stare prodavaonice čokolade i slatkiša
"Jako važan sastojak za proizvodnju čokolade je šećer, jer volimo slatku čokoladu. Mlijeko u prahu također iako se koristi samo za proizvodnju bijele i mliječne čokolade, ne i za proizvodnju čokolade za kuhanje", otkriva nam Wortmann dio recepta "hrane bogova". Zahvaljujući radnici koja časti posjetitelje čokoladom umočenom u vafle, imat ćete priliku obradovati svoje nepce i na licu mjesta osjetiti ukus tek proizvedene čokolade. Dobra vijest je to što zaposleni u Muzeju neće imati ništa protiv ako neki posjetitelj, istinski ljubitelji čokolade nekoliko puta "zaluta" do tri metra visoke "čokoladne fontane".
Put nastavljamo u dio muzeja u kojem je predstavljena povijest čokolade, koja je počela u starim civilizacijama u srednjoj Americi. Maje i Asteci su je koristili kao lijek, priređivali su slavlja u čast boga kakaa, a služila je i kao sredstvo plaćanja. Zanimljivo je da je sa svojih putovanja po Južnoj Americi Christopher Kolumbo donio na španjolski dvor i sjeme kakaovca, ali ono nije pobudilo nikakvo zanimanje. Tek nakon pohoda španjolskog osvajača Hernana Cortesa na Južnu Ameriku, Europa je upoznala čari čokolade. U dijelu Muzeja izložene su i posude u kojima su Europljani držali čokoladu. Njihova raskošnost dokazuje da su "hranu bogova" sebi mogli priuštiti samo bogataši.
Čokoladna fontana iz koje teče čokolada
Čokolada za široku proizvodnju
Informacije o čokoladnim proizvodima, uključujući upoznavanje nekih od najvećih imena u industriji, mogu se saznati na trećem katu. Tu je ispričana priča o novijoj povijesti čokolade, baziranoj na širu proizodnju. Rekonstruiran je izgled starih prodavaonica čokolade i čokoladnih slatkiša, s originalnom ambalažom, plakatima i reklamama, automatima za samoposluživanje čokoladom. "Ponosni smo jer nas posjećuje mnoštvo ljudi, bez obzira na starosnu dob. Reakcije su u principu vrlo pozitivne. No, mi svaku kritiku doživljavamo vrlo ozbiljno. Posjetitelji nam se mogu obratiti ukoliko imaju prijedlog i savjete. Pokušavamo obuhvatiti sve teme. Pojavljuje se i tema izrabljivanja dječjeg rada na plantažama, što mi ne skrivamo. Dakle, uvijek smo otvoreni za kritiku", zaključuje Wortman.
Posjetu Muzeju završavamo kupovinom suvenira u prodavaonici na samom ulazu. Razni alati, igračke, mobilni telefoni, tastature, čak i kelnska katedrala... cve od čokolade. Spremili smo zalihe u slučaju da se točnim ispostavi predviđanje stručnjaka o nestašici čokolade.
Samo još jednu kockicu, pa još jednu, i još jednu, ali to je stvarno zadnja - i odjednom je otišla cijela čokolada, a došla grižnja savjesti. Ali, ponekad za nju nema razloga, jer čokolada ima i svojih dobrih strana. (04.03.2014)
Ovi ljetni dani su doba kad se svi žele osvježiti sladoledom. Prije je izbor aroma bio razmjerno ograničen, ali u međuvremenu se sve više traže egzotični okusi. Slastičari slijede taj trend i izmišljaju nove arome. (13.08.2013)
Jedan američki pilot je tijekom blokade Zapadnog Berlina djeci iz svog zrakoplova bacao slatkiše. I danas, 65 godina nakon prvog "bombardiranja čokoladom", mnogi ga se još uvijek sjećaju. (18.07.2013)
Slatkiši u Njemačkoj zauzimaju ogromno tržište. Nijemci su si na primjer prošle godine život zasladili s 2,6 milijuna tona keksa, čokoladae i bombona. No otkuda stižu sirovine za ove slatke proizvode? (01.02.2012)
</doc>
<doc docid='dw_18127313' lang='hrv' type='mono' source='https://www.dw.com/hr/hr/borba-protiv-ebole-strah-od-crne-brojke/a-18127313' term='ebola'>
Već gotovo deset mjeseci traje epidemija ebole u zapadnoj Africi. Ta bolest je za to vrijeme uzela veliki danak. Prema navodima Svjetske zdravstvene organizacije (WHO), broj mrtvih u tri zemlje koje su najviše pogođene epidemijom, Gvineji, Liberiji i Sierra Leoneu, je porastao na više od 6.500, odnosno na oko 400 smrtnih slučajeva više nego proteklog tjedna. WHO je te tri zemlje zabilježio ukupno 18.188 infekcija.
U jednoj bolnici na istoku Sierra Leonea su zaposlenici WHO-a nedavno pronašli 87 leševa ljudi umrlih od ebole, a koji su skladišteni bez pridržavanja odgovarajućih sigurnosnih mjera. Taj slučaj je pojačao strahove da bi broj oboljelih od ebole u pogođenim zemljama mogao biti mnogo veći nego što to govore službene statistike. Prema navodima WHO-a je u tom okrugu, u kojem su pronađeni leševi, od ožujka prijavljeno tek 119 slučajeva oboljelih.
Zabrana javne proslave Božića
Epidemija ebole u Sijera Leoneu je drama s junacima u karanteni, djecom koja ne smiju u školu i građanima kojima je polako dosta svega. Zaraza ne donosi samo smrt, nego uništava i društveni život. (08.12.2014)
Europska unija imenovala je koordinatora za borbu protiv ebole tek kada je epidemija u zapadnoj Africi postala glavna vijest svih medija. Koordinator Christos Stylianides nakon povratka iz Afrike traži jači angažman. (22.11.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se o jednom liječniku koji se vratio iz zapadne Afrike. Vlasti se pribojavaju panike. (24.10.2014)
Prema navodima online izdanja lista "Daily Telegraph", Sierra Leone je u proteklih tri tjedna zabilježio više od 1.300 novih slučajeva zaraze ebolom. Kako bi se smanjila opasnost od novih zaraza tamošnja vlada je zabranila javne božićne i novogodišnje proslave. Vojnici bi se za vrijeme praznika trebali pobrinuti o tome da ljudi ne slave na ulicama. Oko jedne četvrtine stanovništva te zemlje su kršćani. Javne proslave za vrijeme blagdana su inače široko raširene.
Pomoć sa Zapada
Iz Nizozemske je u petak doplovio još jedan brod s humanitarnim sredstvima namijenjenim za pogođena područja zapadne Afrike. Na brodu se nalazi 1.500 tona namirnica za UN-ov Svjetski program za hranu, medicinske potrepštine i zaštitna odjeća, kao i više od 50 vozila.
"Došli smo do odlučujuće etape u borbi protiv te epidemije", kazao je Christos Sylianides, europski koordinator za ebolu i EU povjerenik za humanitarna pitanja i krizne situacije. "Ali je potrebno učiniti daljnje napore: potrebno nam je više medicinskih pomagača, bolji pristup, intenzivniji trud radi poboljšanja protumjera na licu mjesta i radi jačanja zdravstvenih sustava u pogođenim zemljama." Zdravstvena opskrba u područjima pogođenim ebolom, koja je i prije izbijanja epidemije bila katastrofalna, sada je u brojnim područjima gotovo nepostojeća, navodi zamjenica generalnog direktora WHO-a, Marie-Paule Kieny. Osim toga, dodaje ona, mnogi ljudi koji su iz drugih razloga ovisni o medicinskom tretmanu umiru, jer izbjegavaju ustanove poput bolnica ili liječničkih ordinacija zbog straha da bi se mogli zaraziti ebolom.
Borba se nastavlja
Međunarodna pomoć u Sierra Leoneu
Pored potrebe za hitnim medicinskim tretmanima je u brojnim regijama dodatni problem nedostatak hrane, kao i pristup čistoj vodi i sanitarnim prostorijama. Europska unija je u međuvremenu mobilizirala više od jedne milijarde eura za borbu protiv te epidemije.
Njemačka je na raspolaganje stavila više od 161 milijun eura. U Liberiji, osim toga, pomažu i dobrovoljci Bundeswehra, kao i njemačkog Crvenog križa. Pomažu, na primjer, u bolnicama pri testiranjima na ebolu ili obučavaju domicilne pomagače. "To je već spasilo ljudske živote", kaže opunomoćenik njemačke vlade za ebolu, Walter Lindner, koji u liberijskom glavnom gradu Monroviji koordinira njemačku humanitarnu misiju. U tom gradu bi se narednih dana trebao otvoriti jedan njemački centar za liječenje koji je prvotno trebao biti otvoren već krajem studenog.
Epidemija ebole u Sijera Leoneu je drama s junacima u karanteni, djecom koja ne smiju u školu i građanima kojima je polako dosta svega. Zaraza ne donosi samo smrt, nego uništava i društveni život. (08.12.2014)
Europska unija imenovala je koordinatora za borbu protiv ebole tek kada je epidemija u zapadnoj Africi postala glavna vijest svih medija. Koordinator Christos Stylianides nakon povratka iz Afrike traži jači angažman. (22.11.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se o jednom liječniku koji se vratio iz zapadne Afrike. Vlasti se pribojavaju panike. (24.10.2014)
Epidemija ebole u Sijera Leoneu je drama s junacima u karanteni, djecom koja ne smiju u školu i građanima kojima je polako dosta svega. Zaraza ne donosi samo smrt, nego uništava i društveni život. (08.12.2014)
Europska unija imenovala je koordinatora za borbu protiv ebole tek kada je epidemija u zapadnoj Africi postala glavna vijest svih medija. Koordinator Christos Stylianides nakon povratka iz Afrike traži jači angažman. (22.11.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se o jednom liječniku koji se vratio iz zapadne Afrike. Vlasti se pribojavaju panike. (24.10.2014)
</doc>
<doc docid='dw_18114630' lang='hrv' type='mono' source='https://www.dw.com/hr/hr/taoci-ebole-u-sijera-leoneu/a-18114630' term='ebola'>
31-godišnji muškarac umro je u noći. U kuću su po tijelo došli Emmanuel Sallu i njegove kolege iz pogrebnog tima. Sallu je student, za otpremanje umrlih od ebole prijavio se dobrovoljno: "Netko to mora raditi. Ako ne, onda će na kraju cijela naša zemlja umrijeti od ebole."
Dobrovoljni pogrebni pomoćnici su od presudne važnosti za suzbijanje epidemije u Sijera Leoneu. Da se virus ne bi dalje širio, nužno je što prije sahraniti umrle. Emmanuel Sallu je jučer na groblje otpremio 15 leševa. Posao je naporan - ne samo fizički nego i emocionalno. "Neki mrtvaci krvare iz nosa i ušiju. To je teško podnijeti. Prije svega, kada se radi o djeci ili osobama u mojoj dobi."
Pogrebni pomoćnici susreću se sa strahom i neprijateljstvom
Kada se pojave Sallu i njegovi kolege u svojim zaštitnim odijelima i s mrtvačkim kolima, mnogi ih dočekuju sa strahom, pa čak i neprijateljski. Jednom ga je netko pogodio kamenom u glavu. U međuvremenu ga je čak i njegova vlastita obitelj počela izbjegavati. "Nitko se ne usuđuje doći u moju blizinu. Kažu da radim s ebolom. Sada stanujem kod prijatelja", priča Sallu.
Život u karanteni
Taj osjećaj izoliranosti dobro poznaje i Ibrahim, koji živi u Freetownu, glavnom gradu Sijera Leonea. On, njegova obitelj i susjedi ne smiju napustiti svoje kuće. Oni se nalaze u karanteni. "Moj brat je umro od ebole. Ja sam ga odvezao u bolnicu i tada mi je rečeno da sam se sigurno i ja zarazio", objašnjava Ibrahim. Sada mora čekati 21 dan da istekne vrijeme inkubacije. On nema razumijevanja za te mjere opreza i kaže: "Najgore je to što ne smijem raditi."
Vlada pak ustraje u tome da čitave dijelove grada drži u karanteni te ističe da se samo tako može spriječiti širenje zaraze. Koordinator nacionalnog Centra za suzbijanje ebole Steven Gaojia priznaje da ta mjera predstavlja veliki logistički izazov. Recimo, što se tiče opskrbe hranom. Uz potporu Svjetskog programa za hranu (WFP) vlada dijeli vreće s rižom obiteljima koje ne smiju napustiti svoje kuće. "Većina ljudi ovdje živi od danas do sutra", kaže Francis Boima, glasnogovornik WFP-a. "U stvari bi svaki dan trebali ići u potragu za poslom."
Tržnice u Freetownu obiluju proizvodima, no cijene su visoke pa je i kupaca malo
Unatoč tim mjerama, broj oboljelih od ebole i dalje raste. Mnoge regije su teško dostupne. Zbog svega toga nije moguće opskrbiti hranom baš sva domaćinstva kojima bi to bilo potrebno.
Zatvorene škole
No tržnice u Freetownu su prepune hrane. Na njima vlada gužva. Ipak, to je samo privid. Zbog izvanrednog stanja koje je proglasila vlada poslovi loše idu, tvrde prodavači i žale se: "Tu je malo ljudi. Osim toga, moramo zatvoriti već u 18 sati." Veliki dio robe doprema se iz sela u okolici Freetowna. No budući da su pojedine regije pod karantenom, proizvodi su znatno poskupjeli.
Epidemija se odražava na svakodnevicu, kaže Janet Koma. Ona je došla na tržnicu u nabavku. "Ljudi nemaju novaca i ne mogu si priuštiti skupe proizvode. Postalo je opasno ići u bolnicu. Djeca više ne idu u školu", navodi Janet Koma.
"Ljudima je dosta ebole"
Kako bi se spriječilo širenje zaraze, u Sijera Leoneu su zatvorene i škole. Zato oko tri milijuna djece ne može pohađati nastavu. Edna je studentica i zabrinuta je za svoju mlađu braću: "U školi je prevelik rizik od zaraze. Mi ih čak ne puštamo ni da izađu iz našeg dvorišta." Zato dječaci po cijeli dan sjede pred televizorom. "Dosađuju se. Žele u školu i stalno pitaju kada će ta ebola napokon proći", priča Edna.
Dug put do normalnosti
Ljudima je dosta tih ograničenja, kaže Rachael Bangura. Ona je voditeljica jedne televizijske emisije u kojoj se govori o eboli. Kako kaže, svi su se već navikli na redovito pranje ruku, no ljudima teško pada to što se ne smiju prisno ponašati kada se susretnu: "To je strano našoj kulturi."
Pored svojih smrtonosnih posljedica, ebola u Sijera Leoneu prijeti i dugoročnim ograničavanjem društvenog života. Čak i kada će se napokon uspjeti potisnuti zarazu, još će preostati zadaća povratka povjerenja i normalnosti u međusobnom ophođenju.
Europska unija imenovala je koordinatora za borbu protiv ebole tek kada je epidemija u zapadnoj Africi postala glavna vijest svih medija. Koordinator Christos Stylianides nakon povratka iz Afrike traži jači angažman. (22.11.2014)
Niti jedna druga zemlja nije poslala toliko liječnika u zapadnu Afriku kao Kuba. No, iza ovog angažmana stoje politički motivi režima u Havani. Liječnici za rizik koji moraju preuzeti čak nisu niti adekvatno plaćeni. (27.10.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se o jednom liječniku koji se vratio iz zapadne Afrike. Vlasti se pribojavaju panike. (24.10.2014)
Njemačkom crvenom križu, koji je vrlo aktivan u zemljama zapadne Afrike pogođenima zarazom virusa ebole, nedostaje osoblja u medicinskim centrima. On se žali na premali broj lokalnih pomagača i liječnika. (22.10.2014)
</doc>
<doc docid='dw_18079094' lang='hrv' type='mono' source='https://www.dw.com/hr/hr/protiv-ebole-se-mora-brzo-djelovati/a-18079094' term='ebola'>
Europski diplomati već priznaju da je odgovor Europske unije na epidemiju ebole u tri države zapadne Afrike bio neodlučan i da je došao prekasno. Nadovezuje se i ekonomska dimenzija problema, na koju je ukazao šef Svjetske banke Jim Yong Kim. „Da smo se energično borili protiv ebole kad se pojavila u prosincu 2013. danas ne bismo morali davati milijarde dolara za suzbijanje epidemije“, rekao je Kim za njemački gospodarski dnevnik Handelsblatt. Svjetska banka procjenjuje da je ebola – osim tisuća ljudskih života – u pogođenim zemljama nanijela ekonomsku štetu od preko 30 milijardi dolara. Razlog je kolaps zdravstvenog sustava, turizma, prekograničnog prometa i poljoprivrede. Te posljedice pogađaju i države u okruženju Gvineje, Sijera Leonea i Liberije.
Europski povjerenici Christos Stylianides i Vytenis Andriukaitis na licu mjesta
Koordinator na putu
Europska unija je tek u listopadu Christosa Stylianidesa imenovala za koordinatora borbe protiv epidemije ebole. Poslije štedljivog početka, Bruxelles je osigurao više od milijardu eura kojima se financira transport humanitarne pomoći, evakuacija međunarodnih pomagača i obuka medicinskog osoblja. Taj novac također treba pomoći susjedima pogođenih afričkih zemalja da spriječe širenje epidemije na njihove teritorije. Nakon putovanja u zonu zaraze, Stylianides je rekao da je zadivljen radom medicinskog osoblja koje neumorno pomaže u teškim uvjetima. „To su heroji u borbi protiv ebole. Pozivam članice EU-a i naše međunarodne partnere da hitno pošalju medicinsko osoblje i stručnjake za zarazne bolesti. To se mora dogoditi danas, a ne sutra – to je odlučujuće“, rekao je Stylianides, ciparski političar koji je u novoj Europskoj komisiji ujedno i povjerenik za humanitarnu pomoć.
Švedska je najavila da će na zapad Afrike poslati još 42 liječnika i medicinske sestre. Njemačka ministrica obrane Ursula von der Leyen prenosi da će još 25 dragovoljaca iz sanitetske službe njemačke vojske krenuti u medicinski centar u Monroviji, koji vode Bundeswehr i njemački Crveni križ. Na raspolaganju će biti i njemački zrakoplovi za evakuaciju pomoćnog osoblja. Pomoć vojnih medicinara najavljuje i Velika Britanija. Ali to sve nije dovoljno. „Treba nam više mobilnih laboratorija, više ljudi koji će razjasniti s kime su oboljeli bili u kontaktu, ljudi koji će surađivati s lokalnim zajednicama. Molim za više stručnjaka i medicinskih timova“, rekao je Stylianides. „Kod mojih kolega iz Komisije ću se zauzeti i za konferenciju na visokoj razini s predstavnicima pogođenih afričkih zemalja.“
Loša higijena kao prepreka
I pozdravljanje u pogođenim područjima se mora prilagoditi (Vytenis Andriukaitis (desno) pozdravlja sugovornike u Africi
Stylianidesov kolega Vytenis Adriukaitis, povjerenik za zdravstvo, prenosi da je situacija na licu mjesta i dalje kritična. Litvanac govori o očajnim higijenskim uvjetima kao velikoj prepreci za borbu protiv bolesti. Kaže da se mora promijeniti čitava higijenska kultura, da je nužna sanitarna oprema, tisuće mobilnih zahoda i sustava za opskrbu čistom vodom. Europljani bi trebali posebno podržati žene koje su u ovim afričkim državama tradicionalno zadužene za njegu bolesnih i pripremu mrtvih za pogreb, te su posebno izložene opasnosti. Adriukaitis podsjeća na društvenu stigmu koju donosi ebola – djeca čiji su roditelji umrli najčešće ostaju na ulici, oni koji su preživjeli bolest bivaju izopćeni iz zajednice.
EU podržava i drugi način borbe protiv smrtonosne zaraze. U pitanju su međunarodni projekti koji pokušavaju pronaći djelotvorno cjepivo. Prvi rezultati testova očekuju se u prosincu. Stručnjaci vjeruju da konačnu pobjedu nad ebolom može donijeti samo masovno cijepljenje.
Njemačkom crvenom križu, koji je vrlo aktivan u zemljama zapadne Afrike pogođenima zarazom virusa ebole, nedostaje osoblja u medicinskim centrima. On se žali na premali broj lokalnih pomagača i liječnika. (22.10.2014)
Europski ministri vanjskih poslova barem su spremni učiti. Oni su, naime, predugo potcjenjivali opasnost od ebole. Vrijeme im izmiče, a "povjerenik" za ebolu nije nikakvo rješenje, smatra komentator DW-a. (21.10.2014)
Jesu li njemačke humanitarne organizacije podcijenile razmjere epidemije ebole? Nakon prvog smrtnog slučaja u Njemačkoj, pažnja javnosti je porasla. (16.10.2014)
Jan-Philipp Scholz je dopisnik DW-a iz Afrike i upravo se vratio iz Sijera Leonea. Njegovi dojmovi su jasni: stanje je upravo katastrofalno i čitav zdravstveni sustav pogođenih zemalja je kolabirao. (03.10.2014)
</doc>
<doc docid='dw_18073450' lang='hrv' type='mono' source='https://www.dw.com/hr/hr/teško-njemačko-američko-prijateljstvo/a-18073450' term='ebola'>
Ponekad je dobro stvari promatrati iz ptičje perspektive - one često izgledaju dosta jasnije. Zbog toga se 49. kat jednog nebodera u Frankfurtu čini kao idealno mjesto za priredba na kojoj se dosta pažnje obraća baš pogledima iz različitih perspektiva. Riječ je o dodjeli medijske nagrade društva "Steuben-Schurz" (SSG).
Društvo je osnovano 1930. godine u Berlinu i već 84. godine se zalaže za unapređenje njemačko-američkog prijateljstva. Predsjednica društva, grofica Ingrid od Solms-Wildenfelsa, kaže kako je ta institucija "stabilan bedem" protiv naizgled sve većeg negativnog stava Nijemaca prema SAD.
Melinda Crane vodi TV-Emisiju DW-a "Quadriga"
"Veza sa SAD je za naše živote važnija nego što mislimo", kaže predsjednica SSG-a. "Posebno otkako s istoka pušu hladni vjetrovi". Upravo u takvim vremenima je čovjek oslonjen na novinare koji su živjeli u obje države i koji to mogu objasniti ljudima – novinare poput Melinde Crane. Ona je za izvanredno novinarsko predstavljanje njemačko-američkih odnosa dobila nagradu koju SSG novinarima dodjeljuje već 17. godina.
Ključna riječ je "Dijalog"
Pripremajući doktorski rad ova Amerikanka je 1983. godine došla u Njemačku u kojoj je ostala do danas, zbog porodice, prijatelja ali i ljubavi prema svom radu. Craneova je 1991. godine počela raditi za Deutsche Welle. Radeći za emisije "Across the Atlantic" i "European Journal" obišla je gotovo cijeli svijet. Izvještavala je o kraju Francove diktature u Španjolskoj i tribunalu za ratne zločine u Haagu. Craneova je trenutno glavna dopisnica Deutsche Wellea, vodi televizijski politički magazine "Quadriga” i tražena je gošća u mnogim emisijama - prije svega kada se govori o transatlantskim temama.
Posrednica između dvije zemlje i dvije kulture
Važno je da SAD i Njemačka imaju dobre odnose jer se "mnogim temama može prići samo zajedničkim radom”. To se primjerice odnosi na krizu u Ukrajini ili na situaciju u Siriji i li Iraku. Ključna riječ je tu "dijalog". Melinda Crane je studirajući pravo naučila da se spajanjem različitih ideja može približiti istini.
"Život u inozemstvu izoštrava pogled"
Crane kaže kako u svojim emisijama često utjelovljuje američke pozicije i pokušava skicirati diferencirane perspektive. Kada komentira teme ona primjećuje koliko je važno ljudima ukazati na sive zone i predrasude. "Mnogi ljudi govore o nečemu što možda i ne postoji i onda su razočarani." Svoje kretanje između dva svijeta ona vidi kao prednost. "To je vrlo zanimljiv pogled koji se razvija. Čovjek ne pripada u potpunosti niti SAD niti Njemačkoj”. Craneova kaže da je zahvaljujući dugogodišnjem životu u inozemstvu i reporterskom iskustvu izoštrila pogled i ponekad može prepoznati neke stvari koje ne vide svi.
Američki veleposlanik u Njemačkoj John B.Emerson naglašava bliskost dviju zemalja
Više zajedništva
"Na kraju se obje strane, Njemačka i SAD, moraju ponovo prisjetiti svojih sličnosti”, kaže John B. Emerson, američki veleposlanik u Njemačkoj. "Mladi u Americi i Njemačkoj su vrlo slični kada je riječ o njihovom pogledu na svijet.” Zbog toga ga brine kada čita, kao nedavno, da neki Nijemci stavljaju SAD u isti koš s Rusijom. "Izuzetno je važno da postoji jaka povezanost. Bez obzira je li riječ o eboli, Ukrajini, Bliskom istoku ili promjeni klime: dobar njemačko-američki odnos je važan kod svih tema", kaže američki veleposlanik u Njemačkoj. Istog je mišljenja i Melinda Crane koja kaže da se konstruktivna suradnja odvijala i u teškim vremenima. Za Craneovu je privilegija to što sudjeluje u dijalogu između Njemačke i SAD. "Raduje me ako moj posao bar malo pomaže u premošćivanju teških vremena", kaže Melinda Crane.
Posjet Angele Merkel SAD-u je zapravo krizni sastanak. Glavna tema razgovora bit će Ukrajina. Ali i afera oko NSA-a i projekt transatlantskog tržišta teme su koje će njemačko-američko partnerstvo staviti na kušnju. (02.05.2014)
Zbog akcija prisluškivanja NSA-a, gnjev na Amerikance je svakim danom sve veći. No povjesničari kažu da nije sve tako jednostavno - možda je akcija prisluškivanja njemačke kancelarke čak bila zakonita. (28.10.2013)
Iako nije bio ništa posebno, Obamin govor u Berlinu zvučao je ohrabrujuće. Istodobno, Obama je Nijemcima održao lekciju po pitanju javnog nastupa jednog političara - mišljenje je komentatora Bernda Riegerta. (20.06.2013)
</doc>
<doc docid='dw_18021976' lang='hrv' type='mono' source='https://www.dw.com/hr/hr/kubanski-liječnici-u-političkoj-misiji/a-18021976' term='ebola'>
Kuba svojim primjerom kapitalističkom svijetu želi pokazati kako funkcionira pomoć kriznim područjima. Samo od kraja listopada ova komunistička zemlja je u zapadnu Afriku poslala više od 250 liječnika i njegovatelja. Prema podacima Svjetske zdravstvene organizacije (WHO), Kuba bi u ove zemlje trebala postai još njih 50. Prema tome, Kuba je za ovaj zadatak pripremila ukupno više od 450 osoba. Od izbijanja epidemije izazvanim virusom ebole u ožujuku, do sada je preminulo oko 4.500 ljudi – najviše u zemljama poput Liberije, Siera Leonea i Gvineje.
Na međunarodnoj razini je spremnost Castrovog režima za pomoć doživjela veliku popularnost. Glavna tajnica WHO-a i specijalni poslanik UN-a za ebolu David Nabarro osobno su se zahvalili predsjedniku Raúlu Castru i kubanskom ministru zdravstva Robertu Moralesu za podršku. Čak je i SAD, kao iskonski i klasni neprijatelj Kube, putem Johna Keeryja, pohvalio angažman Kube.
Kuba predstavlja najveću stranu delegaciju
Uistinu je Kuba sa svojim kontingentom pomoćnika zasjenila sve ostale nacije. I to se nije dogodilo prvi put. Kubanski liječnici i drugo medicinsko osoblje su još 2005. godine, poslije jakog potresa koji je zahvatio pakistanski dio Kašmira, priskočili u pomoć i bili su čak brojniji od pakistanskih liječnika. A i 2010. su bili prvi koji su pomogli Haitiju nakon zastrašujućeg potresa.
I druge zemlje, slanjem stručnjaka i pomoćnika, kao i druge pomoći, pomažu krizna područja. Međutim, koliko to dugo može trajati pokazuje epidemija ebole u zapadnoj Africi. "Kuba je tu nešto posebno", kaže José Luis Di Fabio, koji je na čelu ureda WHO-a u Havani: "Zemlja je sposobna vrlo brzo reagirati, ima iskusne liječnike i političku volju", kaže on.
Liječnici na Kubi su slabo plaćeni i uvjeti rada su vrlo loši - nedostaje svega
Kuba zarađuje milijarde zahvaljujući svojim liječnicima
Upravo to je, iz potpuno drugog razloga, osudio Antonio Guedes. On je Kubanac, liječnik i predsjednik Kubanske liberalne stranke koja djeluje u egzilu. Za njega se kod pozadine političke volje na Kubi ne radi o namjeri pomoći drugome. Režim u Havani mnogo više stremi k reakcijama javnosti, koje su se upravo sada pokazale. "Kuba to u prvom redu radi kako bi ispolirala svoj politički imidž, a potom i zbog ekonomskih razloga, te kako bi pridobila naklonost UN-a i Komisije za ljudska prava, ali i zemalja kojima pomaže, a koje će glasati u korist Kube", kaže on.
Naime, 50.000 suradnika kubanskih zdravstvenih institucija, prema podacima tamošnjeg ministarstva zdravstva, angažirano je u misijama u 66 zemalja. Oko 30.000 njih je stacionirano u Venezueli. Skoro jedna trećina liječnika kojima raspolaže Kuba radi u inozemstvu: 12.000 ih je u Brazilu, 2.000 u Angoli, a ostalih 2.000 u ostatku Afrike.
Režim u Havani, zahvaljujući njima, zarađuje više od šest milijardi eura godišnje. Tek mali dio onoga što liječnici zarade u inozemstvu će im biti isplaćeno u obliku plaće. Brazil Kubi za svakog liječnika plaća 3.100 eura mjesečno. Tek je pod pritiskom brazilske vlade došlo do toga da se liječnicima isplaćuje najmanje 900 eura. Prema podacima predstavnika WHO-a Di Fabia, Kuba u obliku dnevnih paušala po pomoćniku isplaćuje 190 eura. Kubanski veleposlanik u Berlinu nije odgovorio na pitanje DW-a o plaćanju liječnika u područjima zahvaćenim ebolom.
Među liječnicima u zemljama u kojima vlada epidemija virusom ebole, najviše ima onih s Kube
Teški uvjeti za kubanske liječnike
Kada je riječ o kubanskim pomoćnicima, tu se radi o rutiniranim stručnjacima s međunarodnim iskustvom. Oni bi tamo trebali raditi šest mjeseci. S druge strane, stručnjaci međunarodne organizacije Liječnici bez granica, u područjima u kojima vlada epidemija ebole ostaju svega šest tjedana jer je njihov posao i zbog zaštitne odjeće veoma iscrpljujući.
To je pak nužno zbog njihove zaštite od visoko zaraznog virusa. Kako bi pravilno koristili zaštitnu odjeću, postojeće medicinsko osoblje s Kube je apsolviralo izobrazbu u trajanju od tri tjedna u tropskom Medicinskom institutu Pedro Kourí u blizini Havane. U slučaju da se netko od njih zarazi, kako kaže prvi čovjek Instituta Jorge Pérez, njemu će, sve dok ne ozdravi ili ne umre, biti pružena pomoć u specijalnoj ustanovi za zaražene međunarodne humanitarce.
Koliko dobrovoljno mogu volontirati Kubanci?
Oporbeni mediji u tome su vidjeli službenu potvrdu toga da se pomoćnici koji se zaraze ebolom ne smiju vratiti na Kubu, a i svi sudionici misije prije odlaska na zadatke moraju potpisati suglasnost.
Dobrovoljci iz redova organizacije Liječnici bez granica se u slučaju infekcije ebolom odmah prebacuju u svoju zemlju, gdje se liječe i gdje su blizu svoje obitelji. Obzirom na slabe mogućnosti opskrbe na Kubi je to razumljivo, smatra Guedes, a to svjedoči i o neljudskosti režima u Havani.
Ono što vrijedi za druge liječnike, često ne vrijedi u potpunosti i za Kubance
Ipak, na ovom karipskom otoku bi se oko 15.000 dobrovoljaca trebalo prijaviti za sudjelovanje u misijama u područjima pogođenim ebolom. Moguće je, smatra Guedes, ali je malo vjerojatno. Konačno, kod dobrovoljaca na Kubi se, kaže on, radi o sljedećem: "Onaj tko ne surađuje riskira da izgubi svoje radno mjesti i pložaj ili pak primjerice, mogućnost da mu sin ne može dobiti mjesto na fakultetu."
Sve to, naglašava Guedes, koji je na čelu Zdravstvenog centra u Madridu, ne može štetiti rezultatu: "Naravno da je uvijek dobro kada ljudi - svejedno gdje na svijetu - dobivaju pomoć koja im je nužna." Ono o čemu se ovdje radi, kako smatra ovaj Kubanac u egzilu, je nešto sasvim drugo.
</doc>
<doc docid='dw_18020799' lang='hrv' type='mono' source='https://www.dw.com/hr/hr/svađa-pijetlova-umjesto-ekonomske-politike/a-18020799' term='ebola'>
Mnoge države EU-a mogle bi se ugledati na baltičku Estoniju. Ta zemlja ima senzacionalno nisku razinu duga, gotovo da ne mora plaćati visoke kamate za kredite. Istodobno, Estonija je usmjerena na digitalno gospodarstvo i bilježi jednu od najvećih postotaka investicija u EU. Čudo? Ne. Estonci su se uspjeli iščupati iz krize tek uz konzekventnu štednju i nekoliko teških godina za građane. Naravno da ova država kao bivša sovjetska republika i mlada članica EU-a ima potpuno drugačije uvjete nego prezadužene zemlje poput Francuske i Italije. Pa ipak, možda Pariz i Rim mogu prepisati makar jedan dio recepta iz Talina. To je recimo mogao biti dobar početak summita u Bruxellesu. Nažalost, on je prošao u atmosferi svađa.
Dva velika tabora u EU skinula su bijele svilene rukavice. Južne krizne zemlje traže više državnih investicija, više vremena za otplatu novih dugova i strukturne deficite. Sjeverne države okupljene oko Njemačke pozivaju na savjesno pridržavanje budžetskih pravila, ustraju na izjednačenim budžetima i odbijaju državnu intervenciju u gospodarstvo kroz investicije. Ovom prepirkom nikako se neće podići povjerenje potencijalnih investitora koji sada ne znaju kakvu gospodarsku politiku u eurozoni mogu očekivati.
Pomalo nespretno se, između dvije linije fronta, kretao predsjednik Europske središnje banke Mario Draghi koji očajnički pokušava kupiti vrijeme plasiranjem tzv. jeftinog novca - što se gotovo nalazi u sivoj zoni njegove nadležnosti. Draghi, međutim, i sam vidi da ni najniže kamate i najavljeni otkup bezvrijednih obveznica nisu podstakli banke na davanje više kredita – čak ni u zemljama gdje je nezaposlenost ogromna. Draghi je upozorio šefove država i vlada da je krajnje vrijeme za zajedničku ekonomsku politiku i reforme koje će umiriti financijska tržišta. Nakon financijske i dužničke krize, eurozona sada bilježi krizu konjukture. Postoji opasnost da se dugogodišnja stagnacija produbi kolapsom cijena.
Bernd Riegert
Ništa konkretno
Predsjednik Središnje banke upozorio je da je njegova institucija odigrala gotovo sve adute – i da je sada politika na potezu. Draghi je tražio i jedno i drugo – i više investicija i konsolidaciju državnih budžeta. No, lideri država nisu uspjeli iskristalizirati konkretne mjere. Savezna kancelarka Angela Merkel ostaje pri svome: nema novih dugova. Talijanski kolega Matteo Renzi inzistira na više trošenja i investicija, koje bi, da je po njegovom, došle iz zajedničkog novčanika poput kišobrana za spas eura. Na kraju su, nemajući kuda, okupljeni zadužili novog predsjednika Europske komisije Jean -Claudea Junckera da predloži paket investicija od 300 milijardi eura. On je ionako to još ranije najavio. Odakle će doći taj novac i u što će biti uložen – o tome još nitko nema pojma.
Jadni učinci summita dodatno su umanjeni budalastim ponašanjem dvojice premijera. Renzi je galamio kako njega nije briga što Europska komisija misli o talijanskom budžetu koji će on, bez obzira na pridike, sprovesti. Britanski premijer David Cameron je pak, sav crven od bijesa, rekao da neće plaćati cehove Europske unije. To je, naravno, pravna besmislica, no Cameronu je očito važnije prikupljanje još kojeg boda kod euro-sumnjičavih Britanaca. Renzi i Cameron grade svoj imidž na uštrb EU-a – kancelarki Merkel se na to oteo jedan ironični osmjeh. Pravi problemi su za sada gurnuti pod tepih. Ništa od vjerodostojne gospodarske politike eurozone.
Jedino što vrijedi i što je dogovoreno je da pomoć u borbi protiv ebole bude podignuta za 400 milijuna eura, čime bi ona trebala iznositi sveukupno jednu milijardu. Ali ni tu nismo saznali odakle će doći novac. Merkel je barem kod ove teme bila odlučna kada je riječ o potrošnji. "Ebola je prioritet, a Njemačka je spremna platiti i više ako bude neophodno", rekla je ona. Malo je kasno to shvatila, ali barem je sada odlučna.
Slaba konjunktura, pad vrijednosti dionica na burzama, rast nezaposlenosti. Europa je i dalje u "kriznom režimu rada". Pod znakom pitanja je čak i opstanak eurozone. (17.10.2014)
Smije li Europska središnja banka (ESB) kupovati državne obveznice? Od utorka (14.10.) se tim pitanjem bavi Sud pravde Europske unije. Sud mora odgovoriti je li kupovina obveznica u skladu s važećim pravom. (14.10.2014)
Na sastanku europskih ministara finanacija i gospodarstva u Luxemburgu, jedna od glavnih tema bit Francuska. Visoki dugovi, nikakav gospodarski rast i visoka nezaposlenost: što se događa u ovoj zemlji? (14.10.2014)
Ministri financija EU-a u Milanu raspravljaju o više fleksibilnosti pri strogom kursu štednje. Italija, zemlja koja trenutno predsjeda EU-om, vrši pritisak u vlastitom interesu. Premijeru Renziju su potrebni uspjesi. (13.09.2014)
Eurozoni ne ide dobro. Gospodarstvo stagnira, nezaposlenost je na rekordnoj razini, a strah od deflacije raste. Zato su svi pogledi ponovno uprti u zaštitnika eura Marija Draghija. (04.09.2014)
Kadgod neka banka u Europi zapadne u ozbiljne nevolje, sablast krize ponovno podiže svoju glavu. Je li to samo širenje panike ili moramo dugoročno živjeti pod Damoklovim mačem? (24.07.2014)
</doc>
<doc docid='dw_18018329' lang='hrv' type='mono' source='https://www.dw.com/hr/hr/europska-unija-kao-predvodnik-u-zaštiti-klime/a-18018329' term='ebola'>
Na kraju je, kao i često kad se radi o samitima Europske unije u Bruxellesu, presudio umor šefova država i vlada zemalja EU-a. Nakon deset sati zasjedanja, Vijeće Europske unije je odlučilo na kraju ipak zakopati ratne sjekire i javnosti predstaviti novi program mjera zaštite klime po kojem bi do 2030. trebalo smanjiti emisiju stakleničkih plinova za 40 posto u odnosu na stanje koje je vladalo 1990. godine. Isto tako bi postotak potrošnje energije iz obnovljivih izvora trebao porasti na 27 posto ukupne potrošnje, a poboljšanje energetske efikasnosti za 27 posto u odnosu na trenutno stanje.
„Nije bilo jednostavno“
Na kraju - kompromis
Predsjednik Vijeća Herman Van Rompuy priznao je kako su pregovori koji su prethodili ovom kompromisu, bili mukotrpni. „Nije bilo jednostavno ali sada imamo ambiciozan, pošten i financijski prihvatljivi rezultat“, rekao je Van Rompuy. Da ciljevi ipak nisu na kraju toliko ambiciozni kako se prvobitno očekivalo, pobrinuli su se predstavnici Poljske i Velike Britanije. Nova poljska premijerka Ewa Kopacz zaprijetila je tijekom pregovora vetom svoje zemlje ukoliko se Poljskoj ne iziđe u susret. Pritom ovoj zemlji nije problematično smanjenje stakleničkih plinova nego (obzirom da se za dobivanje energije koristi isključivo fosilnim izvorima poput ugljena) povećanje postotka obnovljivih izvora energije. I EU će tako i dalje milijardama financirati Poljsku ovisnost o drvenom i kamenom ugljenu. No njemačka kancelarka Angela Merkel i francuski predsjednik Francois Hollande su istočnim članicama EU-a obećali pomoć na putu ka modernijoj energetskoj politici.
Otpor i s otoka
No nije samo istok skeptičan naspram klimatskih ciljeva Bruxellesa. Velika Britanija i dalje ustraje na gradnji nuklearnih elektrana, subvencioniranih novcem iz EU blagajne. Britanski premijer David Cameron se izborio i za to da jedan dio dogovorenih ciljeva ne bude zakonski reguliran drugim riječima da nepridržavanje ne bude sankcionirano. “Svaka zemlja bi sama za sebe trebala odlučiti koliko zaštite klime može biti ostvareno kroz štednju energije”, poručili su Britanci. Zemlje koje su se zalagale za strože ciljeve glede zaštite klime, poput Švedske, su se na kraju morale povući sa svojim zahtjevima. No unatoč ciljevima, koje prije svega ekološki aktivisti smatraju nedovoljno ambicioznima, čelnici država i vlada su pokazali zadovoljstvo postignutim. Francuski predsjednik Hollande je istaknuo ulogu Europske unije kao vodeću svjetsku regiju kad je u pitanju zaštita okoliša i vidi EU kao uzor ostatku svijeta. “Mi moramo Kineze i Amerikance uvjeriti svojim primjerom”, rekao je Hollande. To je i potrebno jer su Kina i SAD najveći proizvođači stakleničkih plinova. EU je već i sad sa deset posto udjela u globalnoj emisiji štetnih plinova gotovo zanemarujući faktor.
Treba slušati i zahtjeve industrije
Poljska i dalje ustraje na ugljenu
I dok Europski parlament traži da se države članice EU-a zakonima obvežu na pridržavanje klimatskih ciljeva, konzervativci u Europi žele napokon smanjiti tenzije između predstavnika industrije i zaštitara okoliša i klimatskih ciljeva. Europske udruge industrijalaca, pogotovo sektora s intenzivnom potrošnjom energije, strahuju da bi ambiciozniklimatski ciljevi Unije mogli ugroziti njihovu konkurentnost na svjetskom tržištu. Neki čak prijete i preseljenjem u dijelove svijeta gdje je energija jeftinija. “Mi u EU moramo biti ambiciozni kad je u pitanju zaštita klime ali istodobno trebamo i intenzivniju raspravu kako bi klimatske ciljeve uskladili s našim ciljevima na polju gospodarstva”, rekao je šef zastupničkog kluba pučana u Europskom parlamentu Manfred Weber.
Na rubu samita i u sjeni rasprave oko klimatskih ciljeva, govorilo se i o nekim kadrovskim potezima ali i borbi protiv ebole. Kristos Stilianides, novi povjerenik Europske komisije za humanitarnu pomoć je izabran za novog koordinatora EU-a u borbi protiv ebole. Britanski premijer Cameron pozvao je članice EU-a da se jače priključe financiranju borbe protiv ove bolesti. No stručnjaci su istodobno poručili kako problem trenutno nije novac nego pomanjkanje stručnog osoblja.
</doc>
<doc docid='dw_18018648' lang='hrv' type='mono' source='https://www.dw.com/hr/hr/ebola-u-višemilijunskom-gradu/a-18018648' term='ebola'>
33-godišnji liječnik Craig Spencer se prije nekoliko dana vratio iz zapadne Afike i isprava se žalio na simptome poput proljeva i povišene temperature. Nakon nekoliko dana provedenih u karanteni kod njega je potvrđena dijagnoza – ebola.
“Vježbali smo za ovaj slučaj”
Vijest se proširila munjevitom brzinom. Ubrzo je reagirao i gradonačelnik milijunske metropole. „Nema razloga za zabrinutost. Mi raspolažemo osobljem koje se mjesecima pripremalo na ovakav razvoj događaja. Sada djelujemo po izvježbanom scenariju“, poručio je građanima gradonačelnik New Yorka Bill de Blasio. On je pokušao i odagnati prve znakove panike koji su izbili zbog neznanja o putovima širenja zaraza. „Ebola se prenosi jedino kroz tjelesne izlučevine. Nije dovoljno da se vozite u istom vagonu podzemne željeznice s nekim tko je zaražen ebolom ili da stanujete u njegovoj blizini“, poručio je gradonačelnik.
Bill de Blasio na konferenciji za tisak
„Mi smo se svi nadali da ovaj dan neće doći ali ovo je New York, tisuće ljudi iz čitavog svijeta dolaze svakodnevno u ovaj grad. Zato nas ova vijest nije iznenadila“, poručio je De Blasio.
Liječnik boravio u Gvineji
Zaraženi liječnik je posljednja dva mjeseca u sklopu organizacije “Liječnici bez granica” boravio u zapadnoafričkoj Gvineji gdje je sudjelovao u borbi protiv širenja ebole. U New York se vratio 17. listopada preko Bruxellesa. No bolest se može prenijeti tek nakon pojavljivanja prvih simptoma koji su se kod liječnika pojavili tek nakon povratka iz Afrike. Kako su priopćile vlasti liječnik je nakon povratka iz zapadne Afrike bio u kontaktu sa samo nekoliko osoba. Njegova zaručnica i dva prijatelja se trenutno nalaze u karanteni ali nitko od njih ne pokazuje simptome ebole. Liječnikov stan u četvrti Harlem je trenutno zapečaćen. No ostatak zgrade je pristupačan. Pred kućom je ipak postavljena policijska straža.
Već 10.000 zaraženih
Policija ispred kuće zaraženog liječnika
Najgora dosad zabilježena epidemija ebole trenutno bjesni u zemljama zapadne Afrike, prije svega Liberiji, Sijera Leoneu i Gvineji. Prvi slučajevi oboljenja su se već pojavili u Španjolskoj i SAD-u. U gradu Dallasu dvije medicinske sestre su zaražene nakon što su se brinule o jednom pacijentu s ebolom. Svjetska zdravstvena organizacija broj dosad zaraženih procjenjuje na 10.000. Pola pacijenata je u međuvremenu već umrlo. Prvi slučaj ebole u Maliju, koji je dosad bio pošteđen epidemije, zabilježen je jučer.
Njemačkom crvenom križu, koji je vrlo aktivan u zemljama zapadne Afrike pogođenima zarazom virusa ebole, nedostaje osoblja u medicinskim centrima. On se žali na premali broj lokalnih pomagača i liječnika. (22.10.2014)
Europski ministri vanjskih poslova barem su spremni učiti. Oni su, naime, predugo potcjenjivali opasnost od ebole. Vrijeme im izmiče, a "povjerenik" za ebolu nije nikakvo rješenje, smatra komentator DW-a. (21.10.2014)
U SAD-u je po prvi put kod jednog pacijenta dijagnosticirana ebola. Bolesnik je na liječenju u bolnici u Dallasu. Liječnici smiruju zabrinute građane i kažu da se bez problema može spriječiti daljnje širenje bolesti. (01.10.2014)
</doc>
<doc docid='dw_18011678' lang='hrv' type='mono' source='https://www.dw.com/hr/hr/za-borbu-protiv-ebole-nedostaje-osoblja/a-18011678' term='ebola'>
Pomoć koju bi zapadnoj Africi trebala i željela pružiti Njemačka očito se odvija teže nego što se mislilo. Prema navodima lista „Die Welt“, problem je prvenstveno u premalom broju dobrovoljaca koji bi trebali biti uključeni u borbu protiv virusa ebole, odnosno, koji bi oboljelima trebali pružati pomoć. Pri tome je riječ o medicinskim centrima Njemačkog crvenog križa u Sierra Leoneu i Liberiji. Od 483 prijavljenih dobrovoljaca, 196 u osnovi ispunjavaju potrebne uvjete – među njima su i 82 liječnika. „Međutim, to nije dovoljno ako želimo nastaviti s radom slijedećih mjeseci“, rekao je predsjednik Njemačkog crvenog križa, Rudolf Seiters.
Nedostaje i lokalnog osoblja
Naime, osoblje koje se nalazi u Africi na područjima na kojima vlada zaraza virusom ebole mora se izmjenjivati svaka četiri tjedna. „Osim toga, situacija na terenu je katastrofalna. Cjelokupni sustav zdravstvene zaštite u Sierra Leoneu, Liberiji i Guineji je praktički slomljen“, rekao je Seiters. On isto tako apelira na njemačke građane i moli novčane donacije. „Mi smo upućeni na donacije. Što više novca dobijemo, tim ćemo više moći pomoći“, naglasio je on.
Nedostaje prije svega lokalnih pomagača
Njemački crveni križ u Sierra Leoneu, u gradu Kenema vodi jedan medicinski centar koji bi trebao biti proširen. Trenutno u njemu ima mjesta za oko 20 kreveta – što nije dovoljno te se planira povećanje na stotinu kreveta. Prvi dobrovoljci se već nalaze na licu mjesta.
U glavnom gradu Liberije, u Monroviji, bi Njemački crveni križ zajedno s njemačkim Bundeswehrom početkom studenoga trebao preuzeti jedan medicinski centar koji je do sada vodila Svjetska zdravstvena organizacija. Ovdje ima dovoljno prostora za oko stotinu oboljelih od ebole. Isto tako, kako kažu u Crvenom križu, kako bi mogli u „pogon staviti jedan krevet“, potrebne su tri osobe za medicinsku skrb.
Broj žrtava se povećava iz dana u dan
Prema dosadašnjem planiranju, oko deset posto medicinskog osoblja bi trebalo stići iz inozemstva, prije svega iz Njemačke, dok bi ostatak, oko 90 posto trebale biti osobe iz dotičnih regija. No, ukoliko ne bi bilo dovoljno „domaćih“, morali bi stići pomagači iz Njemačke. „Koliko brzo će uopće teći izgradnja novih centara, to će ovisiti upravo o tome koliki broj medicinskog osoblja će nam stajati na raspolaganju. Trenutno nam prvenstveno nedostaje lokalnog osoblja“, kaže predsjednik Njemačkog crvenog križa, Rudolf Seiters.
Europski ministri vanjskih poslova barem su spremni učiti. Oni su, naime, predugo potcjenjivali opasnost od ebole. Vrijeme im izmiče, a "povjerenik" za ebolu nije nikakvo rješenje, smatra komentator DW-a. (21.10.2014)
Tisuće osoba je već umrlo od ebole u državama zapadne Afrike. U SAD i u Njemačkoj već počinje histerija zbog nekoliko slučajeva inficiranih osoba. To je poprilično cinično, smatra Volker Wagener. (20.10.2014)
Jesu li njemačke humanitarne organizacije podcijenile razmjere epidemije ebole? Nakon prvog smrtnog slučaja u Njemačkoj, pažnja javnosti je porasla. (16.10.2014)
Posebni povjerenik UN-a za borbu protiv ebole Anthony Banbury posjetio je zapadnoafričke zemlje koje su najviše pogođene zarazom. U razgovoru za DW objašnjava što se mora učiniti kako bi epidemija bila zaustavljena. (15.10.2014)
Amerikanka Nancy Writebol je kao misionarka u Liberiji oboljela od ebole. Preživjela je, ali jedva. Sada zna kako se osjećaju bolesnici kad ih ni obitelj ne želi u blizini iz straha od zaraze. (11.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Jan-Philipp Scholz je dopisnik DW-a iz Afrike i upravo se vratio iz Sijera Leonea. Njegovi dojmovi su jasni: stanje je upravo katastrofalno i čitav zdravstveni sustav pogođenih zemalja je kolabirao. (03.10.2014)
</doc>
<doc docid='dw_18010016' lang='hrv' type='mono' source='https://www.dw.com/hr/hr/nafta-moć-i-teorije-zavjere/a-18010016' term='ebola'>
Ako na svijetu postoji ijedna "strateška sirovina", onda je to nafta. Ratovi su vođeni zbog nafte, vlade padale. Cijena za tu sirovinu svjetskog gospodarstva može zagušiti konjunkturu ili ju potaknuti. Tržište nafte inače po pitanju cijene reagira veoma osjetljivo na svaku vrstu smetnji. Međutim, ono što je dugo vremena važilo poput prirodnog zakona, trenutačno se čini kao da je stavljeno izvan snage. Cijene nafte su proteklih mjeseci pale za više od 20 posto - unatoč teškim krizama u nekima od važnih zemalja u kojima se crpi nafta: Rusija je upletena u ukrajinski konflikt, u Iraku bjesne borbe s radikalnim islamistima "Islamske države", Nigerija je bila pogođena epidemijom ebole.
Konjunktura u Europi je jedan od odlučujućih faktora kretanja cijene nafte
Robert Burgess, glavni ekonom za rastuća tržišta pri odjelu za analize Deutsche Banka - Deutsche Bank Research - u Londonu pad cijene nafte obrazlaže klasično na temelju načela ponude i potražnje. Za Burgessa su dva faktora odlučujuća: briga za konjunkturni razvoj u Europi i nekolicini zemalja u ubrzanom gospodarskom razvoju, kao i obilna ponuda na naftnim tržištima, prije svega zbog revolucije u SAD-u po pitanju dobivanja fosilnog goriva iz uljnih škriljevaca.
Niske cijene nafte bolnije od sankcija
Sredinom listopada je Deutsche Bank Research objavio jednu studiju u kojoj je istraženo koje posljedice niska cijena nafte ima za najvažnije zemlje u kojima se ta sirovina crpi. U tu svrhu su ekonomi istražili kojoj od tih zemalja je potrebna koja cijena kako bi se mogao financirati proračun.
Rusija, na primjer, svoj državni proračun financira s najmanje 45 posto od prihoda iz energetskog izvoza. Pritom su cijene nafte povezane s cijenama za plin. Prema brojkama Deutsche Banka, Rusiji je potrebna cijena nafte od oko 100 dolara po barelu kako bi imala izbalansiran proračun. Trenutačno je cijena nafte znatno ispod toga i kreće se oko 85 dolara po barelu. A to ima teške posljedice, kaže analitičar Stefan Meister iz Njemačkog društva za vanjsku politiku (Deutsche Gesellschaft für Auswärtige Politik - DGAP). "Ruski proračun nije u dovoljnoj mjeru financiran. A to je posebno opterećujuće s obzirom na sankcije Zapada i na nulti rast gospodarstva u Rusiji." Taj berlinski stručnjak za Rusiju u razgovoru za DW navodi da su niske cijene nafte za Rusiju znatno bolnije nego sankcije Zapada.
Saudijska Arabija i SAD
Mnoge zemlje su ovisne o izvozu nafte
S tim razvojem na naftnom tržištu su se tako pojavile i teorije zavjere. U Rusiji trenutačno stanje podsjeća na osamdesete godine. I tada je cijena nafte znatno pala - jedan od razloga za raspad Sovjetskog Saveza. Na to je nedavno podsjetio Nikolaj Patrušev u jednom intervjuu za vladine novine "Rossijska Gazeta". Patrušev, koji radi kao tajnik ruskog Nacionalnog vijeća sigurnosti, je za spomenute novine izjavio da su Sjedinjene Američke Države prije tri desetljeća izazvale pad cijene nafte kako bi Sovjetski Savez dovele do bankrota.
Također u izvješću Ruskog instituta za strateške studije RISS, objavljenom sredinom listopada, stoji da sadašnji pad cijene nafte ima veze s jednim dogovorom između SAD-a i Saudijske Arabije. Doista, Saudijska Arabija dosad nije pokazala nikakve naznake da bi smanjivanjem eksploatacije nafte htjela stabilizirati cijenu nafte. Naprotiv: ta zemlja je eksploataciju u rujnu još i povećala. Istovremeno se Saudijska Arabija usprotivila zahtjevu Venezuele da se održi poseban sastanak Organizacije zemalja izvoznica nafte (OPEC), tako da će se o tome moći raspravljati tek na regularnom sastanku OPEC-a krajem studenog.
Sadijska Arabija si može priuštiti niske cijene
Doduše, i Saudijska Arabija pati zbog niske cijene nafte, jer je i njoj za izbalansirani proračun potrebna cijena od oko 99 dolara po barelu. Ali Saudijska Arabija je u godinama u kojima je cijena nafte bila visoka stvorila zalihe od oko 450 milijardi američkih dolara koje toj zemlji sada mogu pomoći da u miru razmišlja i djeluje.
I Iranu su potrebni naftni dolari
Drukčija je situacija u Iranu - Rijadovom vječitom rivalu u borbi za utjecaj na Bliskom istoku, ističe u intervjuu za DW Kirsten Westphal iz berlinske Zaklade znanost i politika. Iranu su prijeko potrebni prihodi od prodaje nafte, kaže ona i dodaje da Teheran, doduše, gaji nadu da će pad cijene nafte biti kratkog daha, ali i da je Iran zbog sankcija Zapada od 2011. izgubio više od polovice svojih prihoda od poslovanja s naftom. Za ujednačavanje svog državnog proračuna Iranu je potrebna cijena nafte od najmanje 125 dolara po barelu, navodi Kirsten Westphal.
Za iranskog ministra za naftu Bijana Zanganeha je Saudijska Arabija izravni krivac za pad cijena nafte. 12. listopada je iranska međunarodna radiotelevizija IRIB javila da je Teheran svoje cijene uskladio s onima Saudijske Arabije.
Podudaranje interesa
Visoka cijena nafte ograničava iranski manevarski prostor na pregovorima oko njegovog nuklearnog programa. Što manje prihoda Teheran ima od poslovanja s naftom, utoliko važnije je za tu zemlju ublažavanje sankcija. Berlinska stručnjakinja za energiju Westphal, doduše, kao špekulacije odbacuje tvrdnje da su Saudijska Arabija i SAD povećale eksploataciju nafte kako bi time povećale pritisak na Rusiju i Iran, ali istovremeno i priznaje da je vidljivo podudaranje interesa.
Je li trenutačno stanje na naftnom tržištu povezano s vršenjem pritiska na iranski nuklearni program? Na fotografiji: nuklearna elektrana u Iranu
U Washingtonu istovremeno sa zadovoljstvom gledaju na činjenicu da je od svega toga povećan pritisak i na Venezuelu. Toj zemlji je za izbalansiran proračun čak potrebna cijena nafte na tržištu od 162 dolara po barelu. Samo: čak i američkim naftnim proizvođačima je potrebna visoka cijena nafte. Jer se eksploatacija fosilnih goriva iz uljnih škriljevaca ili uljnog pijeska isplati samo kod visokih cijena.
U sjeni šerijata teroristička organizacija Islamska država bavi se unosnim poslom: osvajaju naftna polja kako bi prodavali sirovu naftu. Ali kome? I što s tim novcem rade džihadisti? 7 pitanja i 7 odgovora. (01.10.2014)
Europa je ovisna o uvozu energenata. Kako smanjiti ovisnost? O tomu se raspravlja na European Energy Security Forumu u Bruxellesu. "Obnovljivim izvorima energije", kaže Hans-Josef Fell. (26.09.2014)
Kurdi na sjeveru Iraka se grčevito bore protiv prodora islamističkih boraca. Zračna potpora SAD im pomaže, ali im nedostaje suvremeno oružje. Ulog te bitke je zapravo golem: izvori Eufrata i Tigrisa. (12.08.2014)
Ne ponoviti greške susjeda Nigerije! To je bio slogan vlasti u Gani kada su otkrivena velika nalazišta nafte. No od prirodnih bogatstava koristi imaju samo malobrojni. (30.07.2014)
</doc>
<doc docid='dw_18009795' lang='hrv' type='mono' source='https://www.dw.com/hr/hr/europa-je-predugo-potcjenjivala-opasnost-od-ebole/a-18009795' term='ebola'>
Najkasnije u ožujku, kada je održan prvi koordinacijski sastanak u Bruxellesu, Europskoj uniji je moralo biti jasno kakva opasnost prijeti regijama pogođenima ebolom. Akcije za suzbijanje epidemije u dalekoj Africi su se, međutim, odugovlačile. Najprije su obećana prva sredstva za pomoć pa su pokrenuti prvi projekti na terenu… Tijekom ljeta je odgovornima i vodstvu EU-ove humanitarne organizacije ECHO postalo jasno da će biti potrebna i dodatna pomoć. Financijska pomoć je obećana, ali se još u kolovozu pokazalo da postoje problemi s regrutiranjem medicinskog osoblja.
Ono što je u Bruxellesu pjevala već svaka ptica na grani, sada je očito stiglo i do ministara vanjskih poslova koji su, između krize u Ukrajini i borbe protiv terorizma u Siriji, našli vremena i za ebolu. Oni su samokritički priznali da su potcijenili razmjere krize u Zapadnoj Africi. Moglo bi se reći da je politički vrh Unije predugo spavao, jer činjenice su bile dostupne doslovno u "vlastitoj kući" – dostavila mu ih je Unijina organizacija ECHO.
Ministri su se aktivirali tek sada, jer je u Europskoj uniji došlo do prvih zaraza. Isto je i u Sjedinjenim Državama. Nešto se pokreće tek kada se opasnost približi. Do sada je Afrika bila daleko. Sada se, međutim, mora pružiti brza i efikasna pomoć kako bi Liberija, Sijera Leone i Gvineja obuzdale epidemiju. Europska unija mora brzo popuniti prazninu koju ne mogu popuniti ni vlade niti zdravstveni sustavi tih zemalja.
Mnogo grešaka su napravile i vlade u Zapadnoj Africi. Ali sada se više nema što filozofirati, sada se mora zajednički potegnuti. Novca ima dovoljno, nedostaje obučenih dobrovoljaca koji bi iz Europe otišli u Afriku. Tek sada se počelo s masovnijim regrutiranjem i obukom tih hrabrih ljudi. To je vrlo kasno, jer važan je svaki dan. U izvršavanju ovih zadataka moraju prednjačiti velike članice Unije – Njemačka, Francuska, Velika Britanija, Italija i Španjolska. Oslanjati se na strukture i pretromu koordinaciju EU-a i drugih nadnacionalnih organizacija značilo bi gubljenje dragocjenog vremena.
Europska unija će sada najprije izabrati jednog "povjerenika" i razmotriti mogućnost formiranja Civilne misije EU-a. Ali vremena više nema, treba odmah djelovati. Unija već ima jednu angažiranu koordinatoricu – nadležnu povjerenicu Georgijevu koja na opasnosti od ebole ukazuje još od ožujka. Kome i zašto treba još jedna razina koordinacije je pitanje na koji odgovor znaju očito samo ministri vanjskih poslova.
Dobra ideja jest da se formiraju "Bijele kacige" – svojevrsna europska interventna jedinica. Ali to u aktualnoj situaciji više ne može pomoći. "Bijele kacige" bi bile dobre za neku buduću epidemiju. Da bi se spriječilo daljnje širenje ebole, u pogođenim državama moraju biti izgrađeni i ojačani zdravstveni sustavi. Osim toga, mora se poboljšati edukacija stanovništva u Zapadnoj Africi. Za to će biti potrebne godine i to mora postati važan cilj politike razvojne pomoći Europske unije. Ignoriranje problema ne pomaže i dolazi na naplatu – prije ili kasnije.
Tisuće osoba je već umrlo od ebole u državama zapadne Afrike. U SAD i u Njemačkoj već počinje histerija zbog nekoliko slučajeva inficiranih osoba. To je poprilično cinično, smatra Volker Wagener. (20.10.2014)
Jesu li njemačke humanitarne organizacije podcijenile razmjere epidemije ebole? Nakon prvog smrtnog slučaja u Njemačkoj, pažnja javnosti je porasla. (16.10.2014)
Posebni povjerenik UN-a za borbu protiv ebole Anthony Banbury posjetio je zapadnoafričke zemlje koje su najviše pogođene zarazom. U razgovoru za DW objašnjava što se mora učiniti kako bi epidemija bila zaustavljena. (15.10.2014)
Amerikanka Nancy Writebol je kao misionarka u Liberiji oboljela od ebole. Preživjela je, ali jedva. Sada zna kako se osjećaju bolesnici kad ih ni obitelj ne želi u blizini iz straha od zaraze. (11.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
</doc>
<doc docid='dw_18006854' lang='hrv' type='mono' source='https://www.dw.com/hr/hr/nema-kasko-osiguranja-protiv-ebole/a-18006854' term='ebola'>
Ebola je poput klimatskih promjena. One se događaju drugima - u Bangladešu ili Australiji, vidljiva je kroz poplave i suše u kojima ima na hiljade žrtava. Zbog ebole u Njemačkoj vlada panika. Ono što se događa u dalekim zemljama, budi bojazan i kod nas.
Katastrofe u Africi ili Aziji pogađaju tako i nas. Postoji strah za vlastitu egzistenciju, ono što bi se moglo nazvati "the german angst". Duboko žalimo zbog sudbine drugih, ali se pretjerano brinemo za vlastitu sudbinu. Mi želimo sve imati pod kontrolom. Činimo sve da to bude tako, zaista sve. Imamo previše sklopljenih osiguranja, naše društvo postaje sve starije, idemo sve ranije u mirovinu i "oblikujemo" vlastiti život. Naš zaštitni znak je mentalitet kasko-osiguranja. Najradije bi se već sada osigurali za slučaj smrti od ebole. Paranoidno, zar ne?
Ahilova peta SAD-a: sprječavanje epidemije
Opasnost su otkrile i velike SAD. One nemaju rješenje za ebolu. U "zemlji neograničenih mogućnosti" možete u svakoj provincijskoj trgovini na Aljasci kupiti serum protiv ugriza zvečarke. Protiv epidemija je američka birokracija bespomoćna, odnosno - u najmanju ruku nerazumna. Bez obzira na jasna upozorenja Ureda za zdravstvo (CDC), jedna klinika u Dalasu je poslala kući jednog bolesnika s visokom temperaturom koji je stigao iz Liberije. On je ebolom inficirao jednu medicinsku sestru.
U drugom slučaju se jedan bolesnik našao na istom letu u zrakoplovu s još 132 putnika. Profesionalni odnos prema jednoj smrtonosnoj bolesti izgleda drugačije. Nije ni čudo što više od četvrtine Amerikanaca strahuje od virusa ebole. Na socijalnoj mreži Twitter vlada "pravi pakao" od komentara. "Ebola je među nama!", piše jedan korisnik. Zvuči kao da je rekao da je Osama bin Laden ponovo živ.
Zaraza u doba masovnog korištenja aviona
Naravno da ovaj strah u razvijenim zemljama ima racionalnu pozadinu. Diletantski odnos prema zaraženom putniku u avionu u najgorem slučaju u SAD-u može imati za posljedicu katastrofu koja je vidljiva na zapadu Afrike: eksponencijalno širenje smrtonosnog virusa poznatog još od 1976. godine. Svih 132 putnika bi sada mogli biti zaraženi. Ukoliko je zaraženo samo tri ili pet osoba, sve one bi u naredna dva do tri tjedna mogle prenijeti virus ebole ljudima koje sreću u uredu ili u kupovini. I sve to se i događa u jednom takovom mobilnom društvu poput SAD. To bi zaista bila katastrofa.
Gubitak kontrole kao izvor straha
Volker Wagener
Ipak, ne mora biti tako. Najvažnije oružje u borbi protiv ebole je znanje o higijeni i zaraznim bolestima, zaštitna odijela i prije svega zdrav razum - tvrde liječnici. Sve ovo postoji na Zapadu! Ukratko: stručno i organizaciono je Zapad spreman za ovaj izazov, ali to malo vrijedi kad su strahovi iracionalne prirode. To izaziva i paradoksalne pojave.
Godinu za godinom u bogatoj Njemačkoj tisuće osoba strada od banalne gripe, jer se nisu cijepili protiv ove bolesti. Odrasli umiru od dječjih bolesti kao što su rubeole, male boginje ili zaušnjaci, i to zato što su zaboravili, ili što je još gore, što su se odbili cijepiti. "Narodne bolesti" - srčani infarkt, moždani udar ili alkoholizam izazivaju mnogo manji strah, a one su posljedica našeg načina života, kojeg se vrlo teško odričemo.
Ali ebola, to je nešto što izaziva šok. I to zato što dolazi iz Afrike, sa kontinenta koji se u razvijenim zemljama povezuje samo sa ratovima, bolestima i katastrofama. Jedva da ikome pada na pamet pomoći Africi u borbi protiv ebole, na primjer dobrovoljnim prilozima humanitarnim organizacijama koje su aktivne na licu mjesta. Mnogo lakše je "uzgajati" vlastite strahove i širiti paniku. A to je beskrajno cinično s obzirom na ono kroz što trenutno prolaze žitelji zapadne Afrike.
</doc>
<doc docid='dw_17999721' lang='hrv' type='mono' source='https://www.dw.com/hr/hr/ebola-zanimanje-veliko-donacija-malo/a-17999721' term='ebola'>
Daniel Peter stoji u vrtu na jugu Kölna i oblači prvo jedno plavo, pa preko njega žuto zaštitno odijelo. Potom stavlja kacigu i zaštitne naočale i na kraju obuva zaštitne čizme. Ovog mladog liječnika okružilo je oko trideset novinara i reportera s mnoštvom kamera i fotoaparata.
Zanimanje je ogromno...
Peter je demonstrirao novinarima kako se zaštiti od ebole. Zanimanje je ogromno, a posebno od ovog utorka kada je prvi pacijent zaražen smrtonosnim virusom preminuo u Njemačkoj. Na demonstraciju zaštite od ebole savez "Njemačka pomaže" pozvao je različite humanitarne organizacije, a među ostalima tu su bili i predstavnici "Saveza Samarićana". S njihovim "timovima za brze intervencije" Peter je već bio angažiran u Iraku, te nakon tajfuna Haiyan na Filipinima. Pitamo ga hoće li ići i na područja pogođena epidemijom ebole kako bi u plavo-žutom odijelu pomagao zaraženim pacijentima. "Ne. Ne vjerujem. Pogotovo zato što imam dvije male kćerkice", kaže on i dodaje da "vjeruje u zaštitno odijelo isto koliko i u ljudske greške". "A nisam čovjek koji ne griješi." I upravo taj preostali rizik, kaže, ne može eliminirati i to bi bilo previše zbog njegove djece.
...malo donacija
Daniel Peter
Do sada je više od 400 liječnika i drugog medicinskog osoblja zaraženo virusom ebole. Pa čak i u Sjedinjenim Američkim Državama i Španjolskoj, gdje postoje mnogo bolji uvjeti i zaštitna odijela nego u zapadnoj Africi, zaražene su dvije medicinske sestre. U Njemačkoj su, kaže Peter, uvjeti još za nijansu bolji: "I ovdje je mnogo manja vjerojatnost da ćete se zaraziti nego na primjer u Liberiji."
Pa čak i kada bi preuzeo rizik i odlučio otputovati da pomogne, u ovom trenutku organizacija "Njemačka pomaže" nema nijednog ljekara ni bilo koga od drugog medicinskog osoblja koje pomaže u borbi protiv ebole. A donacije? Blagajne se pune vrlo sporo. Mnoge njemačke humanitarne organizacije do sada bilježe male šestoznamenkaste svote. A kada se dogode potresi, oluje ili druge prirodne katastrofe njemačka pomoć je daleko veća. No, i same organizacije zadužene za pružanje pomoći su podcijenile razmjere epidemije i nisu se dovoljno zalagale za dobivanje donacija. Također ni "Savez Samarićana" nije angažirao nijedan svoj tim za pomoć u borbi protiv epidemije, kaže Edith Wallmeier iz ove organizacije za pomoć u inozemstvu.
Nedovoljna obuka
"Naši suradnici za sada nisu dovoljno obučeni, kako bi na primjer izgradili izolirane bolnice ili njegovali pacijente oboljele od ebole", kaže Wallmeier. Obuka mora biti obavljena u cijelosti i s treningom. "Jer, zarazne bolesti su posebno komplicirane i osoblje mora biti vrlo dobro pripremljeno.“
Edith Wallmeier
No članovi "Saveza Samarićana" i drugih organizacija okupljenih u savezu "Njemačka pomaže" su na ipak na druge načine angažirani u borbi protiv ebole. Timovi u pogođenim područjima objašnjavaju koje higijenske mjere je nužno poduzeti da bi se sačuvali od zaraze opasnim virusom. A osim toga, kaže Edith Wallmeier, svi se pripremaju i za situaciju u kojoj bi došlo do širenja ebole i na druge zemlje. U jednoj klinici "Saveza Samarićana" u Gambiji osoblje vježba korištenje plavo-žutih zaštitnih odijela.
Strah od širenja epidemije
"Opravdan strah je svuda prisutan", kaže Wallmeier. I u susjednom Senegalu zabilježen je jedan slučaj, a u klinici "Saveza Samarićana" svaki drugi pacijent je iz neke druge afričke zemlje. „Zato su velike i šanse da se među njima nađu i oboljeli od ebole“, kaže Wallmeier. Na pitanje što ako se dogodi da se netko zarazi i u Njemačkoj, Wallmeier odgovara da je Savez na to spreman, kao i druge humanitarne organizacije. Jer, kako ističe, to se ne može u potpunosti isključiti.
Posebni povjerenik UN-a za borbu protiv ebole Anthony Banbury posjetio je zapadnoafričke zemlje koje su najviše pogođene zarazom. U razgovoru za DW objašnjava što se mora učiniti kako bi epidemija bila zaustavljena. (15.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Jan-Philipp Scholz je dopisnik DW-a iz Afrike i upravo se vratio iz Sijera Leonea. Njegovi dojmovi su jasni: stanje je upravo katastrofalno i čitav zdravstveni sustav pogođenih zemalja je kolabirao. (03.10.2014)
U SAD-u je po prvi put kod jednog pacijenta dijagnosticirana ebola. Bolesnik je na liječenju u bolnici u Dallasu. Liječnici smiruju zabrinute građane i kažu da se bez problema može spriječiti daljnje širenje bolesti. (01.10.2014)
</doc>
<doc docid='dw_17997714' lang='hrv' type='mono' source='https://www.dw.com/hr/hr/černobilski-reaktor-ipak-neće-uskoro-dobiti-zaštitnu-čahuru/a-17997714' term='ebola'>
"U svijetu nema ničega sličnog u što bismo se mogli ugledati", kaže Jochen Flasbarth, državni tajnik u njemačkom ministarstvu za okoliš. "Naravno da tu postoji puno nepoznanica." On misli na zaštitnu ljusku koja bi uskoro morala biti postavljena oko oštećenog atomskog reaktora u Černobilu - 100 metara visoku i 165 metara dugu. Ljuska bi trebala biti sagrađena na sigurnoj udaljenosti od atomske ruševine koja još uvijek zrači radioaktivnost, a kasnije, na tračnicama bi bila "navučena" preko reaktora.
Jochen Flasbarth
Tri puta veća od vatikanske katedrale
Radi se o konstrukciji koja bi, kada bude gotova, trebala biti tri puta veća od katedrale sv. Petra u Rimu. Ako bude gotova. Jer trenutno nedostaje sredstava za nastavak njezine gradnje. Na to misli Flasbarth kad govori o "nepoznanicama".
Akutno, do kraja godine, nedostaje još 600 milijuna eura. Kao što to obično biva, gradnja je ispala skuplja nego što se računalo i ako se novac odnekud ne stvori, projektu prijeti prekid.
O tome Flasbarth, nadležan za energetska pitanja, u Bonnu namjerava vijećati sa svojim kolegama iz članica skupine G7 nadležnima za atomsku energiju. G8 - tada još s Rusijom - Ukrajini je još prije puno godina obećao pomoć u gradnji zaštitne ljudske za černobilski reaktor. Sada se traže "friška" sredstva.
Černobil u stanju raspadanja
Černobil 1986.
Prije preko 28 godina, u travnju 1986., u današnjoj Ukrajini se dogodila nuklearna katastrofa koja je Černobil učinila poznatim u cijelom svijetu - i za sva vremena. Prema procjenama Međunarodne agencije za atomsku energiju je od posljedica nesreće u Černobilu umrlo 4.000 ljudi, prema nekim drugim procjenama - više od 100.000. Ukupna šteta se oprezno procjenjuje na 180 milijardi američkih dolara. Ali najgore od svega je što je područje oko reaktora još uvijek u velikoj mjeri ozračeno, betonski sloj koji je preliven preko reaktora nakon nesreće već odavno je ispucao.
Zbog toga jedan francuski konzorcij već godinama gradi novi zaštitni omotač. Jedan dio je već gotov, na drugome se radi. Trenutko se reaktor polako raspada - zajedno sa svojim inventarom od 200 tona snažno ozračenog materijala, uključujući i uništene radioaktivne šipke.
Točan broj žrtava Černobila je nepoznat
Tek kada novi omotač bude gotov može se početi s odstranjivanjem starog radioaktivnog materijala. A to će, vjerojatno, biti tek više od tri desetljeća nakon katastrofe, jer nitko više ne vjeruje da će zaštitna ljuska biti gotova prema planu, dakle, iduće godine.
"Mi smo, međutim, sada uvjereni da ćemo uspjeti odgovarajuće ugovore tako uglaviti da možemo biti sigurni kako će radovi biti završeni u idućih četiri do pet godina", tvrdi Flasbarth.
G7 zaokupljen "prečim brigama"
"Nije prihvatljivo da važni radovi ne mogu biti nastavljeni jer nema novca", ljuti se stručnjakinja za atomska pitanja, političarka Zelenih, Sylvia Kotting-Uhl. I doista su neke članice G7 spremne staviti na raspolaganje više novca - SAD, Njemačka, Kanada i Italije - ali Velika Britanija, Japan i Francuska se drže suzdržano.
U Njemačkoj je već odobreno 80 milijuna dolara za černobilsku "čahuru", za ovu i iduću godinu je predviđeno nešto više od po sedam i pol milijuna eura iz državnog proračuna. Svim akterima je jasno da to nije dovoljno. A na rusku pomoć - i to je jasno - skupina G7 ne može računati. To je još jedna posljedica rusko-ukrajinskog konflikta.
Za ekološke aktiviste to znači novu obvezu za zapadne države. "Te zemlje mogu i moraju nešto poduzeti. Upravo u ovoj teškoj političkoj situaciji je solidarnost s Ukrajinom od posebne važnosti", kaže za DW Tobias Münchmeier, atomski stručnjak organizacije Greeenpeace.
Ali baš to je i glavni problem. Trenutno je, naime, s obzirom na velike aktualne krize poput epidemije ebole u Africi i ratova u Siriji i Ukrajini, vrlo teško senzibilizirati G7 za problem Černobila.
Nakon katastrofe u Fukušimi Bruxelles je obećao provjeriti sigurnost atomskih elektrana u Europskoj uniji. S izvješćem se još uvijek oteže, ali u medije je ipak dospio zaključak: Fukušima se može dogoditi i u Europi. (02.10.2012)
Prije pola godine se u Japanu zatresla zemlja i izazvala trostruku katastrofu zbog koje su ljudi u cijelom svijetu počeli drukčije gledati na energetsku politiku. (11.09.2011)
"Bio sam u černobilskom sarkofagu", tako se zove knjiga s kojom jedan umirovljeni KGB-ov oficir upravo obilazi redakcije njemačkih i austrijskih časopisa. Iako kaže da je očevidac katastrofe, njegova je knjiga fikcija. (26.04.2011)
Mnogi, pa i stanovnici koji su živjeli u neposrednoj blizini Černobila su tek nakon nekoliko dana saznali za katastrofu u atomskoj elektrani. Gotovo svugdje u istočnom bloku se isprva govorilo o "bezazlenom udesu". (26.04.2011)
</doc>
<doc docid='dw_17997013' lang='hrv' type='mono' source='https://www.dw.com/hr/hr/banbury-mora-se-učiniti-više-protiv-ebole/a-17997013' term='ebola'>
DW: Gospodine Banbury, nakon što ste vidjeli situaciju u Gvineji, Liberiji i Sijera Leoneu, vjerujete li da Vaša misija UN-a za borbu protiv ebole (UNMEER) može ostvariti cilj koji si je sama postavila da u roku od 60 dana osigura da 70 posto zaraženih dobije medicinski tretman?
Anthony Banbury: U tome da se u roku od 60 dana za 70 posto inficiranih osigura medicinski tretman leži ključ za stavljanje krize pod kontrolu. Uspoređujemo ono što je za taj cilj potrebno s onim što očekujemo da će nam biti na raspolaganju i to ne samo od UNMEER-a već i od svih partnera koji se bore protiv krize izazvane ebolom. Onda ćemo vidjeti što nam je još potrebno.
Ali, nakon Vašeg posjeta, koliko sumnjate u to da ćete ostvariti cilj?
Ono što me je najviše pogodilo je užasna situacija u kojoj se nalaze ljudi u tim zemljama izazvana zarazom. To vam srce razdire. Rizik je veliki i za ljude i gospodarstva tih zemalja. Međunarodna zajednica, uključujući UNMEER, mora pronaći put da okonča ovu krizu i spriječiti da bolest u ovim zemljama ubija ljude.
Dobivate li sva sredstva koja su Vam potrebna?
Resursi u međuvremenu stižu. Sada u retrospektivi cijeli svijet želi da je brže reagirao. Primjećujemo bržu mobilizaciju ali se ne radi dovoljno. Više zemalja mora poslati više osoblja, mobilne bolnice, laboratorije za testiranje. Potrebno nam je više stručnjaka, helikopteri i novac za humanitarne organizacije - a to nam je potrebno odmah.
U porastu je broj ljudi koji se inficira izvan Afrike. Najnoviji slučaj je jedna njegovateljica u SAD-u. Bi li to moglo navesti zapadne zemlje da više doprinesu borbi protiv ebole?
Vjerujem da je svijet u međuvremenu uvidio da je kriza izazvana ebolom u zapadnoj Africi istinska prijetnja, ne samo za ljude te regije već i izvan nje. Najbolji put da se zaštite sve zemlje i svi ljudi na svijetu jest da se zaustavi ebola na mjestu gdje je izbila.
Uposlenici zdravstvenih ustanova u Liberiji prijete štrajkom? Kako bi se to odrazilo na borbu protiv ebole?
Štrajk bi, naravno, bio katastrofalan za napore u borbi protiv ebole. Svijet ima obavezu - i u vlastitom interesu - da osigura da budu plaćeni zaposlenici u zdravstvenom sustavu koji stoje na prvoj crti u borbi protiv ebole. To je najmanje što možemo učiniti. Isto tako treba osigurati da dobiju odgovarajuću opremu kako bi se mogli zaštititi na poslu. UNMEER se trudi da pristojno budu plaćeni ne samo zaposlenici u zdravstvenim ustanovama već i pogrebni timovi. UNMEER u tu svrhu surađuje s partnerima kao što su Svjetska banka, vlade i UN-ov razvojni program.
Anthony Banbury je šef UN-ove misije za borbu protiv ebole (UN Mission for Ebola Emergency Response, UNMEER) sa sjedištem u Gani.
Intervju je vodio Daniel Pelz.
Amerikanka Nancy Writebol je kao misionarka u Liberiji oboljela od ebole. Preživjela je, ali jedva. Sada zna kako se osjećaju bolesnici kad ih ni obitelj ne želi u blizini iz straha od zaraze. (11.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Jan-Philipp Scholz je dopisnik DW-a iz Afrike i upravo se vratio iz Sijera Leonea. Njegovi dojmovi su jasni: stanje je upravo katastrofalno i čitav zdravstveni sustav pogođenih zemalja je kolabirao. (03.10.2014)
Njemačka će pojačati pomoć zemljama pogođenima ebolom. Bit će poslano više medicinskog osoblja, a prvi zrakoplov s humanitarnom robom već je na putu. Pritom novac Europljanima u suzbijanju ebole nije glavni problem. (26.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava niti je prijetila tako golemom području. Što je najgore, osobito liječnici žive opasnim životom. (02.08.2014)
</doc>
<doc docid='dw_17986309' lang='hrv' type='mono' source='https://www.dw.com/hr/hr/preživjela-ebolu-hvala-bogu-ipak-ću-vidjeti-novu-unuku/a-17986309' term='ebola'>
Nancy Writebol (na naslovnoj fotografiji s autorom teksta) je tek nedavno puštena iz bolnice u Atlanti u Sjedinjenim Američkim Državama. Ne na kraju i zahvaljujući novom, neprovjerenom lijeku ZMapp uspjela je preboljeti opaku ebolu. Ona je kao misionarka sa suprugom živjela u Liberiji znala je da se ebola širi - ali na početku nije znala da je i ona bila zaražena: "Isprva sam se osjećala kao da sam dobila malariju. Imala sam samo povišenu temperaturu i nije bilo drugih simptoma. Tako sam dala da mi učine testove na malariju i naš doktor u misiji me testirao i test je ispao pozitivan na malariju. Otišla sam samo kući i uzimala lijekove za malariju i četiri dana sam bila kod kuće, ležala sam i uzimala lijekove. Onda u subotu se još uvijek nisam dobro osjećala. Doktor mi je onda rekao; 'Nancy, želim te testirati i na ebolu. Ne mislim da je to ebola, nemaš drugih simptoma, ali htio bih da svi budemo mirni jer smo sve probali.' Tako su me testirali na ebolu i te večeri je stigao rezultat: ja sam bila pozitivna."
Vaše stanje je postalo veoma ozbiljno. Jeste li bili pri svijesti?
Nancy Writebol: Vraćala sam se svijesti i onda je ponovno gubila. Moj muž David mi je rekao da je bilo dana kad sam sjedila na krevetu i razgovarala s njim i pojela nešto malo. Nečeg od toga se sjećam, ali ne mnogo od toga. Sjećam se samo da sam mnogo spavala i sjećam se kako su bili tmurni dani i kišoviti. I bila sam veoma, veoma slaba. Nisam mogla ustati vlastitim snagama tako da su mi morali pomoći liječnici i sestre. Činilo mi se da sam svaki dan sve slabija. Bilo je veoma teško.
'Ako bude bolje, dobro. Ako umrem, opet dobro.'
Kao dio terapije primili ste eksperimentalni serum ZMapp. Vi ste jedna od samo šest osoba koje su ga primile. Jeste li bili sigurni da ga želite?
Kolega iz Liberije i liječnik Kent Brantly je također obolio od ebole
Nancy Writebol: Isprva nisam. Jer to je neprovjeren lijek i pitali smo se, želim li da se na meni rade pokusi? Tada sam nazvala doktora Kenta Brantlyja (liječnika s kojim je bila u Liberiji i koji je također obolio od ebole, op. aut.) i htjela sam znati više o tom lijeku jer je on stručnjak za ebolu. I onda sam ga pitala: 'Hoćeš li ti uzeti taj lijek?', a on mi je odgovorio 'nisam siguran da hoću'. Onda sam rekla: 'Ako ga ti nećeš uzeti, onda ga neću ni ja.' Mislim da sam se u tom trenutku čudila, u redu, tu je eksperimentalni lijek, ali ga nitko ne želi uzeti. Što će biti posljedice? Ali onda sam došla do stupnja kad sam mislila, ako ga uzmem i bude mi bolje, to će biti odlično. A ako ga uzmem i ne preživim, i to će biti u redu jer možda ipak neću preživjeti ebolu bez njega. Misli vam se stalno vrte u tim dilemama što bi se moglo dogoditi.
Početkom kolovoza ste privatnim zrakoplovom prebačeni u Sjedinjene Države na liječenje u Emory bolnicu u Atlanti. Što se sjećate s toga puta?
Nancy Writebol: Kad su me stavili u avion i kad sam se oprostila od muža Davida, pitala sam se hoću li ga ikad više vidjeti. Bila sam veoma, veoma bolesna i ne znam jesu li i doktori mislili da ću preživjeti putovanje. Sjećam se liječnika i sestara koji su se brinuli za mene i koji su me smjestili u avion. Njihova požrtvovnost i pažnja za mene je bila stvarno draga. Prije nego što su me zavezali za krevet prije polijetanja, doktor je stavio ruke oko mog lica i rekao mi; 'Nancy, vodimo te kući. Veoma dobro ćemo se brinuti za tebe.' Za vrijeme leta se sjećam da sam bila veoma, veoma žedna, bila sam dehidrirana. Sjećam se i međupostaja gdje smo slijetali. Dolazili su mi i objašnjavali: 'Sad ćemo sletjeti, bit ćemo tamo nekoliko minuta i onda ćemo poletjeti i nastaviti put'. Ne sjećam se da su mi došli reći da smo stigli u Atlantu, sjećam se da smo još sletjeli u Maineu. Onda su mi rekli: 'Sad više nismo daleko od Atlante, samo još malo.' To je sve čega se sjećam. Mislim da sam na tom letu bila prilično izvan sebe.
Vidite svijet potpuno drugim očima
Let je jedva preživjela i jedino se sjeća kako su svi prema njoj bili veoma dragi.
Na koncu ste se počeli oporavljati...
Nancy Writebol: Sjećam se tog dana kad je doktor došao i rekao; 'Nancy, uspjela si!' I rekao mi je, preživjet ćeš! Sjećam se da mi je rekao kako je dio testova sada negativan na ebolu. Ja sam samo mogla reći 'hvala Bogu!' To je bilo uzbudljivo vrijeme, znam da sam samo razmišljala; 'ipak ću držati svoju novu unuku u rukama'. Bilo je to stvarno radosno vrijeme, samo s tom izvjesnošću da ću preživjeti i da ću opet vidjeti našu djecu i Davida. Potpuno se promijeni način kako razmišljate o stvarima i ljudima i što činite u životu. Bila sam veoma, veoma zahvalna. I znam da, makar je bio taj novi lijek ZMapp, bila je i ta sva liječnička njega, sva ta transfuzija krvi, sve te dobre stvari kojima nam Bog pomaže da je spašen moj život. I veoma sam zahvalna zbog toga.
Jesu li ljudi zazirali od vas kad ste se vratili u svakodnevni život?
Nancy Writebol: Bilo je ljudi koji su me prepoznali i dizali su ruke, ne želeći da im priđem blizu. Prvi put kad mi se to dogodilo bila sam zaprepaštena. Drugi put kad se to ponovilo, sjetila sam se sve naše braće i sestara u Liberiji prema kojima se odnose na isti način. Posebno osoblje u bolnicama čije im obitelji onda kažu, ne vraćaj se kući, ostani negdje drugdje. Ili momčad za zakopavanje mrtvih u Africi. Njihove obitelji ih ne žele kod kuće jer se svi tako boje zaraze.
Lokalni pomoćnici žive teškim životom: ne samo da čitave dane gledaju smrti u oči, nego ih niti njihove obitelji ne žele u svojoj blizini
Kao osoba koja je preživjela zarazu ebolom, imate određenu otpornost na taj virus. Mislite li da ćete se vratiti u Liberiju i dalje pomagati tim ljudima?
Nancy Writebol: To ne znači da sam još sposobna vratiti se. Ali liječnici su mi rekli da ako se vratim, ipak trebam nositi opremu za osobnu zaštitu od zaraze što je izuzetno važno. Doktori ne znaju koliko će dugo trajati otpornost niti kako će snažan biti taj imunitet. Mislim da je važno da se vratim, ali mislim da je veoma važno i da ovdje djelujem. Da budem sposobna govoriti i ljudima buditi pozornost na ono što se događa na zapadu Afrike. Da konačno bude stvoreno cjepivo, da se skupi novac za otkrivanje lijeka. I da tako, kad se ebola opet počne širiti, bude stvarne pomoći za Afriku.
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Jan-Philipp Scholz je dopisnik DW-a iz Afrike i upravo se vratio iz Sijera Leonea. Njegovi dojmovi su jasni: stanje je upravo katastrofalno i čitav zdravstveni sustav pogođenih zemalja je kolabirao. (03.10.2014)
Nakon uvođenja zabrane izlaska iz kuća i gotovo 600 mrtvih od ebole, Sierra Leone je još jednom pooštrio mjere za sprječavanje širenja bolesti. Promatrači očekuju daljnje pogoršanje stanja u toj zemlji. (28.09.2014)
“Ako se širenje epidemije izazvane Ebolom ubrzo ne zaustavi, virus bi mogao mutirati i postati još opasniji, kaže američki predsjednik Barack Obama. Međutim, virus je već sada promijenio svoj genetski kod. (12.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
</doc>
<doc docid='dw_17979885' lang='hrv' type='mono' source='https://www.dw.com/hr/hr/prvi-slučaj-zaraze-ebolom-u-europi/a-17979885' term='ebola'>
Stanje oboljele medicinske sestre je stabilno, potvrdilo je španjolsko Ministarstvo zdravstva. Oba testiranja bolesnice na ebolu bila su pozitivna. Sudeći po pisanju španjolskih medija, ona je u jednoj madridskoj bolnici njegovala španjolskog svećenika Manuela Garcíe Viejoa. On se ebolom zarazio u Sijera Leoneu i bio je prebačen zrakoplovom španjolske vojske u Madrid.
69-godišnjak je preminuo 25. rujna u klinici Carlosa III. (naslovna fotografija) u glavnom gradu Španjolske. Prije njega je u Madridu od posljedice zaraze ebolom preminuo i jedan drugi španjolski misionar. On se zarazio u Liberiji i također je zrakoplovom bio prebačen u Madrid.
Viejo je krajem rujna bio prebačen u Madrid
Preko 3.000 žrtava
Epidemija ebole je izbila krajem 2013. na području Zapadne Afrike. U tri zemlje koje su najteže pogođene (Liberija, Gvineja i Sijera Leone) iz dana u dan se bilježe nove ljudske žrtve - bez obzira na poboljšane mjere pomoći i prevencije. Samo u Sijera Leoneu je od posljedica opasnog virusnog oboljenja po službenim navodima tamošnjeg Ministarstva zdravstva do 5. listopada život izgubilo 678 osoba. Radi usporedbe: Svjetskoj zdravstvenoj organizaciji (WHO) su vlasti Sijera Leonea do 1. listopada potvrdile 575 žrtava.
WHO je registrirao preko 3.400 mrtvih u tri navedene zemlje. Najviše žrtava je u Liberiji - preko 2.000.
Marburg-groznica u Ugandi
Da stvar bude gora, na istoku kontinenta se pojavio jedan novi uzročnik bolesti kojeg stručnjaci nazivaju "rođakom" virusa koji je kriv za širenje ebole. Virus marburg je uzročnik groznice koja često dovodi do smrti. Za sada nema terapije, a ni cjepiva koji bi pomogli zaraženim osobama.
Iz Ugande stižu alarmirajuće vijesti. Jedan zaposlenik klinike u toj istočnoafričkoj zemlji je već podlegao virusu, nekoliko je osoba vjerojatno zaraženo. U karanteni je trenutno oko 80 osoba, potvrdila je agenciji DPA Jane Aceng, direktorica državnog Zavoda za zdravstvo u Kampali. Predsjednik Ugande Yoweri Museveni pozvao je stanovništvo da "bude mirno". U tijeku je formiranje timova koji bi mogli brzo reagirati u slučaju naglog širenja virusa.
Virus marburg
U dosadašnjim slučajevima zaraze virusom marburg u Ugandi vlasti su relativno brzo uspijevale zaustaviti njegovo širenje. Jedina dosadašnja žrtva je jedan 30-godišnjak koji je bio zaposlen u jednoj bolnici u glavnom gradu Kampali. On je preminuo 28. rujna, tvrde vlasti. Infekcija marburg-virusom je iznimno rijetka, ali po navodima WHO-a vrlo često zna dovesti do smrti. Virus prouzroči krvarenja iz tjelesnih otvora i unutarnjih organa.
Eksperimentalna medicina
Trenutno zdravstveno stanje pacijenta oboljelog od ebole iz Liberije koji se nalazi u bolnici u američkoj saveznoj državi Texas je i dalje ozbiljno, potvrđeno je od strane tamošnjih vlasti. Pacijenta se liječi i eksperimentalnim lijekom, koji još nije u potpunosti testiran i nije pušten u prodaju. Pacijent se ebolom zarazio u Liberiji, a u SAD je doputovao kako bi posjetio svoju obitelj. Simptomi oboljenja od ebole registrirani su tek u Texasu.
Jan-Philipp Scholz je dopisnik DW-a iz Afrike i upravo se vratio iz Sijera Leonea. Njegovi dojmovi su jasni: stanje je upravo katastrofalno i čitav zdravstveni sustav pogođenih zemalja je kolabirao. (03.10.2014)
U SAD-u je po prvi put kod jednog pacijenta dijagnosticirana ebola. Bolesnik je na liječenju u bolnici u Dallasu. Liječnici smiruju zabrinute građane i kažu da se bez problema može spriječiti daljnje širenje bolesti. (01.10.2014)
Njemačka će pojačati pomoć zemljama pogođenima ebolom. Bit će poslano više medicinskog osoblja, a prvi zrakoplov s humanitarnom robom već je na putu. Pritom novac Europljanima u suzbijanju ebole nije glavni problem. (26.09.2014)
</doc>
<doc docid='dw_17980028' lang='hrv' type='mono' source='https://www.dw.com/hr/hr/krizni-sastanak-mmf-a-i-svjetske-banke/a-17980028' term='ebola'>
Kad se njemački ministar financija Wolfgang Schäuble i predsjednik njemačke središnje banke Jens Weidmann na godišnjem sastanku Međunarodnog monetarnog fonda (MMF) i Svjetske banke u Washingtonu sastanu s kolegama iz 187 zemalja, dobro raspoloženje sudionika će biti ograničeno. Razlog: uz izuzetak SAD-a gospodarski rast širom svijeta je više nego slab. Povrh svega prijeti epidemija ebole, a mnoga krizna žarišta ugrožavaju rast u svijetu.
Šest godina nakon teške financijske krize je svjetsko gospodarstvo još uvijek slabo. Mnoge zemlje i dalje trpe dugoročne posljedice financijske krize, kaže predsjednica Međunarodnog monetarnog fonda Christine Lagarde. To se najbolje pokazuje u visini duga u mnogim zemljama i po visokom broju nezaposlenih. „Osim toga vidimo sive oblake na horizontu“, rekla je Lagarde u govoru pred studentima Sveučilišta Georgetown u Washingtonu.
Stare krize, nove opasnosti
Konflikti u Ukrajini, na Blisikom istoku i Aziji mogli bi izazvati turbulencije na financijskim tržištima i imati razoran učinak na cijene sirovina, rekla je Lagarde. Osim toga se izbijaje epidemije ebole mora uzeti ozbiljno, a ne samo da se o njoj govori.
Christine Lagarde
Lagarde kaže da zemlje u razvoju i zemlje na pragu industrijalizacije, koje su nosile velik dio tereta u krizi i od 2008. pridonijele četiri petine gospodarskoga rasta u svijetu, moraju prihvatiti činjenicu da visoka stopa rasta nije održiva zauvijek. Činjenicu da su zemlje BRICS-a (Brazil, Rusija, Indija, Kina i Južnoafrička Republika) stvorile vlastiti monetarni fond i vlastitu razvojnu banku, Lagarde nije komentirala, očito misleći da je o onima koji te oponašaju najbolje ne govoriti.
Zabrinutost zbog "banaka u sjeni"
Ono što zabrinjava MMFi što će sigurno biti tema razgovora u Washingtonu je brzo rastuća uloga takozvanih "banaka u sjeni". To su ustanove poput hedge-fondova ili mirovinskih fondova koje rade poslove slične bankarskim, ali koje ne podliježu strogim kontrolama kao što podliježu banke.
Od izbijanja financijske krize ne prestaju upozorenja da bi sve strože kontrolirano kreditno poslovanje privatnih banaka moglo premjestiti u slabo regulirani sektor financijskog tržišta. Taj razvoj je potaknut mješavinom različitih problema: stroža regulacija banaka, niže kamate i preobilna likvidnost.
MMF navodi da najveći "bankarski sektor u sjeni" imaju SAD, euro-zona i Velika Britanija. U Velikoj Britaniji je imovina tog sektora u usporedbi s ukupnim gospodarskim proizvodom dvostruko veća nego bilo gdje u svijetu. U SAD-u je ta imovina veća nego imovina tradicionalnog bankarskog sektora. U SAD-u i euro-zoni udio sivog bankarskog sektora u financijskim poslovima još uvijek raste, a u Kini, prema navodima MMF-a, on čini 25 do 35 posto godišnjega gospodarskog proizvoda.
Izlaz iz labave monetarne politike
Mario Draghi
Pored rastućeg sivog bankarskog sektora je MMF zabrinut i zbog „asinhrone“ monetarne politike industrijskih zemalja. Dok SAD svoju ultra-liberalnu novčarsku politiku postupno ograničava, predsjednik ESB-a Mario Draghi upravo obavlja sve pripreme kako bi bankama u južnim zemljama euro-zone otkupio sve teško naplative vrijednosnice.
„Labavija novčarska politika je za vrijeme krize spriječila ono najgore i sve središnje banke industrijskih zemalja su primijenile to sredstvo“, kaže Chrostine Lagarde, ali dodaje da samo to ne potiče gospodarski rast. Samo s obrambenim igračima ne postižete golove.“
Zbog toga je Lagarde kratko prije godišnjeg sastanka u Washingtonu pozvala političare na odlučnije djelovanje. Strukturne reforme na tržištima proizvoda i rada su jednako potrebne kao i održiva proračunska politika i investicije javnog sektora u infrastrukturu. Stručnjaci procjenjuju da će u idućih 15 godina u svijetu samo za infrastrukturu biti potrebne investicije od 6.000 milijarda dolara.
Sukob između Argentine i hedge fondova mobilizirao je i Ujedinjene narode. Jedna rezolucija bi sada trebala uvesti reda u odnos prema državama-dužnicima. No mnogi već sad dvoje u ove planove. (14.09.2014)
Vlada Španjolske se sad i pred njemačkom kancelarkom hvali gospodarskim podacima i tvrdi kako ta zemlja izlazi iz krize. Obični Španjolci od toga ne vide mnogo i čini im se da su neke stvari postale zapravo još gore. (25.08.2014)
I nakon Svjetskog nogometnog prvenstva Brazil ostaje u središtu pozornosti svjetske javnosti. Sastaju se predsjednici država i vlada skupine BRICS s namjerom da naprave zaokret u globalnoj monetarnoj politici. (14.07.2014)
Šef Europske središnje banke Mario Draghi zalaže se za jačanje tržišta jedne vrste vrijednosnica koje su odigrale važnu ulogu u izbijanju financijske krize. Može li to biti put za oživljavanje europskoga gospodarstva? (28.04.2014)
</doc>
<doc docid='dw_17971901' lang='hrv' type='mono' source='https://www.dw.com/hr/hr/ebola-u-africi-stanje-je-katastrofalno/a-17971901' term='ebola'>
DW: Ovoga tjedna je stigla vijest kako je i u Sjedinjenim Američkim Državama zabilježen prvi slučaj oboljenja ebole izvan Afrike. Prijeti li ebola čitavom svijetu?
Jan-Philipp Scholz: Moje je mišljenje da možemo biti razmjerno mirni. Stanje na Zapadu je posve drugačije nego na zapadu Afrike. U SAD i u Europi postoje zdravstveni sustavi koji funkcioniraju, a taj američki pacijent leži izoliran i zna se s kojim sve osobama je bio u dodiru. Ne mogu si zamisliti da to može biti ozbiljna opasnost za SAD ili druge zapadne zemlje.
Ali u Africi je umrlo već više od 3.000 ljudi od ebole. Upravo ste se vratili iz Sijera Leonea, kako je tamo?
Scholz: Apsolutna katastrofa! Čitav problem jest da u toj zemlji nedostaje baš svega kako bi se zbrinuli oboljeli od ebole. Zdravstveni sustav je većim dijelom kolabirao i prije svega nedostaju postaje za izolaciju zaraženih. Mnogi bolesnici su zato još kod kuće s njihovim obiteljima i zaražuju i rodbinu i susjede. Mnoge bolnice ne funkcioniraju jer se liječnici i njegovatelji više ne boje samo malarije, nego i da mogu oboljeti od ebole. Još je nekoliko međunarodnih organizacija u zemlji, na primjer Liječnici bez granica ili Cap Anamur. Ali inače, za oboljele se ne brine nitko.
Neki stručnjaci smatraju kako u Sijera Leoneu, Liberiji i Gvineji nisu samo njihovi zdravstveni sustavi pred slomom, nego da prijeti kolaps čitavog državnog aparata. Mislite li da ima osnova toj bojazni?
Scholz: To u svakom slučaju nije isključeno. Ako se zaraza i dalje širi, to će imati kobne posljedice u mnogim područjima tih država. Naravno da je tamošnje gospodarstvo propalo. Ljudi pokušavaju, koliko mogu, živjeti svakodnevni život. Može se još uvijek otići na tržnicu i kupiti što treba za jelo. Naravno da se ljudi negdje moraju opskrbljivati. Ali osim toga više ne postoji nikakva privreda. A golemi problem za budućnost jest da se ni žetve više ne ubiru. To znači da će hrane nestati, a te zemlje su dobrim dijelom isključene od ostatka svijeta. Ne želim dramatizirati, ali opasnost općeg državnog kolapsa postoji.
U vašim reportažama me osobito dojmila fotografija jedne bolesnice od ebole koja prestravljena bježi iz jedne postaje za izolaciju bolesnika. Koja slika iz Sijera Leonea je vama ostala u sjećanju?
Scholz: Baš ta jadna žena oboljela od ebole. Vidjeti je baš takvu, potpuno dehidriranu, potpuno pomućenu i kako pokušava pobjeći iz te postaje. Jer ne samo da ima malo postaja gdje se zbrinjavaju zaraženi, nego i one koje postoje ne funkcioniraju kako treba. I tamošnji liječnici priznaju da vlada kaos.
Sirota bolesnica koja je pokušala pobjeći iz postaje za izolaciju
Posjetili smo neke od tih postaja za izolaciju ali iz sigurnosnih razloga nismo tamo mogli snimati. Ali se bojim da tamo vladaju katastrofalni uvjeti, a bolesnici ne dobivaju dovoljno lijekova, a čak ni dovoljno hrane. Inače ne bi bili svjedoci takvog očajničkog bijega.
Jeste li se bojali da ćete se i vi zaraziti?
Scholz: Ako se pridržavate određenih pravila doduše ne možete potpuno isključiti mogućnost zaraze, ali možete tu mogućnost držati na veoma maloj razini. Morate biti sigurni da ne dolazite u dodir s tjelesnim tekućinama oboljelih, jer se virus ne prenosi preko zraka. A šire ga osobe koje pokazuju sasvim očite simptome, poput povišene temperature ili proljeva. Ako se pazi na to, onda je rizik razmjerno malen. Osim toga, nismo ulazili u izolirane prostore gdje doista leže oboljeli od ebole. Da bi tamo ušli treba vam posebna zaštitna odjeća, a da bi nju koristili treba vam i posebno školovanje. Zato smo odlučili da tamo radije uopće ne idemo.
Ova bolest uzrokuje da ljudi umiru u mukama zbog groznice i unutrašnjeg krvarenja i ta predodžba plaši i ljude u Njemačkoj. Izbjegavaju li vas ljudi kad čuju da ste se upravo vratili sa zapada Afrike?
Scholz: To se može primijetiti. Ljudi su veoma oprezni prema toj bolesti, makar su naravno ti strahovi dobrim dijelom iracionalni. A to znači i da ljudi nisu dovoljno dobro informirani kako se ebola prenosi. Ali to se može razumjeti. To je doista užasna zaraza koja se širi Zapadnom Afrikom i može se shvatiti da se ljudi boje da se ta bolest može proširiti i u drugim dijelovima svijeta.
U SAD-u je po prvi put kod jednog pacijenta dijagnosticirana ebola. Bolesnik je na liječenju u bolnici u Dallasu. Liječnici smiruju zabrinute građane i kažu da se bez problema može spriječiti daljnje širenje bolesti. (01.10.2014)
Nakon uvođenja zabrane izlaska iz kuća i gotovo 600 mrtvih od ebole, Sierra Leone je još jednom pooštrio mjere za sprječavanje širenja bolesti. Promatrači očekuju daljnje pogoršanje stanja u toj zemlji. (28.09.2014)
Njemačka će pojačati pomoć zemljama pogođenima ebolom. Bit će poslano više medicinskog osoblja, a prvi zrakoplov s humanitarnom robom već je na putu. Pritom novac Europljanima u suzbijanju ebole nije glavni problem. (26.09.2014)
“Ako se širenje epidemije izazvane Ebolom ubrzo ne zaustavi, virus bi mogao mutirati i postati još opasniji, kaže američki predsjednik Barack Obama. Međutim, virus je već sada promijenio svoj genetski kod. (12.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
</doc>
<doc docid='dw_17967535' lang='hrv' type='mono' source='https://www.dw.com/hr/hr/prvi-slučaj-ebole-izvan-afrike/a-17967535' term='ebola'>
Tom Frieden, direktor Centra za suzbijanje ovisnosti u SAD-u, htio je biti posve siguran. Zato je krv oboljelog muškarca analizirana dva puta u dvije različite institucije. Obje analize su pokazale da je ta osoba oboljela od ebole.
Riječ je o muškarcu koji je prije deset dana u SAD stigao iz Liberije. Frieden ističe: "U zračnoj luci još nije pokazivao simptome, tek nekoliko dana kasnije." Prvi znaci oboljenja od te opasne zarazne bolesti su slični gripi: povišena temperatura, glavobolja, groznica. Kasnije se pojavljuju problemi sa želucem i unutarnja krvarenja. Oboljeli se trenutačno nalazi u izolaciji u bolnici u Dallasu.
Tom Frieden je pojasnio daljnje mjere: "Pronaći ćemo sve osobe koje su s njim bile u kontaktu. One će biti na promatranju tri tjedna." Bolest kod zaraženih osoba izbija u roku od 21 dana.
Nekoliko otvorenih pitanja
Tom Frieden
Oboljeli je navodno bio u kontaktu s malim brojem osoba. Ugroženi su samo oni koji su došli u dodir s tjelesnim izlučevinama pacijenta, recimo članovi obitelji. Zato je mala vjerojatnost da su zaraženi i putnici zrakoplova kojim je pacijent stigao u SAD, posebice zato što zarazu može prenijeti samo osoba kod koje je bolest već izbila, što ovdje očito nije bio slučaj. Tom Frieden je siguran da će se spriječiti daljnje širenje bolesti u SAD-u: "Mi to možemo zaustaviti."
No, unatoč tom obećanju direktora Centra za suzbijanje ovisnosti, ostaje još nekoliko otvorenih pitanja. Recimo, zašto je prošlo nekoliko dana prije nego što je oboljeli stavljen u karantenu, mada je već ranije pokazivao prve simptome? "Postoje simptomi koji mogu imati različite uzroke i ne dovode se odmah u vezu s ebolom", objašnjava Frieden. Zato su američki nadležni organi zatražili od svih bolnica da odmah detaljno preispitaju sve sumnjive slučajeve i provedu potrebna testiranja.
"Prijetnja za globalnu sigurnost"
SAD se među prvima uključio u borbu protiv te opake zarazne bolesti. U Liberiji i Sierra Leoneu nalazi se 3.000 američkih vojnika koji osposobljavaju mobilne bolnice. Američki predsjednik Barack Obama je uvijek iznova upozoravao da se kod ebole radi o globalnoj bolesti, koja bi se mogla pojaviti i u SAD-u: "To je prijetnja za regionalnu i svjetsku sigurnost."
Pacijent iz Liberije je na liječenju u bolnici u Dallasu
Do sada je u SAD-u na liječenje dopremljeno pet oboljelih od ebole, koji su u Africi sudjelovali u suzbijanju epidemije. Tri osobe su izliječene. Ovaj najnoviji slučaj je prvi u kojem je bolest dijagnosticirana tek u SAD-u.
Inače, virus ebole je jedan od najopasnijih uzročnika bolesti na svijetu, a kod oboljelih je smrtnost velika. Za sada ne postoji ni pouzdan lijek niti cjepivo. Virus je prvi put otkriven u Kongu, u blizini rijeke Ebole, pa je tako i dobio ime. Od tada je u Africi registrirano oko 20 epidemija i više pojedinačnih slučajeva.
Nakon uvođenja zabrane izlaska iz kuća i gotovo 600 mrtvih od ebole, Sierra Leone je još jednom pooštrio mjere za sprječavanje širenja bolesti. Promatrači očekuju daljnje pogoršanje stanja u toj zemlji. (28.09.2014)
Njemačka će pojačati pomoć zemljama pogođenima ebolom. Bit će poslano više medicinskog osoblja, a prvi zrakoplov s humanitarnom robom već je na putu. Pritom novac Europljanima u suzbijanju ebole nije glavni problem. (26.09.2014)
“Ako se širenje epidemije izazvane Ebolom ubrzo ne zaustavi, virus bi mogao mutirati i postati još opasniji, kaže američki predsjednik Barack Obama. Međutim, virus je već sada promijenio svoj genetski kod. (12.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
</doc>
<doc docid='dw_17960355' lang='hrv' type='mono' source='https://www.dw.com/hr/hr/is-zbližuje-rusiju-i-zapad/a-17960355' term='ebola'>
Na prvi pogled je sve kao i ranije. Ruska državna televizija ne propušta priliku osuditi Zapad. Televizijski voditelj je u četvrtak sa zadovoljstvom citirao iranskog predsjednika Hasana Ruhanija koji je održao govor pred Općom skupštinom Ujedinjenih naroda u New Yorku. Jačanje terorističke milicije „Islamska država“ u Iraku i Siriji je rezultat „strateške greške Zapada“.
I verbalna podbadanja su ostala. „Za mene je bilo komično što je američki predsjednik nekoliko puta rekao da je Svijet postao slobodniji i sigurniji“, podrugljivo je komentirao ruski ministar vanjskih poslova Sergej Lavrov Obamin govor pred Općom skupštinom UN-a. On se, kako je rekao, čak zapitao misli li to američki predsjednik zaista ozbiljno. Lavrov je ogorčen zbog činjenice da je Obama Rusiju zbog njenog odnosa prema Ukrajini, koje je protivno međunarodnom pravu, spomenuo na drugom mjesto opasnosti po svjetski mir, direktno poslije epidemije ebole i islamističkog terora.
Ruski borbeni avioni u Iraku
Sergej Lavrov - Svijeti nije siguran
Slučaj „Ukrajina“ i dalje otežava odnose između Rusije i Zapada. Međutim, borba protiv terorističke „Islamske države“ na Bliskom istoku je zbližila Moskvu i zapadni svijet kao rijetko kad u posljednjih nekoliko mjeseci. Rusija je u srijedu zajedno s ostalim državama u Vijeću sigurnosti UN-a glasala za američku rezoluciju protiv islamističke terorističke milicije. U toj rezoluciji se pored ostalog navodi da su sve države obvezne zaustaviti sve vrste podrške teroristima.
Kada je riječ o koaliciji protiv „Islamske države“, koju su osnovale SAD, Moskva se izjasnila, kako se ocjenjuje: suzdržano do neutralno. Kremlj u tome ne želi sudjelovati. „Anti-IS koalicija nije diskoteka, ne očekujemo pozivnicu i nećemo kupovati ulaznice“, izjavio je za agenciju Interfax predstavnik ruskog ministarstva vanjskih poslova. On je istovremeno naglasio kako Rusija već podržava one države koje se bore protiv IS-a.
Prije svega se radi o vojnoj pomoći Iraku. Rusija je prema medijskim navodima ljetos režimu u Bagdadu isporučila desetak borbenih zrakoplova tipa „Suhoj“ Su-25 i nepoznat broj vojnih helikoptera Mi-28. Moskva i Bagdad su u srpnju potpisali sporazum vrijedan nekoliko milijardi dolara. Riječ je o isporuci raketnih bacača tipa „Grad“, haubica i drugog ratnog oružja i oruđa. „Ruski ministar vanjskih poslova je rekao da „ i bez takvih koalicija mi već dugo podržavamo Irak, Siriju i druge zemlje u regiji u borbi protiv IS-a“.
Moskovske brige zbog Sirije
Dok su u iračkom pitanju Rusija i Zapad de facto na istoj strani, kada je riječ o Siriji, tu još ima napetosti. Moskva kritički gleda na posljednje američke zračne napade na položaje IS-a u Siriji. Rusija zahtjeva da se takvi napadi smiju vršiti samo uz odobrenje vlade u Damasku. SAD to odbacuju jer režim predsjednika Asada zbog njegovog odnosa prema oporbi ne smatra legitimnim.
Za Rusiju je Sirija još iz vremena Sovjetskog saveza bliski partner. Otkako je izbio građanski rat 2011.godine, Rusija je na strani Asadovog režima i u Vijeću sigurnosti je već nekoliko puta spriječila uvođenje sankcija. Moskva je prije godinu dana uvjerila Siriju da uništi kemijsko oružje. Tako je Rusija spriječila američke zračne napade na sirijske postrojbe. Moskva sada strahuje da bi SAD pored položaja IS-a, mogla bombardirati i regularnu Asadovu vojsku.
Moskva predbacuje Washingtonu da prema Siriji ima „dvostruki standard“ što se potvrdilo u dosadašnjoj politici. „Nitko nas nije nije htio slušati kada smo pozvali da se pomogne sirijska vlada u borbi protiv terorista“, kaže ruski ministar vanjskih poslova Sergej Lavrov.
IS prijeti Putinovoj Rusiji
Kamen spoticanja - Bašar el Asad
Ruska indirektna podrška u borbi protiv „Islamske države“ je i samozaštita. Milicija „IS“ je prije nekoliko dana zaprijetila i ruskom predsjedniku Vladimiru Putinu. U jednom video snimku objavljenom na internetu se poručuje da će „ruski sjeverni Kavkaz biti oslobođen“. „Prijetnje napadima na sjevernom Kavkazu se trebaju shvatiti ozbiljno“, kaže predsjednik vanjsko-političkog odbora u Federalnom vijeću, Mihail Margelov.
Stručnjaci za sigurnost smatraju da u Siriji ima boraca iz Rusije, ali i da u Rusiji ima aktivista IS-a. Točni podaci nisu poznati. Početkom rujna je u Moskvi uhićena osoba za koju se smatra da je član IS-a. U ruskim socijalnim mrežama se sve češće blokiraju stranice pristalica „Islamske države“.
</doc>
<doc docid='dw_17955491' lang='hrv' type='mono' source='https://www.dw.com/hr/hr/skladište-otpada-zvano-bundeswehr/a-17955491' term='ebola'>
Vibracija propelera se osjeti u cijeloj unutrašnjosti transportnog zrakoplova C-160 Transall. Avion je stariji od većine vojnika koji se u njemu voze. Prvi zrakoplov ove klase, kojeg je zajedno razvila Njemačko-francuski transportni savez (Transall), prvi put je poletio još 1963. godine.
Njegovi konstruktori tada nisu znali da će Transall pola stoljeća kasnije i dalje biti u upotrebi. Doduše sve rjeđe. Pripadnici ratnog zrakoplovstva sve češće u posljednji trenutak zbog kvara vremešnog transportera moraju uskakati u civilne Lufthansina prijevozna sredstva. Pokvareni Transall je razlog zbog kojeg je kasnio i odlazak njemačkih vojnih instruktora u kurdsku regiju na sjeveru Iraka. Vojnici su zbog toga morali letjeti u drugom zrakoplovu koji međutim uopće nije imao dozvolu za slijetanje u Iraku pa je čitava Odiseja instruktora završila u Bugarskoj.
Očekivanja i stvarnost
Nespremni zrakoplovi
Prema medijskim navodima je u upotrebi još samo 20 do 25 od ukupno 57 zrakoplova Transall. Razlozi su uglavnom zamor materijala, a tehnika, bez obzira na stalne popravke i obnavljanja, je ipak zastarjela. Poneki rezervni dijelovi se mogu još samo dobiti iz već pokvarenih i otpisanih letjelica. „Nedovoljan kapacitet zračnog transporta kao i ranije nam otežava transport vojnika u zemlje u kojima vršimo misije“, piše u godišnjem izvješću opunomoćenika njemačkog parlamenta za vojna pitanja Hellmuta Königshausa.
Pored prijevoza vlastitih postrojbi, savezna vlada avione serije Transall često nudi za transport materijala u međunarodnim misijama, kao što je zračni most u područja u kojima hara epidemija ebole. Stariji zrakoplovi nisu uvijek pouzdani i kada su natovareni teretom mogu preći udaljenost od samo 1.200 kilometara. To znači da je Njemačka za misije na drugim kontinentima samo uvjetno opremljena.
Problemi i kod helikoptera
Problem nisu samo zrakoplovi marke Transall, već skoro cijela paleta vojnih letjelica. Transportni helikopteri NH90 i helikopteri tipa „Sea King“, koje koristi mornarica, više su u radionicama nego u zraku. Zbog pukotina u stražnjem dijelu trupa helikopteri „Sea King“ ne sudjeluju u misiji „Atalanta“.
Njemačka ministrica obrane Ursula von der Leyen govori o „prijelaznoj fazi“ i „uskim grlima“ zbog popravaka. „Bundeswehr u 17 misija u inozemstvu svakodnevno dokazuje da je sposoban obavljati operacije na terenu“, komentirala je ministrica stanje budeswehrovog voznog parka. Političari u Bundestagu, koji se bave vojnom strukom, sumnjičavi su po pitanju hoće li zastarjeli uređaji privući masovni dolazak visokokvalificiranih mladih ljudi u Bundeswehr.
Zvona za uzbunu zvone ne samo zbog manjka broja zaposlenih u upravi nego i zbog nedostatka transparentnosti u ministarstvu. „U Ministarstvu obrane su s tromjesečnim zakašnjenjem saznali za nedostatke helikoptera tipa „Sea Lunx“, žali se Agnieszka Brugger koja u parlamentarnom Povjerenstvu za obranu zastupa stranku „Zeleni“.
Dugogodišnje čekanje
Ursula von der Leyen
Nitko nije planirao da će Transall do danas biti u upotrebi. Međutim, na isporuku njegovog nasljednika, Airbus A400M, se još uvijek čeka. Ovaj transportni zrakoplov je zajednički razvilo nekoliko europskih država. Bundeswehr je naručio 53 letjelica. Ovaj zrakoplov će letjeti duplo duže trase od Transalla. Istodobno će, za razliku od svog prethodnika, A400M nositi duplo više tereta. Međutim, zbog tehničkih problema i sporova oko troškova i opreme, isporuka se odugovlači već godinama.
Bundeswehr bi prve zrakoplove tipa A400M trebao dobiti u novembru. Ministarstvo odbrane je skeptično hoće transportni avion ispuniti željene zahtjeve. Glasnogovornik njemačke ministrice odbrane, Jens Flosdorff, je izjavio da će se ponovo ispitati sposobnosti tog aviona. Tek nakon toga će njemačka vlada odlučiti hoće li zaista smanjiti broj aviona. Do tada je pred „starom damom“, Transall, sigurno još nekoliko sati leta.
</doc>
<doc docid='dw_17958049' lang='hrv' type='mono' source='https://www.dw.com/hr/hr/očajnička-borba-sierra-leonea-protiv-ebole/a-17958049' term='ebola'>
Lice jedne žene je izobličeno strahom i očitim bolovima. Ona pokušava pretrčati nekoliko metara i onda iznemogla pada na zemlju. Više muškaraca se dere na nju: sanitarci, vojnici, policajci. Jedan vojnik ispaljuje hitac upozorenja u zrak. Neka se vrati, viču muškarci. Ta žena je oboljela od ebole i upravo pokušava pobjeći iz jedne nove karantene stvorene na rubu glavnoga grada Freetowna, u kojoj bi trebala dobiti liječničku pomoć.
"Trenutno je ovdje sve pomalo kaotično jer smo karantenu uspostavili tek prije nekoliko dana", rekao je Bimba Idriss nekoliko minuta prije upravo opisanog incidenta. Iako glavni liječnik u policijskoj bolnici vjeruje da će se uskoro sve odvijati po planu, situacija pokazuje koliko se Sierra Leone očajnički muči da ograniči širenje virusa.
136 liječnika za šest milijuna ljudi
Bimba Idriss
Sierra Leone se proteklih desetljeća suočio s više sudbinskih udaraca kao što su krvavi građanski rat i više puta izbijanje kolere. Sierra Leone je mala zapadnoafrička zemlja sa šest milijuna stanovnika, jedna je od najnerazvijenijih zemalja svijeta. Smrtnost majki pri porodu je u toj zemlji, prema navodima Svjetske zdravstvene organizacije (WHO), najveća na svijetu. Na 1.000 poroda umre jedanaest majki. U cijeloj zemlji ima samo 136 liječnika. A sad ih je još pogodila ebola.
Na istoku te zemlje su se prvi slučajevi oboljenja od ebole pojavili u lipnju. Ali, nije bilo prave reakcije. Virus se širio, a početkom srpnja je stigao do glavnoga grada Freetowna. U međuvremenu je više od 1.000 ljudi zaraženo virusom ebole, a samo 323 bolesnička kreveta su na izoliranim stacionarima. Potrebno je još više od 500 kreveta, kaže WHO. Mnogi oboljeli umiru kod kuće i često pritom zaraze članove svojih obitelji.
Pretrpane karantene
Gunnar Urban, njemački liječnik u Sierra Leoneu
Gunnar Urban iz humanitarne organizacije Cap Anamur upravo pomaže da se u što kraćem vremenu napravi karantena u jedinoj dječjoj bolnici u toj zemlji. Ovaj njemački liječnik mora misliti na puno detalja: prikladna zaštitna odjeća, informiranje ljudi, izlazi za slučaj nužde ... Najmanja greška može poslije dovesti do širenja zaraze. Zato ga brine što se vladinim odlukama neke ustanove prebrzo otvaraju. "Novootvorena karantena u policijskoj bolnici bila je preko vikenda preopterećena brojem pacijenata", kaže Urban. U samo nekoliko dana primljeno je više od 60 pacijenata dok su se istovremeno obavljali građevinski radovi, a nedostaje i prikladnog zaštitnog materijala. Prilikom sastanka predstavnika nevladinih organizacija i Svjetske zdravstvene organizacije sudionici su upozorili da bi se idućih dana mogao zaraziti dio suradnika karantene u policijskoj bolnici, pripovijeda Urban.
"Hitno trebamo pomoć"
Vlada predsjednika Ernesta Baia Korome uvela je prošlog vikenda trodnevnu zabranu izlaska iz kuća, kako bi kontrolirala sva kućanstva i izolirala oboljele. Pronađeno je 130 zaraženih osoba, izvijestile su vlasti. U četvrtak (25.9.2014.) Koroma je za još tri kompletna distrikta naredio potpunu izolaciju. Time za oko dva milijuna stanovnika vrijedi ograničenje kretanja, a to je trećina stanovništva.
Mukotrpna borba protiv epidemije
"Nalazimo se pred velikim izazovima i hitno trebamo pomoć na gotovo svim područjima", kaže Ali Kamara. On radi za Ministarstvo zdravstva i svakodnevno prati ekipe za sahrane, koje po Freetownu skupljaju leševe i zakopavaju ih. Brojni stanovnici su se dragovoljno javili i pomažu u borbi protiv ebole. Ali, često nedostaje profesionalne zaštitne odjeće i medicinskog obrazovanja.
Kamara i njegova ekipa upravo žele pokupiti leševe u policijskoj bolnici kad iz karantene izlazi jedna žena i izaziva paniku. Kamara sa sigurne udaljenosti promatra kako nakon pola sata dva sanitarca u zaštitnim kombinezonima bolesnu ženu nose natrag u karantenu. Na njegovom licu se vidi da je umoran, od srpnja je svakodnevno na terenu unatoč brojnim problemima i traumatičnim doživljajima. On je uvjeren da Sierra Leone još nije izgubio bitku protiv virusa ebole.
Njemačka će pojačati pomoć zemljama pogođenima ebolom. Bit će poslano više medicinskog osoblja, a prvi zrakoplov s humanitarnom robom već je na putu. Pritom novac Europljanima u suzbijanju ebole nije glavni problem. (26.09.2014)
Tri suradnika izgubila je voditeljica njemačke klinike Margret Gieraths-Nimene zbog ebole. No ona ne odustaje: Sada je ponovno otvorila svoju malu bolnicu u Liberiji. "Ljudi nas trebaju", kaže ona. (19.09.2014)
“Ako se širenje epidemije izazvane Ebolom ubrzo ne zaustavi, virus bi mogao mutirati i postati još opasniji, kaže američki predsjednik Barack Obama. Međutim, virus je već sada promijenio svoj genetski kod. (12.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
Trenutno vlada strah od širenja ebole izvan zemalja zapadne Afrike. Rješenje problema bilo bi uspješno cjepivo protiv ove smrtonosne bolesti. Njega još nema u upotrebi, ali to bi se uskoro moglo promijeniti. (22.08.2014)
</doc>
<doc docid='dw_17955795' lang='hrv' type='mono' source='https://www.dw.com/hr/hr/čini-li-eu-dovoljno-za-suzbijanje-ebole/a-17955795' term='ebola'>
"Postoji čitav niz sastanaka i sjednica na eruopskoj, međunarodnoj razini i s predstavnicima vlada zemalja pogođenih ebolom", rekao je Phillipe Maughan iz europske humanitarne organizacije ECHO povratka s jednog od kraćih putovanja po Liberiji i Sierra Leoneu. "Ono što nedostaje su ljudi na terenu, ljudi koji bi stajali na prvoj liniji bojišnice u borbi protiv ebole", žali se ovaj aktivist. Šefica međunarodne humanitarne organizacije Liječnici bez granica Joane Liu bila je još drastičnija u izvještaju koji je podnijela Svjetskogj zdravstvenoj organizaciji WHO u Ženevi: "Svijet gubi ovu borbu. Politička vodstva ne suočava se ispravno s prijetnjom koja ne pita za granice. U zapadnoj Africi raste broj mrtvih. Izbija nasilje. Odjeli za karantenu pucaju po šavovima." Pod medicinskim tretmanom organizacije Joane Liu su dvije trežine pacijenata oboljelih od ebole u zapadnoj Africi. I Liječnici bez granica financiraju se iz budžeta Europske komisije.
Manjak medicinskog osoblja
Nije stvar u novcu - u tome se slažu i europske i nevladine institucije. Nedostaje kvalificirano osoblje. "Liječnici bez granica su prije više mjeseci dali znak za uzbunu. Ali odgovor je stigao prekasno i bio je preslab", ljuti se Joane Liu. Koordinator EU-a Phillipe Maughan priznaje u razgovoru za DW: "Mislim da je međunarodni odgovor stigao možda presporo". Ali odmah dodaje kako ni u Europi niti igdje drugdje ne postoje ekipe za prvu pomoć koje su uvijek u stanju pripravnosti. "Ne postoje medicinski bataljuni koji su uvijek spremni za akciju. Oni prvo moraju biti organizirani. Mora biti osigurana logistika i moraju se naći dobrovoljci. Kada je u pitanju ebola, to baš nije jednostavno jer je bolest vrlo opasna", ojbašnjava Maughan i dodaje kako se međunarodna zajednica, međutim, u međuvremenu trudi ubrzati pomoć. Usprkos tome on procjenjuje da se broj novih zaraza neće znatno smanjiti sve do kraja ove godine, a možda i do sredine iduće, 2015. On računa s najmanje 20.000 oboljelih. Sada ih je oko 5.900.
U Sierra Leoneu je sve više ljudi u karanteni
Pomoć izvana nije dovoljna
"Problem je da kriza eksponencijalno eksplodira. Linearno povećanje pomoći stoga ne pomaže, pogotovo kada se radi o broju kreveta u centrima za liječenje ebole", kaže zamjenik glavnog direktora EU-ovog tijela za razvojnu pomoć Marcus Cornaro. I on se ovih dana osobno uvjerio kakvo je stanje na terenu u Liberiji i Sierra Leoneu. Vojnici koje sada namjeravaju poslati Njemačka i SAD izgradit će prijeko potrebne centre za medicinsku pomoć oboljelima, ali oni neće u njima raditi. Potrebno je medicinski obučeno osoblje. I humanitarnim organizacijama treba medicinsko osoblje, vozači, osoblje za transport i grobari na licu mjesta. Ali vrlo je teško angažirati ljudstvo za ove zadatke, jer i lokalci vide da i liječnici i pomoćno osoblje umiru od ebole, rekao je veleposlanik Sierra Leonea u Bruxellesu Ibrahim Soire: "Virus na žalost ubija i medicinsko osoblje. Do sada smo izgubili 34 hrabra djelatnika, među kojima i četiri liječnika. To, naravno, pojačava strah. I stvara probleme u zdravstevnom sektoru i kod drugih bolesti. Većina privatnih bolnica je zbog ebole smanjila rad ili potpuno zatvorila."
Ma kako velika pomoć stizala izvana, ona sama neće biti dovoljna da se prekine lanac zaraze, smatra Marcus Cornaro iz Europske komisije. Od ključne je važnosti informiranost stanovništva i njihov angažman. Nove zaraze virusom ebole koji se ne prenosi preko zraka nego preko tjelesnih tekućina, mogle bi biti spriječene strogim mjerama opreza. Pritom Cornaro smatra mjere poput zabrane izlaska iz kuća, zatvaranja granica ili prekida zračnog prometa potpuno pretjeranima. Puno smislenije mjere bi bile dezinfekcija ruku, mjerenje temperature i ispravno pokapanje vrlo zaraznih mrtvaca.
Važne su stroge mjera opreza - između ostalog ispravno uklanjanje visoko zaraznih leševa
Lanac kriza
Njemačka, Velika Britanija i Francuska obećale su pomoć, a sada ta obećanja moraju biti ispunjena. Europska koisija ima ukupno na raspolaganju 150 milijuna eura. Oko 100 miliuna od toga ide direktno u državne blagajne pogođenih zemalja. Zapadnoafričke države bi sada s tom pomoćo morale ponovno konsolidirati zdravstveni sustav i organizirati transport hrane. Oba predstavnika EU-a - Marcus Cornaro i Philippe Maughan već sada upozoravaju da bi bez dobre žetve ove godine moglo doći do velikih problema u opskrbi hranom. Gospodarstvo zapadne Afrike trenutno je pred slomom. Čak i kada bi se ebola uspjela suzbiti, krize koje je epidemija ebole izazvala bi još dugo potrajale. EU se stoga sprema za intenziviranje razvojne pomoći pogođenoj regiji u idućih nekoliko godina.
Više od 140 predsjednika država i vlada očekuje se u New Yorku na Općoj skupštini Ujedinjenih naroda. Dominirat će krizna pitanja u svijetu poput „Islamske države“, ebole ili odnosa prema Iranu. (24.09.2014)
Tri suradnika izgubila je voditeljica njemačke klinike Margret Gieraths-Nimene zbog ebole. No ona ne odustaje: Sada je ponovno otvorila svoju malu bolnicu u Liberiji. "Ljudi nas trebaju", kaže ona. (19.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
Afrikanci s puno euforije čekaju kontinentalno nogometno prvenstvo. Ali epidemija ebole zasjenila je Africa Cup. Igrači i navijači strepe od zaraze. Afrički nogometni savez je intervenirao i "naredio" da se - igra. (07.09.2014)
Hoće li epidemija ebole zahvatiti i druge dijelove svijeta? Nije nemoguće. Prvi gradovi koji bi u Europi mogli biti pogođeni su Pariz i London. (06.09.2014)
</doc>
<doc docid='dw_17954366' lang='hrv' type='mono' source='https://www.dw.com/hr/hr/amerika-ponovno-na-bojišnici/a-17954366' term='ebola'>
Predsjednik Sjedinjenih Američkih Država snažno je obilježio ovogodišnju Opću skupštinu UN-a. I to ne samo svojim govorom pred plenumom, nego već dan ranije, kada je naredio prve zračne napade na položaje Islamske države (IS) u Siriji. Ta eskalacija neposredno prije Opće skupštine mogla bi se pokazati kao mudar šahovski potez. Često kritiziranom Obami će odobravanje svijeta za njegovu odluku o širenju opsega zračnih napada biti prva politička rendita za ovaj nadugo i naširoki diskutirani korak. Ali ono što je još važnije: u New Yorku se osjeća da se na rubu Opće skupštine razvija vlastita dinamika. Obama i njegovi saveznici bi na kraju iz ovoga njujorškog tjedna u središnjici UN-a mogli izaći ojačani za borbu protiv IS-a.
Obamina poruka okupljenima na Općoj skupštini bila je briljantno formulirana i kristalno jasna: svijetu kao nikada do sada prijeti opasnost od međunarodnog terorizma i ekstremističke ideologije. Ali Amerika je ponovo na bojišnici. Obama je ponovio obećanje da se neće samo oštro boriti protiv terorističkih milicija IS-a nego i da će ih na kraju uništiti.
Apel saveznicima
Ali američki predsjednik ne vidi svoju zemlju kao usamljenog borca, već u zajedničkom nastupu sa saveznicima. Prije svega se trudio pojasniti da se ne radi o kulturološki ili vjerski motiviranoj borbi SAD-a protiv muslimanskog svijeta. U tom smislu je sudjelovanje pet arapskih država u zračnim napadima na položaje IS-a u Siriji odličan diplomatski potez. To je prvi put nakon Prvog zaljevskog rata da su Amerikanci uspjeli sklopiti savez s arapskim zemljama.
Gero Schließ
Obamin strastveni apel međunarodnoj zajednici da se uključi u borbu protiv IS-a u New Yorku se sigurno itekako dobro čuo. Britanci i Turci su već najavili da se namjeravaju uključiti u vojne akcije. Njihov primjer će sigurno će slijediti i drugi. Ne treba biti veliki prorok da bi se predvidjelo kako ni isporuka oružja kurdskim borcima u Iraku neće dugoročno biti zadnja riječ Njemačke.
Otvorena pitanja ostaju
Međutim, Obama ne bi bio Obama kada ne bi spomenuo i političku dimenziju čitave stvari. Plenum je s odobravanjem slušao njegov zaključak o nužnosti međunarodne suradnje i političkih rješenja sukoba. To je voda koja ide i na mlin šefa njemačke diplomacije Steinmeiera - on voli koristiti iste argumente. Obama je u pravu kada kaže da samo multilateralni politički procesi mogu dovesti do održivih uspjeha: u krizi oko Ukrajine, u nuklearnim pregovorima s Iranom, zaštiti klime, pa čak i suzbijanju epidemije ebole. Na primjeru Ukrajine Obama je, međutim, objasnio da su ponekad oštrina i odlučnost u djelovanju potrebne kako bi se politički procesi pogurali. Rusiju je oštro kritizirao zbog povrede poslijeratnog poretka, ali je između redova poručio da još vjeruje u Putinovu razboritost.
Ni tijekom ovog govora Obama, međutim, nije mogao pojasniti neke nedoumice: kako će se sada odnositi prema Asadovom režimu kojemu - istina nevoljko - bombardiranjem položaja IS-a pomaže? I hoće li Iran jače uključiti u političku i vojnu borbu protiv IS-a, kao što traže Europljani, prije svega Steinmeier? Nedoumice i oklijevanje su tijekom govora nakratko potisnuti odlučnošću kakva se rijetko viđa kod Obame, odlučnošću da se Islamskoj državi objavi rat. Obama je na kraju svoj govor zaključio za njega neuobičajeno borbenom formulacijom: svijet mora ukloniti metastaze nasilnog ekstremizma. Jake riječi za kraj jakog govora.
Napad je bio najavljen: SAD je započeo operaciju protiv terorističke milicije IS i u Siriji. Arapski saveznici sudjeluju u zračnim napadima. Sirijska vlada je po vlastitim navodima bila informirana o početku akcije. (23.09.2014)
Kako se odnositi prema imperijalističkim pretenzijama Vladimira Putina? A kako prema radikalnim promjenama na Bliskom istoku? Alexander Kudascheff u svom komentaru dolazi do otrežnjujućih zaključaka. (30.08.2014)
</doc>
<doc docid='dw_17949725' lang='hrv' type='mono' source='https://www.dw.com/hr/hr/veliki-krizni-susret/a-17949725' term='ebola'>
Za šefa njemačke diplomacije Franka-Waltera Steinmeiera jedno od najvažnijih gorućih pitanja u tjednu zasjedanja Opće skupštine UN-a bit će „podrška novoj iračkoj vladi koja će ispraviti greške iz prošlosti“. Njemački ministar se istovremeno nada da će prilikom sastavljanja nove iračke vlade predstavnici svih regija i religija imati svoje zastupnike u novom kabinetu. Cilj je da se oduzimanje podrške "Islamskoj državi" koju je ta teroristička organizacija imala među iračkim građanima, koji su bili razočarani rezultatima rada ranijih vlada.
Steinmeier namjerava odigrati aktivnu ulogu tijekom boravka u New Yorku i u pogledu „provođenja odgovarajućih mjera protiv islamističkog terorizma poput ISIS-a“. U tom pogledu on će istaći ulogu Njemačke – posebno u kontekstu isporuke njemačkog oružja kurdskim borcima u Iraku.
Frank-Walter Steinmeier se nada pomaku u Iraku
Heather Conley očekuje da će Washington uvidjeti težinu odluke o dopremanju oružja kurdskim borcima, „koja je za Berlin bila veliki vanjskopolitički izazov“. Stručnjakinja za Njemačku vašingtonskog Centra za strateške i međunarodne studije u razgovoru za DW navodi da ne očekuje da će biti dodatnih zahtjeva prema Njemačkoj.
Njemački vojnici protiv IS-a?
Ipak, u Washingtonu se mogu čuti i drugačije procjene. DW je iz više izvora dobio informaciju da SAD ima još neka očekivanja od Njemačke. Očito se očekuje da se Njemačka srednjoročno uključi i u zračne napade protiv boraca "Islamske države", a u slučaju kopnene intervencije američkih specijalaca Washington očekuje i u tom njemački doprinos. Drugim riječima, moguće je da će Steinmeier tijekom boravka u New Yorku biti suočen s tim zahtjevima. Napredak milicije IS-a na sjeveru Sirije i val kurdskih izbjeglica prema Turskoj otežavaju Njemačkoj da ostane kod odbijanja sudjelovanja u zračnim napadima.
Američka vlada će se tijekom zasjedanja Opće skupštine UN-a zauzeti za jačanje podrške koaliciji protiv IS-a, skovane na pripremnoj konferenciji u Parizu, smatra Heather Conley. U međuvremenu su svi pogledi uprti u Baracka Obamu koji će, kako se očekuje, u srijedu 24. rujna osobno voditi sjednicu Vijeća sigurnosti UN-a.
Rezolucija protiv ekstremista
Trebala bi biti usvojena rezolucija koja bi obvezala sve države članice UN-a da na nacionalnoj razini usvoje odgovarajuće zakone kako bi bilo moguće sankcioniranje tzv. stranih boraca. Jer u Siriji i Iraku se trenutno, prema navodima New York Timesa, nalazi više od 15.000 boraca iz inozemstva, koji su otišli da se bore na strani ekstremista. Više od 2.000 njih je navodno došlo iz Europe, od toga nekoliko stotina iz Njemačke.
Barack Obama će osobno voditi sjednicu Vijeća sigurnosti
Rezolucija koju je predložio SAD po prvi put bi uvela usklađene mjere za nacionalne države protiv regrutacije pripadnika terorističkih organizacija. Rezolucija bi bila pravno obavezujuća, ali više stručnjaka smatra da su slabi izgledi za njezinu primjenu na nacionalnoj razini.
Upravo tu bi Nijemci mogli odigrati važnu ulogu. Njemačka je "važan saveznik" kad se radi o tomu da se na Bliskom istoku legitimira američku politiku, smatra Jeremy Shapiro, s vašingtonskog Brookings Institutiona. Kao zemlja koja je rekla „ne“ vojnoj intervenciji u Libiji i ratu u Iraku, Njemačka uživa međunarodnu vjerodostojnost. „SAD će od Njemačke zahtijevati maksimalnu političku i retoričku podršku“, procjenjuje Shapiro.
Druga žarišta
Osim intervencije protiv boraca „Islamske države“ i krize na istoku Ukrajine, posljednjih tjedana je sve više u žarištu svjetske javnosti i širenje virusa ebole. Ta tema će se nesumnjivo naći među najvažnijim tijekom predstojećeg zasjedanja Opće skupštine UN-a. „Sada je važno da se na međunarodnoj razini provedu mjere, koje će ugroženim državama, Liberiji, Sijera Leoneu i Gvineji, pomoći da izađu na kraj s ovom strašnom bolešću“, rekao je, pored ostalog, ministar Steinmeier. „To znači da bi se zemlje na sjeveru kontinenta, koje su medicinski bolje opremljene od onih na jugu, morale dodatno angažirati.“ On pri tom prvenstveno misli na opremanje afričkih susjeda na jugu nužnim lijekovima i medicinskom opremom.
Ebola je postala svjetski problem
Pregovori s Iranom oko spornog nuklearnog programa i ove godine su na agendi zasjedanja. Iranska diplomatska "ofenziva šarma" se na sjednicama Opće skupštine UN-a doživljava kao uobičajeni "jesenski ritual", siguran kao i početak nove školske godine ili kao opadanje lišća, kaže Suzanne Maloney, suradnica instituta Brookings. Velika očekivanja od prije nekoliko mjeseci u međuvremenu su se pretvorila u strahovanja. Skoro da bi se moglo reći da je u igri sve ili ništa, dodaje Maloney.
Drugim riječima, zasjedanje Opće skupštine UN-a proći će u raspravi o aktualnim krizama u svijetu. Teme diktiraju dnevno-političke potrebe i događanja. „Trenutno agendu UN-a prilično diktira ono što svijet pokreće od danas do sutra, a manje dugoročni problem“, tvrdi Michael Werz iz Centra za američki napredak. „To je povezano s činjenicom da dugoročna strateška razmatranja mnoge zemlje uvlače u rasprave, koje puno koštaju, a još ih je politički teško provesti.“ Isto važi i za Njemačku. „Zbog toga se nameće dojam da političari sve to pomalo izbjegavaju.“
Napad je bio najavljen: SAD je započeo operaciju protiv terorističke milicije IS i u Siriji. Arapski saveznici sudjeluju u zračnim napadima. Sirijska vlada je po vlastitim navodima bila informirana o početku akcije. (23.09.2014)
I nakon oslobađanja turskih taoca od nasilja džihadista Islamske države Ankara oklijeva u uključivanju u planirani međunarodni savez protiv ekstremista. (23.09.2014)
Više od 130.000 ljudi je pobjeglo u Tursku od terora pripadnika "Islamske države" na sjeveru Sirije, navodi UNHCR. Islamistički teroristi su, kako se navodi, zauzeli brojna sela u tom dijelu Sirije. (22.09.2014)
"Islamska država" se ne može pobijediti samo zračnim napadima. Napadi na džihadiste i u Siriji bi samo pomogli Asadovom režimu, smatraju stručnjaci i predlažu odvojene pristupe. Obama danas iznosi svoju strategiju. (10.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
</doc>
<doc docid='dw_17932233' lang='hrv' type='mono' source='https://www.dw.com/hr/hr/njemački-medicinari-hrabri-unatoč-eboli/a-17932233' term='ebola'>
"To je težak gubitak za čitavu kliniku". Margret Gieraths-Nimene mora duboko udahnuti.Tri od njezinih ukupno 25 suradnika klinika je izgubila zadnjih tjedana, umrli su od virusa ebole. Ustanova u predgrađu liberijskog glavnog grada Monrovije morala je biti zatvorena na šest tjedana. Prije nekoliko dana je dekontaminirana, renovirana i ponovno otvorena.
"Ljudi ovdje nas trebaju", kaže njemačka voditeljica klinike. Ona je još uvijek u situaciji da može pomagati - zahvaljujući podršci iz Njemačke. "To mi daje snagu da ovdje nastavim rad." Iz Njemačke ne dolaze samo donacije za kliniku već i za izolacijsku stanicu i za mrtvačko vozilo. "Mrtvi leže po ulicama i već ih nagrizaju psi", izvještava Gieraths-Nimene.
Pomoć još za vrijeme građanskog rata
Margret Gieraths-Nimen
"Uzeti stvari u svoje ruke", to su Nijemci u Liberiji oduvijek činili. Sa svojim suprugom, liberijskim liječnikom ona je prije gotovo 30 godina utemeljila Gerlib-Klinik (kratica za njemačko liberijsku kliniku). Njihov zajednički cilj bio je pomoći ljudima koji nemaju novca za medicinsku skrb. Gieraths-Nimene sama nije diplomirala na medicinskom fakultetu.
Ali je zajedno sa svojim suprugom radila u klinici sve do građanskog rata za vrijeme 90-tih godina. Zbrinjavala je kako pobunjenike tako i civilne žrtve. Dugi niz godina pratila je sudbinu građanskog rata u Liberiji iz inozemstva, osnovala je udrugu za pomoć, izgubila je supruga, koji je umro od posljedica napada vojnika dječaka u klinici. 2006. godine vratila se u Liberiju i nadogradila je kliniku.
Ebola u zasebnim prostorijama
Voditeljica klinike s pacijentima
Njezina klinika isprva nije bila spremna za slučajeve ebole, pacijenti s tipičnim siptomima su se upućivali u druge centre. Sve dok jedan od suradnika klinike nije sam obolio od virusa. Klinika ga je prihvatila za stalno. "Svi su bili iznimno oprezni", priča Margret Gieraths-Nimene. Zahvaljujući lijekovima institucije za pomoć Action Medeor suradnici su imali rukavice i zaštitu za usta. Pa ipak je još nekoliko dana potrajalo, nakon što je virus testiran, dok je bolničko vozilo odvezlo pacijente u izolacijsku stanicu. A ona je bila prekrcana živima i tijelima mrtvih. Pet tjedana kasnije suradnik je umro. Još dvoje kolega također je umrlo od virusa.
"Ne bojim se", kaže Gieraths-Nimene. I tako gradi povjerenje i kod svog osoblja da nastave s radom. Klinika je sada dobro opremljena. "Ako smo dobro opremljeni, možemo nešto postići", potvrđuje dežurni liječnik u klinici Konah Dolo. "To je zastrašujuća situacija, između ostalog i zbog toga što je tako teško razumjeti ovu krizu. Ali zbog toga ne bi trebalo odustati."
Mnogi liječnici u Hrvatskoj razmišljaju o odlasku u inozemstvo. Liječnik specijalist anesteziolog Nedžad Beganović odlučio se na veliki korak. Ostavio je život u Zadru i izabrao novi u Berlinu. I, kaže, nije mu žao. (15.09.2014)
Zapadnom Afrikom se virus ebole sve više širi. Poboljšanja nema na vidiku a broj mrtvih bi se mogao još više povećati jer polako nestaje i hrane. Zračni promet je obustavljen, granice zatvorene... (09.09.2014)
Ulaskom Hrvatske u EU otvorila su se vrata mnogim zanimanjima, a među ostalim i liječnicima. S obzirom na to da Njemačkoj nedostaje liječnika, mnogi mladi liječnici iz Hrvatske su se zaputili upravo u Njemačku. (28.06.2014)
</doc>
<doc docid='dw_17917323' lang='hrv' type='mono' source='https://www.dw.com/hr/hr/što-donosi-mutacija-virusa-ebole/a-17917323' term='ebola'>
Američki predsjednik Barack Obama najavio je u jednom TV-intervjuu da u Zapadnu Afriku želi poslati američke vojnike i da je tamo neophodno hitno djelovati. U suprotnom bi moglo doći do mutacije virusa ebole, što bi za posljedicu imalo njegovo još brže prenošenje sa čovjeka na čovjeka, a to bi opet „mogla biti ozbiljna opasnost za SAD“.
I zaista: što virus dulje kruži, više mijenja svoj genetski materijal. „Kada se virus prenosi sa čovjeka na čovjeka, onda je pod pritiskom da se prilagodi drugoj osobi“, kaže za DW virolog Jonas Schmidt-Chanasit s instituta Bernhard-Nocht u Hambrugu. On dodaje “da i samo jedna promjena genetskog koda može imati velike posljedice“.
Stephen Gire (prvi s desne strane) sa svojim timom
Mutacija primjerice može povećati opasnost od infekcije virusom. To može također dovesti do toga da bolest ranije izbije kod inficirane osobe ili da se drukčije razvija, tako da kod oboljelih češće može doći do upale mozga. U najgorem slučaju mutacija može toliko promijeniti virus da se on ne prenosi samo preko tjelesne tekućine, nego i zrakom (kao gripa), što bi imalo fatalne posljedice.
Mutacija više stotina puta
Međunarodni istraživački tim je analizirao genetski materijal 99 uzoraka virusa ebole. Uzročnici potječu od 78 pacijenata iz Siera Leonea kod kojih su liječnici, u periodu od kraja svibnja i sredine lipnja, utvrdili da su zaraženi ebolom. Stručnjaci su okrili preko 300 genetskih promjena. Za vrijeme aktualne epidemije registrirano je 50 mutacija. Dakle, virus je na najboljem putu da se promijeni.
„Nekoliko mutacija je dovelo do promjene redosljeda aminokiselina u proteinima koje prizvodi virus“, kaže Stephen Gire, znanstvenik na američkom Broad institutu i sveučilištu Harvard u Bostonu. U stručnom časopisu „Science“ se navodi kako se takve promjene odnose i na nasljedni materijal, koji je važan za dijagnosticiranje ebole. Ukoliko upravo tu dođe do daljnjeg mutiranja virusa, to bi u budućnosti moglo otežati njegovo dijagnosticiranje. Znanstvenici iz svega ovoga daju naslutiti da će daljnje širenje epidemije virusu dati mogućnost prilagodbe novim okolnostima. To naglašava neophodnost potrebe za što bržim djelovanjem i suzbijanjem epidemije.
Nepoznate posljedice
Dr. Sheik Humarr Khan je pomagao u analizi genetskog naslijeđa virusa Ebole. U međuvremenu je preminuo jer se zarazio virusom
„Ne znamo imaju li ove genetske razlike veze s trenutnim izbijanjem epidemije“, kaže Stephen Gire. Schmidt-Chanasit tvrdi kako je nemoguće da se, pogledom na promjenu nasljednog materijala, može zaključiti koje posljedice će te promjene imati u realnom životu.
On kaže da „ako virus doživi i veliki stupanj mutacije, to ne znači odmah da će se dogoditi najgore“. Mnoge promjene su minimalne. Mnoge uopće nemaju nikakav utjecaj.
Manje mutacija nego u virusu gripe
Virus koji je poznat po svojoj brzoj mutaciji je virus gripe. Znanstvenici svake godine moraju pronalaziti nova cjepiva protiv gripe. Nakon godinu dana virus toliko ojača da prošlogodišnje cjepivo više nije djelotvorno.
„Na svu sreću je ebola drugačija“, kaže Schmidt-Chanasit. U usporedbi s virusom gripe, virus ebole mutira dosta sporije. Razlog je u tome što je njegovo genetski materijal drukčiji. Međutim, virus se još uvijek mijenja tako brzo da je otporan na lijekove i cjepiva na kojima stručnjaci upravo rade.
Promjena genetskog naslijeđa nije problem
Schmidt-Chanasit kaže kako nije isključena mutacija virusa ebole toliko da bi se mogao prenositi i putem zraka. Međutim ta opcija je gotovo pa nemoguća“. Kada je riječ o simptomima i prenosivosti virusa, do sada ništa ne ukazuje na to da se ova emidemija razlikuje od dosadašnjih epidemija Ebole.
„Postoje okolnosti koje izbijanje epidemije čine dramatičnim“, kaže Schmidt-Chanasit. Nije problem što virus mutira, nego je problem što nedostaju bolesnički kreveti, bolja izolacija zaraženih, a nedostaje i iskustvo u borbi s virusom.
</doc>
<doc docid='dw_17907980' lang='hrv' type='mono' source='https://www.dw.com/hr/hr/koga-ne-ubije-ebola-umrijet-će-od-gladi/a-17907980' term='ebola'>
Bosonogi muškarac u crvenoj majci kratkih rukava hoda tržnicom u Monroviji, glavnom gradu afričke zemlje Liberije. Liječnici su ga testirali na virus ebole i rezultat je – pozitivan. No, bolnica, karantena dupkom je puna i za njega više nije bilo mjesta. Odbili su ga i sada ga je prazan želudac natjerao u grad, na tržnicu. No, ubrzo se pročulo da je zaražen – neki bi mu rado i pomogli ali ne znaju kako. Odjednom izbija panika. Supina ljudi trči za muškarcem, doslovno ga goni tržnicom držeći pri tome prostornu distancu iz sigurnosnih razloga. Stotinjak bijesnih prolaznika ga nakon nekog vremena opkoljuje. On se brani i na gomilu baca kamenje. Ovu dramu prekida konačno dolazak suradnika zdravstvene službe. Uz korištenje sile, uspijevaju savladati pacijenta, vežu ga na nosila i odvoze vozilom hitne pomoći. Iz gomile su čuju radosni povici:“Ne želimo u blizini bolnicu! Ovo je već peti pacijent koji je pobjegao..!“.
Bolnica kao centar za umiranje
Ova scena zapravo oslikava cijelokupnu dramu zapadne Afrike: manjak medicinske skrbi, preopterećeno osoblje, manjak informacija, nepovjerenje, smrtni strah. „To je sve prestrašno ali i razumljivo. Ljudi završavaju u bolnicama kako bi tamo jednostavno „umirali“. Bolnice zapravo mogu jedino nekom pomoći da umre. Ljudi jako dobro znaju da od tamo više neće živi izaći. Osim toga, dolazi previše ljudi, više nego što ih bolnice mogu primiti“ s bijesom u glasu tumači Joane Liu, predsjednica organizacije Liječnici bez granica.
Umjesto pravih zaštitnih naočala, medicinsko osoblje koristi obične naočale za - skijanje
Vlada Liberije obećala je da će otvoriti dodatnih pet novih zdravstvenih centara u Moroviji. Prema mišljenju spomenute organizacije, trebalo bi ih biti još najmanje deset ako se na vrijeme žele izolirati svi oni za koje se sumnja da su inficirani ovim virusom.
Zabrana izlaska iz kuća u Sierra Leoneu
U susjednoj državi Sierra Leone, mrtvi čak leže i na ulicama. Vlasti jednostavno ne stižu ukloniti njihova tijela. Nedostaje i opreme jer nova ne može doći budući da su granice zatvorene i mnoge zrakoplovne kompanije već neko vrijeme ne slijeću u ovu zemlju. Medicinsko osoblje štrajka – preopterećeni su, ne raspolažu zaštitnom odjećom – umjesto odgovarajućih rukavica i naočala, koriste obične rukavice za rad u vrtu…
U gradu Kenemi gdje je ebola posebno rasprostranjena, u međuvremenu je od virusa preminulo više od 20 medicinskih sestara, liječnika i drugog osoblja. Predsjednik Sierra Leonea, Ernest Bai Koroma ovih je dana otpustio svoju ministricu zdravstva. Sada pokušava s novim mjerama umanjiti katastrofu – od kraja slijedećeg tjedna, stanovnici u čitavoj zemlji ne smiju više napuštati svoje domove. Ova zabrana izlaska trebala bi trajati četiri dana tijekom kojih bi vlasti pokušali pronaći sve oboljele. Kako? Kontrolom od vrata do vrata, od kuće do kuće.
Liječnici samo mogu utvrditi tko je zaražen ali ne mogu pomoći
Organizacija Liječnici bez granica kritiziraju ove mjere. One bi inficirane mogle samo još više otjerati u „ilegalnost“. Povjerenje u medicinsko osoblje gotovo da više i ne postoji. A bolest se još više širi. Elizabeth Byrs iz UN-a navodi kako će se broj zaraženih još više povećati kada nestane hrane i kada ljudi krenu u potragu za njom. „Opskrba hranom je ugrožena. Cijene se masivno povećavaju jer je zračni promet smanjen, seljaci ne mogu do svojih polja, lov na divljač zabranjena je zbog opasnosti od zaraze, među žrtvama je mnogo mladih koji su se pak brinuli za starije. Jednostavno, nestaje novca s kojim bi se hrana mogla kupiti“, kaže ona. UN bolnice i zdravstvene centre opskrbljuje hranom i pitkom vodom kao i područja koja su odcjepljena od ostatka zemlje zbog opasnosti od zaraze. Mnogi kako bi došli do hrane, bježe u ova područja koja se nalaze pod karantenom i ovdje postaju žrtve ebole.
Za sada zapadna Afrika s nestrpljenjem čeka na cijepiva protiv ovog virusa, iako je za sada još uvijek nejasno hoće li ta pomoć biti dovoljna. A do tada, dok se ne pronađu prave mjere pomoći zaštite, scene poput ove na tržnici i Monroviji događat će se i dalje svakoga dana.
</doc>
<doc docid='dw_17905736' lang='hrv' type='mono' source='https://www.dw.com/hr/hr/nogometni-strah-od-ebole/a-17905736' term='ebola'>
Poruka iz Egipta je bila jasna. Ili ćete igrati ili "letite" iz kvalifikacija. Obala Bjelokosti mora organizirati kvalifikacijski meč protiv reprezentacije Sijera Leonea, u suprotnom će biti isključena iz kvalifikacijskog ciklusa za Africa Cup.
Prijetnje Afričkog nogometnog saveza (CAF) sa sjedištem u Kairu brzo su urodile plodom. U utorak (2.9.2014.) Nacionalno sigurnosno vijeće Obale Bjelokosti je priopćilo da će utakmica protiv Sijera Leonea biti odigrana u nedjelju (7.9.) na stadionu u glavnom gradu Abidjanu. Baš onako kako je i bilo planirano.
Ova epizoda je samo dokaz koliko je porasla nervoza uoči (tromjesečne) faze natjecanja po skupinama u nacionalnim nogometnim savezima 28 zemalja sudionica Afričkog prvenstva. Boje se i sportski savezi, ali i politički lideri.
Oni strahuju da bi nogometni timovi i navijači mogli "donijeti" smrtonosni virus ebole i u njihovu zemlju. Već početkom kolovoza ove godine Sejšeli su praktički zabranili momčadi Sijera Leonea da stupi na tlo te zemlje. Kvalifikacijska utakmica je tada jedostavno odgođena.
Pogođen i branitelj naslova
Obala Bjelokosti graniči sa zemljama koje su najteže pogođone ebolom: Liberijom, Gvinejom i Sijera Leoneom. Od izbijanja te bolesti početkom ove godine tamo je umrlo preko 1.500 ljudi. Nitko ne zna koliko je točno ljudi zaraženo. Svejedno je, čini se, nogometnim šefovima sudjelovanje na kontinentalnom prvenstvu u Maroku važnije i od zdravlja.
Nigerijci, sretni pobjednici Prvenstva 2013. godine
Strah se ipak širi afričkim zemljama. A koliko je veliki strah u afričkim zemljama osjetio je i nigerijski branitelj naslova: nakon izvještaja o slučajevima ebole u nigerijskoj gospodarskoj metropoli Lagos, južnoafrički Lesotho je prije nekoliko tjedana bez puno razmišljanja otkazao kvalifikacijsku utakmicu u Nigeriji. "I to unatoč činjenici da je mjesto raznošenja zaraze Kaduna udaljeno tisuće kilometara od Lagosa", rekao je nigerijski sportski novinar Shehu Saula u razgovoru za DW. Unatoč tome on je imao razumijevanja. "Ovdje govorimo o strahu: strahu među igračima i strahu među navijačima koji dolaze, da bi se mogli zaraziti."
Za nogometne navijače Africa Cup je opasnost
Početkom kolovoza Afrička nogometna federacija CAF je otkazala sve utakmice u pogođenim zemljama i premjestila ih u Ganu. "Te zemlje su na sreću uvidjele zašto samo morali poduzeti te mjere", kaže glasnogovornik Afričkog nogometnog saveza. "Naravno da je igračima jasno kako će izgubiti prednost jer tako više neće moći igrati pred svojom domaćom publikom." Ali najveća moguća zaštita je i u njihovom interesu: mnogi nacionalni igrači Gvineje i Sierra Leonea su pod ugovorom u inozemstvu, poput primjerice gvinejskog igrača Ibrahima Traoréa koji je kod bundesligaša Borussia Mönchengladbach. On i drugi igrači bili bi prilikom igre kod kuće isto tako izvrgnuti riziku zaraze.
Ako epidemija ebole ne bi bila znatno suzbijena, a kako sada stvari stoje ne čini se da će biti tako, sportski novinar Saula smatra kako bi Africa Cup koji bi se trebao održati za pet mjeseci bio ozbiljna opasnost. "To je jedna pogibeljna situacija", kaže on. "Ili ćemo vladati bolešću ili ćemo morati preseliti Africa Cup, negdje gdje neće moći doći puno ljudi i gdje će igrači morati igrati pred poluopraznim tribinama. Afrička nogometna federacija morala bi poduzeti drastične mjere za provođenje organizacije prvenstva u Maroku", smatra sportski novinar.
Navijači se nadaju kako će se prvenstvo održati prema planu
Maroko pokazuje solidarnost
A kako bi mogle izgledati neke od njih zna Saidu Tanimu, sportski dužnosnik u nigerijskoj saveznoj državi Bauchi. "Nigerija bi trebala sve osobe koje žele putovati na prvenstvo pregledati i ne bi smjela pustiti da otputuje bilo koja osoba kod koje bi se dokazao znak oboljenja", smatra Tanimu. "U skladu s tim bi i Maroko u svojim zračnim lukama trebao provesti kontrole i ne bi trebao dopustiti "sumnjivima" da doputuju."
Veliki je to izdatak za Maroko. Ali to da bi kraljevina preuzela takav trošak, čini se nije isključeno: Već sada pokazuje veliku solidarnost s državama koje su pogođene ebolom jer je svojoj nacionalnoj zrakoplovnoj tvrtki Royal Air Marocco (RAM) naložila da ne smanjuje broj letova u te zemlje, kao što su to učinile neke zrakoplovne kompanije diljem svijeta.
Jesmo li spremni za ebolu? Njemački mediji već tjednima postavljaju to pitanje. Frankfurtska zračna luka je zbog svoje veličine pod posebnim povećalom. (04.09.2014)
Šest godina nakon Olimpijskih igara u Pekingu, Kina ponovno organizira veliki sportski događaj. Oko 3800 sportaša iz oko 200 zemalja u idućim danima će se u Nanjingu boriti za medalje. (17.08.2014)
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze ali i upozoravaju na stvaranje panike. (13.04.2014)
(23.08.2007)
</doc>
<doc docid='dw_17891304' lang='hrv' type='mono' source='https://www.dw.com/hr/hr/ulagači-zbog-ebole-zaobilaze-afriku/a-17891304' term='ebola'>
Svoj prvi slučaj oboljenja prijavio je i Senegal. Nakon Liberije, zaraza je najteže pogodila državu Sijera Leone. Tamo je zabilježeno više od 1.000 oboljelih.
Šef Afričke banke za razvoj (AfDB) Donald Kaberuka prilikom posjeta Sijera Leoneu iznio je procjenu da će Afrika u ovoj godini zabilježiti gospodarski pad od minus četiri posto. Kao razloge je naveo otkazivanje gospodarskih projekata i nedolazak poslovnih ljudi zbog straha od zaraze. "Privatne zrakoplovne kompanije su obustavile zračni promet. To se odražava na turizam i trgovinu", ističe Kaberuka.
Doduše, u priopćenju AfDB-a se govori o padu od 1,5 posto BDP-a, no i to već daje razloga za zabrinutost. Činjenica je da čak i afrički poduzetnici nakon izbijanja zaraze zaobilaze Sijera Leone, Gvineju i Liberiju. "Ebola je strašna bolest, svi smo mi zabrinuti", kaže Desmond Dudwa Phiri, poduzetnik iz Malavija. Mada je Malavi na tisuće kilometara udaljen od Sijera Leonea i ondje se stranci moraju podvrgnuti liječničkom pregledu pri ulasku u zemlju. Phirija ne čudi da se zaraza negativno odražava na afričko tržište, jer, kako kaže, ljudi u ovakvoj situaciji daju prednost zdravlju, ispred gospodarske dobiti.
Opravdani oprez?
Promet je ograničen u mnogim afričkim zračnim lukama
"To je i razlog zašto zemlje poput Kenije, Senegala i Južnoafričke Republike proglašavaju ograničenje putničkog prometa", pojašnjava Phiri. Naime, te države zabranjuju dolazak građanima zemalja u kojima je izbila zaraza. "Naravno da zbog toga pati gospodarstvo. Te zemlje su ovisne o prihodima od izvoza", kaže Phiri. Sijera Leone je za 2014. godinu planirala izvesti dijamante u vrijednosti od 220 milijuna američkih dolara. Nadležno ministarstvo je već najavilo da taj cilj neće biti ostvaren. Radnici se boje jer se nalazišta dijamanata nalaze na području koje je jedno od najjače pogođenih epidemijom. A problem predstavlja i odlazak stranih zaposlenika, koji se zbog straha od zaraze vraćaju u domovine.
I Christoph Kannengießer, voditelj Udruge njemačkog gospodarstva za Afriku, potvrđuje da ebola za većinu pogođenih zemalja ima i znatne gospodarske posljedice. No on upozorava da ne treba izazivati paniku, budući da su gospodarski jake zemlje poput Nigerije, Gane, Obale Bjelokosti i Senegala do sada ostale pošteđene epidemije širokih razmjera. On zato preporučuje stranim poduzetnicima koji rade u tim zemljama da ne odlaze, jer: "Srednjoročno i dugoročno Afriku neće obilježavati ebola, nego sve veći srednji sloj i gospodarska politika koja pogoduje ulagačima." Kannengießer ističe da će Afrika i dalje ostati jedno od tržišta s najvećim rastom.
Afrika nije samo jedna zemlja
Radnici u nalazištima dijamanata plaše se zaraze
Kannengießer se također nada da su svi planirani poslovni odnosi trenutačno samo odgođeni za kasnije, dok se ne obuzda epidemija, te procjenjuje da bi se to moglo dogoditi već za nekoliko mjeseci. Osim toga, on stranim poduzetnicima predbacuje da premalo diferenciraju. Jer, kako kaže, Afrika se sada predstavlja kao kontinent kriza, ratova i katastrofa - mada su se slučajevi oboljenja od ebole pojavili samo u šest od 54 zemlje.
I malavijski poduzetnik Desmond Dudwa Phiri kaže da postoji problem s imidžem kontinenta: "Mnogi ljudi misle da je Afrika jedna jedina zemlja, pa ako čuju loše vijesti iz jedne zemlje, misle da se to odnosi na cijeli kontinent." On je zato siguran da će se razvoj događaja u Zapadnoj Africi negativno odraziti i na gospodarstvo u drugim afričkim regijama.
Trenutno vlada strah od širenja ebole izvan zemalja zapadne Afrike. Rješenje problema bilo bi uspješno cjepivo protiv ove smrtonosne bolesti. Njega još nema u upotrebi, ali to bi se uskoro moglo promijeniti. (22.08.2014)
I u epidemiji ebole na zapadu Afrike se vidi, koliko su potrebni dobri mediji. I tamo se čini da mnogim lokalnim medijima nije toliko važna točna informacija, nego tek naklada što užasnijim vijestima. (18.08.2014)
Za veliki broj doseljenika iz zapadne Afrike koji žive u Francuskoj, epidemija uopće nije daleko. Smrtonosni virus ugrožava njihove porodice i prijatelje u pogođenim zemljama. (14.08.2014)
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze ali i upozoravaju na stvaranje panike. (13.04.2014)
</doc>
<doc docid='dw_17869267' lang='hrv' type='mono' source='https://www.dw.com/hr/hr/borba-za-cjepivo-protiv-ebole/a-17869267' term='ebola'>
Riječ "ebola" ovih dana kruži svjetskim medijima i već na samu pomisao da bi se virus mogao raširiti Europom izbija panika. No protiv ove opake bolesti, u tome se slažu stručnjaci, prvo se treba boriti tamo gdje je izbila, u zemljama zapadne Afrike. Skupina istraživača sa Sveučilišta u Oxfordu je po nalogu Svjetske zdravstvene organizacije (WHO) izračunala da bi trenutno za uspješnu borbu protiv ebole zemljama zapadne Afrike bilo potrebno 30.000 doza cjepiva. No glavni je problem što još uopće ne postoji cjepivo protiv ebole s uporabnom dozvolom.
Cjepivo samo za rizične skupine
Podjela pomoći pogođenim područjima u Ugandi
Povjerenstvo WHO-a je međutim zaključilo kako u situacijama poput one koja je trenutno pogodila zemlje zapadne Afrike može biti dozvoljena upotreba i onih lijekova koji nisu prošli uobičajenu proceduru. "Povjerenstvo je došlo do zaključka kako je etički dopustivo upotrebljavati cjepiva koja nisu prošla uobičajeni postupak toliko dugo dok su svi drugi uvjeti ispunjeni", rekao je Oliver Brady sa Sveučilišta u Oxfordu u razgovoru za Deutsche Welle. Drugo pitanje na koje je skupina stručnjaka trebala dati odgovor je koliko je doza cjepiva potrebno da bi se virus držao pod kontrolom. Pritom su od pomoći bili podaci o prijašnjim izbijanjima epidemija ebole. No, samo djelomično jer širenje epidemije još nije okončano. "Izbijanje epidemije trenutno ne pokazuje znakove smirivanja tako da broj potrebnih cjepiva može drastično ići prema gore", kaže Brady. Na popisu onih koji bi trebali primiti cjepivo nalaze se svi oboljeli, njihova rodbina, medicinsko osoblje, ali i pogrebnici, dakle, svi koji su moguće došli u kontakt s virusom.
Masovna proizvodnja se tek treba pripremiti
Brady svoju studiju vidi i kao krajnju poruku vladama i farmaceutskoj industriji koje financiraju i proizvode cjepivo da napokon ulože dodatne napore kako bi masovna proizvodnja toliko potrebnog sredstva mogla krenuti što je prije moguće. "Neke farmaceutske tvrtke već raspolažu cjepivom, ali i lijekovima za liječenje ebole nakon izbijanja", kaže stručnjak s Oxforda. U svakom slučaju je WHO je svojom preporukom dao do znanja da se u slučaju cjepiva protiv ebole može krenuti u proizvodnju i bez kompliciranih i dugotrajnih testiranja na terenu. "Sad je najvažnije što je prije moguće povećati proizvodnju cjepiva. To nije samo relevantno za aktualne nego i za sve buduće slučajeve izbijanja epidemija", kaže epidemiolog Brady.
ZMapp nije zamjena za cjepivo
Borba protiv ebole u Liberiji
Dosad najvažniji lijek za tretiranje ebole je ZMapp. No njegove zalihe su pri kraju. Institut Frauenhof za molekularnu biologiju u Aachenu i njegova podružnica u američkoj saveznoj države Delaware mogu, kako javljaju njemački mediji, u vrlo kratkom roku proizvesti velike količine jedne vrste bjelančevine koja se dobiva iz biljke duhana i koja je potrebna pri proizvodnji ZMappa. Stručnjacima s Oxforda je jasno kako postoji mogućnost da će se neke popratne pojave novog cjepiva pojaviti tek nakon same primjene na terenu. "Ispitivanje učinkovitosti kod ovako rijetkih oboljenja, i to u slučaju epidemije, vrlo je teško", priznaje Brady no istodobno dodaje kako postoji vremenski pritisak. "Nama je potrebno brzo rješenje koje bi sa sobom donijelo masovnu proizvodnju preparata koji bi bili brže i pravednije dijeljeni nego što je to bio slučaj sa ZMappom", zaključuje Brady.
</doc>
<doc docid='dw_17854522' lang='hrv' type='mono' source='https://www.dw.com/hr/hr/zapadnoafrički-novinari-informiraju-o-eboli-ili-dižu-paniku/a-17854522' term='ebola'>
Tanki su živci odgovornih u zemljama zapadne Afrike kada je riječ o tamošnjoj epidemiji ebole. "Pet slučajeva ebole u Senegalu" objavio je naslov ovih dana privatni senegalski list "La Tribune". Senegalske vlasti ne samo da su odmah demantirale izvještaj, već su još istoga dana i uhitile glavnog urednika lista "La Tribune" Félixa Nzaléa zbog širenja netočnih informacija. Prema službenim informacijama, tamo je zabilježen barem jedan sumnjivi slučaj, ali se on nije mogao potvrditi.
Novinari u mnogim zapadnoafričkim zemljama pod pritiskom su sa više strana uslijed izvještavanja o slučajevima ebole. Prije svega privatni mediji se natječu oko što ekskluzivnije priče i izvještaja koji će privući pozornost. "Kada se ima jedna takva tema, kada je u pitanju jedna epidemija takvih razmjera, onda se to ne zakopava bilo gdje na zadnjim novinskim stranicama", kaže menađer nigerijskog lista Ali Mohammad Ali. "To je onda glavna tema na naslovnici".
Šokiranje detaljima bolesti
Ali smatra kako su se napetostiizmeđu vlasti i privatnih medija mogle očekivati jer tamošnje vlade imaju naviku "da što više toga podmetnu pod tepih". S druge strane, uloga medija je razjasniti ljudima sve o eboli i "prodrmati ih" kako bi se zaštitili od epidemije i u tom slučaju im predočiti i sve, pa i najstrašnije detalje.
Novinari, predstavnici vlade, humanitarne organizacije i stručnjaci kao što je Gvinejac Aliou Barry koji vodi mrežu nevladinih organizacija u zapadnoj Africi, uvijek iznova naglašavaju koliko je važno prosvjećivanje putem lokalnih medija. " I danas ovdje ima ljudi koji ne vjeruju da smo zaista suočeni s virusnom epidemijom", tvrdi Barry. Zato je i nekoliko mjeseci nakon izbijanja epidemije još uvijek golema potreba za informacijama. Ipak, niti on nije zadovoljan načinom na koji mnogi novinari shvaćaju ulogu razjašnjavanja. Izvještaji neprestano ističu veliku opasnost, ali premalo je informacija o mogućnostima kako se zapravo zaštititi od virusa i bolesti.
Glasine treba provjeriti
Elijah Grega
Elijah Grega je direktor radijske postaje Culture FM koja emitira program iz glavnoga grada Sierra Leonea, Freetowna. Već mjesecima on i njegovi novinari svakodnevno pokušavaju primjereno reagirati na velika i različita očekivanja kada se izvještava o eboli. "Dakako da ima i drugih stvari koje se događaju, ali mi smo se usredotočili na ebolu", objašnjava Grega. Svaki dan ima više izvještaja, većinom je to mješavina novosti, političkih izvještaja i praktičnih savjeta o zdravlju. Nedavno je objavljen i izvještaj o nedostatnoj spremnosti međunarodne zajednice da pomogne ovim zemljama u ovoj epidemiji. "Obzirom na težinu epidemije su se mogle očekivati goleme donacije", tuži se Grega. "Čini nam se da smo ostavljeni na cjedilu." Ova postaja je otvorila i novu internetsku stranicu gdje se mogu naći iscrpne informacije o eboli i drugim virusima i njihovom nastajanju, naravno uz mnoštvo savjeta i upozorenja.
Izvještaji neprestano naglašavaju veliku opasnost, ali premalo je informacija o mogućnostima kako se zaštititi
Ta postaja niti ne želi sudjelovati u utrci tamošnjih medija za što strašniji izvještaj o užasu ebole. "Ljudi su ionako u panici i tu više ne treba dolijevati ulje na vatru." Konačno, u programu radijske postaje Culture FM je ebola ionako najvažnija tema. Ali makar ne žele širiti paniku i širiti neprovjerene informacije, on i njegovi kolege se ipak ne mogu oglušiti na priče i mitove koje su povezane s ovom epidemijom. Tako se u Siera Leoneu širi glasina kako je ova zaraza ebole zapravo potekla iz jednog američkog vojnog laboratorija za kemijska oružja. "Naša je zadaća da ispitamo istinitost takvih tvrdnji", kaže direktor ove postaje. Ali i svoje kolege novinare je upozorio kako još uvijek nije jasno radi li se tu doista o istinitoj priči.
Ne samo da ljudi pate od bolesti nego ebolu prati i gospodarska propast: granice se zatvaraju, nikamo se ne putuje, tržnice su prazne... Mnoge zemlje zapadne Afrike i gospodarski pate od ebole. (10.08.2014)
Za veliki broj doseljenika iz zapadne Afrike koji žive u Francuskoj, epidemija uopće nije daleko. Smrtonosni virus ugrožava njihove porodice i prijatelje u pogođenim zemljama. (14.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava niti je prijetila tako golemom području. Što je najgore, osobito liječnici žive opasnim životom. (02.08.2014)
Znanstvenici su na tragu jednog "čudesnog" sredstva koje bi moglo biti djelotvorno protiv većeg broja virusa. On ne napada sam virus, nego inficiranu stanicu. (11.11.2011)
</doc>
<doc docid='dw_17859024' lang='hrv' type='mono' source='https://www.dw.com/hr/hr/počele-olimpijske-igre-mladih/a-17859024' term='ebola'>
Bila je to očekivano spektakularna proslava otvorenja drugih Olimpijskih igara za mlade u Nanjingu. U subotu (16.08.2014.) kineski predsjednik Republike i partije Xi Jinping otvorio je Olimpijske igre sportaša od 14 do 18 godina. I predsjednik Međunarodnog olimpijskog odbora Thomas Bach bio je na licu mjesta i poručio je okupljenim atletičarima kojih je bilo gotovo 3 800 "Uživajte u natjecanjima".
Šest godina nakon Olimpijskih igara 2008. godine u Pekingu Kina je ponovno ponudila veličanstvenu proslavu otvorenja, koja je bila most tradicije stare tisuće godina do moderne zemlje. Pompozni masovni nastup u tradicionalnim, šarenim kostimima prikazao je tu zemlju kao veliku kulturnu naciju. Pritom se podsjetilo i na kinesku povijest, kada su stanovnici u kolonama ili velikim flotama brodova napuštali zemlju.
Atletičari iz preko 200 zemalja
Dvosatno šareno uprizorenje uz svjetla u bojama, laserski show, plesne izvedbe, vatromet i dijelom dramatični isječci zbora i orkestra očarali su publiku, baš kao i atletičare, koji su doputovali iz preko 200 zemalja te će do 28. kolovoza odmjeravati snage u 28 sportskih disciplina. Među počasnim gostima bio je i glavni tajnik UN-a Ban Ki Moon.
Thomas Bach u središtu pozornosti "lovaca" na selfieje
Čast da ponese njemačku zastavu pripala je igračici odbojke na pijesku Lisi Arnholdt. "Jako sam se radovala toj počasnoj ulozi", kaže 18-godišnjakinja. Njemačku u Nanjingu predstavlja 84 sportaša. U govoru prilikom svečanosti otvorenja predsjednik Međunarodnog olimpijskog odoba Bach zahvalio je Kini kao svjetski poznatom vrsnog domaćinu, koji je mladim sportašima pripremio postolja: "Ovo je vaš trenutak".
Rasprave zbog ebole
Početak olimpijskih igara mladih zasjenilo je povlačenje afričkih sudionika iz Nigerije, Sierra Leonea i Liberije koji su se žalili jer su dijelom bili izvrgnuti pritisku i šikaniranju zbog straha od bolesti ebole u Zapadnoj Africi. Dva od tri sportaša koja su doputovala iz Gvineje, judo sportašica i jedna plivačica također ne smiju nastupiti. Međunarodni olimpijski odbor i organizatori izdali su zabranu za sportaše koji dolaze iz zemalja koje su pogođene ebolom za borilačke i plivačke sportove kako bi umanjili opasnost od zaraze. "Moramo pronaći pravu ravnotežu", kaže Bach. Predsjednik Međunarodnog olimpijskog odobora potvrdio je kako će momčad iz Nigerije otputovati dok ekipe iz Liberije i Sierra Leonea nisu ni doputovale. "Tužan sam zbog povlačenja", rekao je Bach. "Ali moramo poduzeti mjere, kako bi zajamčili sigurnost drugih sportaša".
Umjesto skoka uvis, na ovoj se Olimpijadi traži poznavanje gramatike. U Frankfurt je doputovalo 100 učenika iz 50 zemalja koji su se kvalificirali za sudjelovanje na Međunarodnoj olimpijadi njemačkog jezika. (03.08.2014)
Za južnoameričke navijače odlazak na SP ne predstavlja samo sportski doživljaj, već i veliku financijsku avanturu. Visoke cijene mnoge od njih tjeraju na povratak kući prije nego su se nadali. (23.06.2014)
Fuahea Semi (Tonga) prvi je sportaš iz svoje domovine koji nastupa na Zimskim olimpijskim igrama. Za odlazak u Soči je žrtvovao čak i svoje ime. Fuahea je jednostavno preuzeo ime svog novog sponzora. (13.02.2014)
</doc>
<doc docid='dw_17849829' lang='hrv' type='mono' source='https://www.dw.com/hr/hr/afrikanci-u-francuskoj-strahuju-zbog-ebole/a-17849829' term='ebola'>
U gvinejskom restoranu „Le Fouta Djalon“ u centru Pariza, služe se tradicionalna jela poput fufua ili kreme od kikirikija. Kroz afričke ritmove mogu se razaznati odlomci razgovora o eboli. „Moja braća, sestre i roditelji su u Conakryu“ objašnjava uz kavu Alfa Wess, stasit Gvinejac sa dredovima. „Veoma se brinem za svoju porodicu.“
Wess je pjevač reggaea i politički disident koji je pobjegao od diktature u Gvineji. Otada je prošlo deset godina. Danas njegovoj domovini prijeti nova opasnost: virus ebole pustoši tom zemljom i velikim dijelom zapadne Afrike. „Ljudi iz Gvineje su ovdje bliski – daleko bliži nego što bi to bili u našoj domovini, jer ovdje u Francuskoj nema mjesta za etničke i političke podjele“, kaže Wess. On je već održao jedan koncert u dobrotvorne svrhe, kao dio kampanje gvinejske dijaspore za solidarnost sa žrtvama ebole. „Kada u našoj domovini dođe do krize, tada smo veoma solidarni”, kaže on.
Alfa Wess i vlasnica restorana "Le Fouta Djalon" Oumoua Barry
Kao disident, Alfa Wess se ne može vratiti u svoju domovinu. To međutim ne važi za vlasnicu restorana „Le Fouta Djalon” Oumoua Barry koja kaže kako ju virus neće spriječiti da ponovo vidi svoju porodicu i prijatelje na sjeveru Gvineje. “Posljednji put sam putovala kući u ožujku”, objašnjava Barry. “Svima sam rekla da redovno peru ruke, da čiste svoje kuće i zadrže djecu u kući. Svakog dana zovem majku.”
Francuska se sprema za borbu s virusom
Gvineja, Liberija i Sijera Leone, u kojima je otkriveno najviše slučajeva ebole, proglasile su izvanredno stanje. Ali taj smrtonosni virus se širi i na druge zemlje, uključujući Nigeriju, možda čak i Burkinu Faso. Španjolska i Sjedinjene Američke Države su već povukle nekoliko svojih građana koji su dobili ebolu. No to smrtonosni virus neće zaustaviti: zbog globalnog prometa, kažu američki stručnjaci, virus će se sigurno proširiti.
Pariška bolnica Pitie-Salpetriere je specijalizirana za tropske zarazne bolesti
Za sada u Francuskoj nema slučajeva oboljelih od ebole, iako je u travnju na letu Air Francea iz Conakrya jedan putnik zadržan u karanteni. “Iako se rizik od zaraze ne može sasvim isključiti, on je ipak veoma nizak”, kaže doktor Francois Bricaire, specijalist za infektivne i tropske bolesti u pariškoj bolnici Pitie-Salpetriere. “Čim se dijagnosticira slučaj oboljenja od ebole, biti će poduzete sve mjere kako bi se zaustavio mogući prijenos.”
Zbog toga ova zemlja pojačava mjere sigurnosti. Putnici na letovima iz zapadne Afrike prolaze kroz dijagnostičke testove a i zračne luke u Francuskoj paze na sumnjive slučajeve. Veliki broj bolnica je opremljen posebnim sobama za izolaciju, uključujući Pitie-Salpetriereu Parizu.
„Naučeni smo biti oprezni, jer period inkubacije traje između tri dana i tri tjedna“, kaže Bricaire. „Tako je moguće da se netko zarazi u Francuskoj ili negdje drugdje u Europi ali da se to ne otkrije odmah. On se onda slobodno kreće i prenosi infekciju na druge. Tada nastaje opasnost širenja zaraze.“
U Parizu građani različitih afričkih zemalja prikupljaju pomoć za sunarodnjake
Šarene nošnje i zle slutnje
U naselju Villettena sjeveru Pariza stanovnici nose tradicionalne široke i raznobojne ogrtače iz zapadne Afrike. Ulični prodavači prolaznicima prodaju pečeni kukuruz. Na prvi pogled sve je kao i obično, ali među Afrikancima, čije domovine su pogođene epidemijom, širi se tmurno raspoloženje. „To je veoma, veoma opasna bolest“, kaže 65-godišnja Amara Sheaur iz Senegala.
A predsjednik lokalnog udruženja Malijaca, Lassana Niakate, objašnjava kako i njegovi zemljaci strahuju od širenja zaraze. „Gvineja graniči sa Malijem i mnogo ljudi svakoga dana prelazi granicu“, kaže on.
Građani Francuske gvinejskog podrijetla su organizirali manifestacije i koncerte kako bi podigli nivo svijesti o virusu i prikupili novac za medicinski materijal. „Ljudi umiru svakodnevno“, kaže Hamidou Diallo, predsjednik „Zajednice mladih Gvinejaca u Francuskoj“ i dodaje: „Ova bolest nam pokazuje gdje su rupe u našem zdravstvenom sistemu. Sada političari moraju već jednom izaći na kraj sa tim nedostacima.“
</doc>
<doc docid='dw_17838739' lang='hrv' type='mono' source='https://www.dw.com/hr/hr/i-privredu-pogađa-ebola/a-17838739' term='ebola'>
Caesar Morris je stručnjak za računala i ima internetcafe u glavnom gradu Liberije, Monroviji. Ali od kako je izbila epidemija ebole i on se žali da ništa nije kao što je prije bilo. Ljudi se ne mogu slobodno kretati jer postoje stroga ograničenja vlade kako bi spriječila širenje zaraze, a i oni koji se odluče izaći na ulicu, čekaju dodatne mjere opreza kad žele ući u neku trgovinu. A to vrijedi i za njegov internetcafe: "Prije nego što prođu moja vrata, moraju obrisati noge na krpi koja je namočena u klor. Onda dolaze pred korito gdje temeljito trebaju oprati ruke. Tek tada smiju ući kod mene", objašnjava Morris.
Naravno da mnogu nemaju volje za tako nešto pa je i broj mušterija uvelike opao. S druge strane, Morris mora iz svog džepa plaćati dezinfekcijska sredstva tako da mu se posao još jedva isplati. A drugi sektor njegovog posla, savjetovanje u problemima sa računalima je praktično potpuno prestao: "Ljudi ne žele više nikoga da im priđe blizu, ne žele ti više niti pružiti ruku", objašnjava Morris.
Nema trgovine "na daleko"
Na koncu, ispada da je taj strah od ebole i razlog zašto još uopće ima mušterija u internetcafeu. Jer, sigurnije je slati mail nego igdje putovati i kontaktirati s drugim ljudima: "Komunikacija je život. Ljudi jednostavno trebaju moje usluge interneta", kaže vlasnik internetcafea. U drugim poslovima je još gore, tvrdi Morris, osobito ako je to povezano s tjelesnim kontaktima. Čak i tradicionalne gradske tržnice gdje je uvijek bilo prepuno ljudi, u ovim danima stoje - prazne. Nema ni prodavača, niti kupaca.
Tržnice u Africi su inače mjesta gdje se trguje svime, 'od igle do lokomotive'. Ali u ovim danima epidemije su prazne: nema ni prodavača ni kupaca.
A ebola se i dalje širi zastrašujućom brzinom. U ožujku su potvrđeni prvi slučajevi ebole u Gvineji i ubrzo zatim je virus došao u susjedne zemlje, Liberiju i Siera Leone. Koliko je opasna ta bolest, o tome nema ni najmanje sumnje: lijeka praktično nema, a ishod je u pravilu smrtonosan. Prema informacijama Svjetske zdravstvene organizacije je u ovoj epidemiji umrlo najmanje 932 osoba, a taj broj raste svakog dana.
Nedavno je bolest otkrivena i u Nigeriji. Tamo je koncem srpnja umro jedan stanovnik Liberije koja je avionom došao u Lagos iz Monrovije. Odmah potom su tamošnje zrakoplovne kompanije prekinule sve letove prema Liberiji i Siera Leoneu.
Ne dolaze putnici, ali ne dolazi ni roba
Zapravo, avioni su već nakon prvih slučajeva ebole ionako bili gotovo prazni, objašnjava Michael Balam iz zrakoplovne kompanije ASKY: "Ljudi se boje putovati, osobito zato jer je bolest tako opasna". I velike međunarodne zrakoplovne kompanije više ne žele slati svoje avione u to područje: baš kao kompanija Emirates je i British Airways ovog tjedan objavila da će "privremeno, do kraja mjeseca" obustaviti linije u zemlje zapada Afrike pogođene ebolom. Jer i glasnogovornik BA je objavio kako im je "prvi prioritet sigurnost putnika i osoblja u zrakoplovu i na zemlji".
Već i taj prekid zračnog prometa znači velik gubitak za gospodarstvo pogođenih zemalja, objašnjava Nelson Agbagbeola, ali niti to nije sve. On je djelatnika Zapadnoafričke gospodarske zajednice ECOWAS sa sjedištem u glavnom gradu Nigerije i upozorava kako je još gora posljedica epidemije što su mnoge zemlje zatvorile svoje granice i za robni promet iz pogođenih zemalja. "To je dovelo do toga da više nema uvoza poljoprivrednih proizvoda iz Gvineje. Bez tog uvoza su onda cijene živežnih namirnica u Siera Leoneu drastično porasle.
Nigerija je od pogođenih zemalja udaljenija nego Hrvatska od Španjolske. Ali današnjim transportnim sredstvima niti to nije neka udaljenost - tim više što je virus toliko opasan.
Pomoć, ali prvo preživjeti
Ipak, svima je jasno kako borba protiv bolesti mora doći na prvo mjesto. Zato i susjedne zemlje pomažu koliko mogu pa su okolne zemlje koncem srpnja osnovale poseban fond u koji je i Nigerija uplatila 3,5 milijuna dolara. Sada je i Svjetska banka obećala preko 200 milijuna američkih dolara pomoći, a kako je objavljeno, dio tog novca treba otići i onima koji su gospodarski teško pogođeni ovom epidemijom.
Ali naravno, prije svega je to novac za lijekove, medicinsko osoblje, mjere dezinfekcije i obrazovanje stanovništva kako bi ih se naučilo zaustaviti širenje zaraze. Koliko će na koncu ostati i za gospodarsku pomoć, teško je reći. U svakom slučaju, vlasnik internetcafea se ne nada nikakvoj financijskoj potpori. On se jedino nada da epidemija završi i da on i njegova obitelj ostanu na životu.
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava niti je prijetila tako golemom području. Što je najgore, osobito liječnici žive opasnim životom. (02.08.2014)
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je taj lijek testiran samo na majmunima. (06.08.2014)
</doc>
<doc docid='dw_17839251' lang='hrv' type='mono' source='https://www.dw.com/hr/hr/tradicionalni-iscjelitelji-pomažu-u-borbi-protiv-ebole/a-17839251' term='ebola'>
Šareni natpis na velikoj ploči na rubu ulice obećava pomoć protiv bolova u trbuhu, protiv tifusa, ili čak impotencije. "Centar za alternativne terapije i prirodne tretmane biljem" smješten je u maloj općini na rubu liberijskog glavnog grada Monrovije. Ovdje mnogi vjeruju u tradicionalne metode liječenja i zbog toga dolaze u ovaj Centar. Peace Bello, poznatiji pod imenom "doktor Peace" jedan je od ovdašnjih iscjelitelja. "Liječim oboljele od vrućice, malarije, osobe s problemima ejakulacije ili povišenim krvnim tlakom. Lijek koji koristim, dobiva se iz korjenja", priča Peace Bello DW-u. Ali pacijente koji boluju od ebole on ne liječi: "Do sada nitko s tom bolešću nije došao k meni. I nemam ništa sa čim bi ih mogao liječiti." Moussa Traoré iz susjedne Gvineje misli slično. On je u nadležnom ministarstvu bio na savjetovanju na temu ebola, priča za DW, no ni on nije liječio pacijente oboljele od te bolesti. "Rečeno nam je da pacijente sa simptomima dovedemo izravno u za to predviđene centre i da slučajeve trebamo prijaviti", kaže isjelitelj iz Gvineje.
Takve reakcije su ispravne, kaže Abubakkar Tarawallie iz Crvenog križa u Sierra Leoneu. I tamo mnogi ljudi traže pomoć tradicionalnih izlječitelja. A s njima su u kontaktu on i njegove kolege. Oni upućuju hitan savjet izlječiteljima: Ako je netko bolestan i dođe k vama, nemojte liječiti tu osobu, i nemojte ju primati." Jer tako se bolest može samo proširiti.
Iscjelitelji su vrlo popularni u Liberiji
Umjesto toga izlječitelji bi trebali svoje pacijente poslati izravno u bolnicu ili pozvati zdravstvene vlasti da dođu po njih - bez obzira znaju li je li riječ o eboli ili ne. "To se događa i ovdje", kaže Tarawallie u intervjuu za Deustche Welle. U međuvremenu su mnogima u Sierra Leoneu poznati simptomi ebole. Ipak sada je izazov natjerati sve njih da slijede savjete liječnika i organizacija za pomoć: "Mnogi još uvijek misle da magija može pomoći izliječiti određene bolesti", kaže Tarawallie.
Radije k izlječitelju nego u bolnicu
K tome još dolazi i nepovjerenje prema bolnicama i manjkava komunikacija, kaže Tarawallie: "Kada je bolest izbila u svibnju u Sierra Leoneu, proširila se vijest: Tko ima ebolu, umire. Tada su se ljudi pitali: Zašto ići u bolnicu kada liječnici već kažu da ionako neću preživjeti?" I izlječiteljica Elizabeth Wobe iz Liberije priča, kako upravo u unutrašnjosti mnogi ljudi izbjegavaju bolnice ili im jednostavno ne vjeruju: "Oni su navikli ići kod svojih tradicionalnih izlječitelja. Ili odu u bolnicu, ondje ne dođe do željenog uspjeha liječenja, pa onda opet idu potražiti pomoć svojih izlječitelja."
Djeca u Liberiji polažu cvijeće za preminule od ebole
Prilikom opasnih epidemija i jedno i drugo je problematično: Na taj način moguće je da se bolest nedovoljno brzo dijagnosticira, oboljeli ne može biti izoliran, i tako dalje prenosi virus drugima. Iz Sierra Leonea se izvještava o slučaju jedne pacijentice oboljele od ebole koju je njezina obitelj iz centra za liječenje oboljelih odvela iscjelitelju. Kasnije je umrla na putu prema bolnici. Prema informacijama novinskih agencija zemlja je u međuvremenu angažirala vojsku kako bi nadzirala bolnice i kako obitelji i prijatelji ne bi pacijente odvodili na silu i bez liječničkog savjeta.
932 osobe umrle su od te bolesti od veljače 2014. godine od kada se pojavila ebola u zapadnoj Africi. To su najnoviji podaci Svjetske zdravstvene organizacije.
Iscjeliteljica Elizabeth Wobe
Oni polaze od brojke 1711 kada su u pitanju potvrđeni sučajevi ebole ili sumnjivi slučajevi. Iz Gvineje se virus proširio u susjednu Liberiju i Sierra Leone a u kratkom vremenu stigao je i do nedaleke Nigerije.
Zajedno umjesto jedni protiv drugih
Iako se virus snažno proširio, u pogođenim zemljama mnogi ne vjeruju da ta bolest zaista postoji i boje se sebi priznati da oni sami, njihova rodbina ili prijatelji mogu oboljeti. Svjetska zdravstvena organizacija označila je primjerice otpor i nijekanje društva u Liberiji u odnosu na virus kao jedan od najvećih izazova ebola krize.
Sada se provode snažne kampanje kako bi se ljudima dalo što više korisnih informacija o opasnoj bolesti
Putem kampanja koje senzibiliziraju javnost vlasti, liječnici i organizacije za pomoć pokušavaju u pogođenim zemljama objasniti ljudima sve o eboli i pojasniti im da prilikom tipičnih znakova karakterističnih za ebolu poput vrućice, glavobolje i bolova u mišićima trebaju otići u bolnicu ili u zdravstveni centar.
Abubakkar Tarawallie iz Crvenog križa u Sierra Leoneu poznaje ovu problematiku. On i njegove kolege blisko surađuju od izbijanja bolesti s tradicionalnim izlječiteljima. "Neki od vodećih izlječitelja sada su dio našeg tima za senzibiliziranje zajednica", kaže Tarawallie. Oni bi ljudima trebali prenijeti važne informacije o bolesti, zaštiti od virusa i znakovima prepoznavanja bolesti- kako bi im dali informaciju da je ebola slučaj za bolnicu a ne za iscjelitelje.
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je taj lijek testiran samo na majmunima. (06.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava niti je prijetila tako golemom području. Što je najgore, osobito liječnici žive opasnim životom. (02.08.2014)
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze ali i upozoravaju na stvaranje panike. (13.04.2014)
Znanstvenici su na tragu jednog "čudesnog" sredstva koje bi moglo biti djelotvorno protiv većeg broja virusa. On ne napada sam virus, nego inficiranu stanicu. (11.11.2011)
(23.08.2007)
</doc>
<doc docid='dw_17834641' lang='hrv' type='mono' source='https://www.dw.com/hr/hr/tajni-serum-protiv-ebole/a-17834641' term='ebola'>
Eksperimentalni lijek ZMapp je razvijen u laboratorijima američke farmaceutske tvrtke Mapp Biopharmaceutical Inc. sa sjedištem u San Diegu. Do sada je taj serum testiran samo na majmunima, ali uspješno. Već 2012. godine su znanstvenici objavili jednu studiju u znanstvenom časopisu "Proceedings of the National Academy of Sciences", u kojemu opisuju kako djeluje ZMapp. Tako navode, na primjer, da se taj serum sastoji od tri antitijela i da je svako od tih antitijela ciljano usmjereno protiv određenih proteinskih struktura ebola virusa.
Tri različita testa su provedena sa ZMappom: jedna skupina majmuna je cijepljena s tim serumom i zatim inficirana opasnim ebola virusom. Druga skupina je prvo inficirana i 48 sati poslije toga je tek ubrizgan serum. Od te skupine ih je tri četvrtine preživjelo. Od životinja iz treće skupine, koji su serumom liječeni tek 120 sati nakon infekcije, preživjelo je njih 43 posto.
Potrebne još brojne studije
Serum se sastoji od tri antitijela i svako od tih antitijela ciljano je usmjereno protiv određenih proteinskih struktura ebola virusa
Stručnjaci, međutim, upozoravaju na preveliki entuzijazam. Ističu da taj serum mora proći sve potrebne kliničke testove. No, u slučaju dvoje Amerikanaca je ta faza zbog opasne situacije preskočena. Bilo je potrebno brzo djelovati. Željelo se iskoristiti sve mogućnosti kako bi se pomoglo američkom liječniku i misionarki.
Zbog tog slučaja se sada i na istraživanja na polju ebole drukčije gleda. Nacionalni institut za zdravlje SAD-a je ustupio 28 milijuna dolara za istraživanja kako bi se ubrzalo razvijanje djelotvornog lijeka protiv ebole.
Ta istraživanja, međutim, ne odvijaju se samo punom parom u tvrtki Mapp Bipharmaceutical Inc., već i u Velikoj Britaniji znanstvenici rade na mogućem cjepivu, na primjer na Sveučilištu u Cambridgeu. I oni su svoje sredstvo testirali na majmunima, također uspješno. Ali i u Cambridgeu će trebati proći godine dok se provedu sve potrebne studije.
Milijuni dolara pomoći
Za to vrijeme punom parom na licu mjesta odvija se borba protiv širenja te zarazne bolesti.
Šef Svjetske banke, liječnik Jim Yonk Kim, obećao je da će ta institucija uložiti 200 milijuna američkih dolara za borbu protiv ebole u zapadnoj Africi
Šef Svjetske banke, liječnik Jim Yonk Kim, obećao je da će ta institucija uložiti 200 milijuna američkih dolara za borbu protiv ebole u zapadnoj Africi. Afrička banka za razvoj namjerava dodatno na raspolaganje staviti 60 milijuna dolara. Cijeli program bi trebala voditi i provoditi Svjetska zdravstvena organizacija (WHO). Ona je već 1. kolovoza objavila plan prve pomoći kojim bi se Gvineja, Liberija i Sierra Leone trebali podržati sa 100 milijuna američkih dolara u borbi protiv ebole. Te tri zemlje su najjače pogođene zarazom.
Povodom najave šefa Svjetske banke o milijunskoj pomoći u borbi protiv ebole je Jom Yong Kim naglasio: "Imamo odgovornost za tu regiju u Africi. Stoga ćemo učiniti sve što možemo, i to ne samo kratkoročno. Razmislit ćemo o tome da razvijemo tamošnje zdravstvene sustave, kakve ljudi i zaslužuju."
Loše razvijeni zdravstveni sustavi i jesu jedan od glavnih razloga zašto se zaraza brzo širi u toj regiji. Riječ je o najgorem izbijanju te bolesti dosad. U brojnim seoskim područjima zapadne Afrike nema bolnica, tako da se o oboljelima brinu članovi obitelji koji se tako također mogu zaraziti ukoliko dođu u kontakt s krvlju ili drugim tjelesnim tekućinama oboljelog. A tamo gdje ima liječnika i njegovatelja često nedostaje adekvatna oprema i zaštitna odjeća.
WHO također planira, kako se navodi, poslati nekoliko stotina dodatnih liječnika i njegovatelja u zapadnu Afriku. Iako su brojni liječnici već stigli u pogođena područja, zaraza se širi, pogotovo u udaljenim područjima, kako kaže Max Gertler iz organizacije "Liječnici bez granica". Taj njemački liječnik se upravo vratio sa sjevera Liberije, gdje je u brojnim tamošnjim selima zabilježeno izbijanje ebole. "Nisam naišao na predstavnike Svjetske zdravstvene organizacije, koji bi pomagali tamošnjim vlastima", kritizira Gertler i dodaje kako transport potrebnih sredstava za njegu pacijenata otežavaju i loši putevi.
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava niti je prijetila tako golemom području. Što je najgore, osobito liječnici žive opasnim životom. (02.08.2014)
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze ali i upozoravaju na stvaranje panike. (13.04.2014)
(23.08.2007)
</doc>
<doc docid='dw_17826184' lang='hrv' type='mono' source='https://www.dw.com/hr/hr/gubimo-bitku-protiv-ebole/a-17826184' term='ebola'>
U normalnim okolnostima, možda bi se netko mogao i radovati mjerama predsjednice: svi državni službenici koji nisu neophodno potrebni na dužnosti se upućuju na 30-dnevni odmor. Sve škole su ionako već prestale s nastavom i mališani niti ne znaju, kad će opet morati sjediti u klupama.
Ali u drhtavom glasu predsjednice Liberije, Ellen Johnson Sireleaf nema nikakvog razloga za radost nego samo strah za goli život. Ebola se širi čitavom regijom i od ožujka je uzela više od 700 života. A kako se to brzo događa, pokazuje samo jedan istinit slučaj. Jedna žena sa sjevera Liberije je otišla na tržnicu u susjednu Gvineju. Čitav dan je bila na tržnici i gurala se kroz mnoštvo ljudi. Kad se vratila kući, osjetila se slabo i njena sestra se pobrinula za nju.
U svakodnevnici je mnogo dodira, a mnogi jedva i shvaćaju što je to 'virus'.
Još nitko od njih nije znao da je uopće riječ o eboli. Prva bolesnica umire, a i njena sestra se više ne osjeća dobro. Tek tada se uplašila da će i nju zateći ista sudbina i želi otići svom mužu koji radi kao nadničar na udaljenoj plantaži. Taksijem stiže u Monroviju, a dalje je prevozi jedan mladić na motociklu. Sve u svemu, naizgled svakodnevna priča iz tog dijela svijeta. Ali uz ebolu, bilanca je porazna: niti sestra nije preživjela, a u međuvremenu je zarazila još petero osoba - i svi oni su također umrli.
Oko devet od deset ih umire
Tako nije čudo da se zaraza već širi golemim područjem koje seže od Demokratske Republike Konga, Republike Konga, Sudana, Gabuna, Obale Bjelokosti a sada i Gvineje, Siera Leonea i Liberije. Od kako je otkriven virus ebole 1976. nije pronađeno nikakvo sredstvo ili cjepivo kojim bi se mogla zaustaviti ova zaraza.
Jer tko oboli od ebole, taj umire - gotovo uvijek. Nakon zaraze može proći samo dva dana do prvih bolova, slabosti i drhtavice, a može proći i čak dvadeset dana. Nakon toga sve ide brzo: virus praktično razara unutrašnje organe, pluća, slezenu i probavni sustav, dolazi do unutrašnjih krvarenja i u oko 90% slučajeva, smrti bolesnice ili bolesnika.
I nadležni jedva da znaju, što da učine kako bi obuzdali ovu epidemiju
Na sreću, virus se ne širi zrakom, nego isključivo tjelesnim tekućinama. Ali i to je golemi problem u Africi gdje je običaj barem rukovati se prilikom pozdrava i gdje su uobičajeni tjelesni kontakti. Čak i lokalni muzičari sada sviraju pjesme kojima se upozorava na ebolu - i kako je bolje poljupce slati "na daljinu".
Obolijevaju i borci protiv zaraze
Ali neki jednostavno ne mogu izbjeći osobne kontakte s oboljelima, a oni su ujedno i najvažniji u borbi protiv zaraze: liječnici i medicinsko osoblje. Doktor Šeik Umar Khan je bio stručnjak za ebolu i u svojoj Siera Leoni i kod stotina bolesnika je pokušao pomoći obuzdati opaku bolest. Naravno da je odlično znao koliko je ebola zarazna i uvijek je nosio masku i rukavice.
Liječnik i stručnjak za ebolu Šeik Umar Khan je i sam postao žrtvom te bolesti.
Niti to nije pomoglo: sredinom srpnja je i kod sebe primijetio simptome, a preko Svjetske zdravstvene organizacije je već bilo dogovoreno da ovaj liječnik i iskusni virolog dođe u Sveučilišnu bolnicu u Hamburgu koja je na svjetskom glasu po tretmanu zaraznih bolesti. Ali opet, kod ebole sve ide brzo. Već kad je došao poziv da dođe u Njemačku, javili su da je preslab za putovanje, a početkom ovog tjedna i da je podlegao bolesti.
On nije jedini: nedugo prije je od ebole u Liberiji umro i vodeći specijalist za tu bolest u toj zemlji, doktor Samuel Brisbane. I u slučaju dvoje američkih državljana zapravo se radi o medicinskom osoblju - to je jedan liječnik i jedna misionarka koja je brinula za bolesnike i u Liberiju je po njih poslan poseban iznajmljeni zrakoplov.
Kraj se niti ne nadzire
Zapad se protiv ebole prije svega brani preporukom svojim građanima da uopće ne putuju u to područje i do sad je samo jedan jedini slučaj zabilježen izvan Afrike. Ali što mogu učiniti te afričke zemlje? Čak i ako se stanovništvu uspije objasniti način zaraze i da treba svakako izbjegavati svaki dodir s bolesnikom - što u Africi nipošto nije malen problem, ostaje problem drugih prijenosnika. Osobito su problem šišmiši, točnije velešišmiši koji žive u tom području i koji sami ne obolijevaju od ove vrste ebole koja je smrtonosna za čovjek, ali oni stalno prenose virus kojeg nose u sebi.
Zapravo je potrebno svega - liječnika, medicinskog osoblja, drugih stručnjaka... Ali borba protiv ebole je i izuzetno opasna.
WHO je već predstavio program pomoći u iznosu od 100 milijuna dolara kako bi se zaustavila ova zaraza. Stručnjaci Zdravstvene organizacije se sastali s predsjednicima zemalja te regije u glavnom gradu Gvineje, ali usprkos novcu, nedostaje praktično svega: liječnika, sestara, stručnjaka za zarazne bolesti, logističara i socijalnih radnika. Svaka zemlja hitno treba razraditi plan obrazovanja stanovništva protiv širenja ove opasne bolesti i ne može se reći da međunarodna zajednica nije spremna pomoći. Ali predsjednica WHO, Margaret Chan upozorava: još nema čak niti naznaka koje bi pokazivale na kraj epidemije. Trenutno, čovjek još uvijek gubi bitku protiv ebole.
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze ali i upozoravaju na stvaranje panike. (13.04.2014)
Znanstvenici su na tragu jednog "čudesnog" sredstva koje bi moglo biti djelotvorno protiv većeg broja virusa. On ne napada sam virus, nego inficiranu stanicu. (11.11.2011)
(23.08.2007)
</doc>
<doc docid='dw_17580119' lang='hrv' type='mono' source='https://www.dw.com/hr/hr/poruka-mira-urbi-et-orbi/a-17580119' term='ebola'>
U Ukrajini bi "svi oni koji su uključeni u krizu" morali poduzeti "svaki mogući napor" kako bi se prekinulo nasilje, upozorio je na Trgu svetog Petra sedamdesetsedmogodišnji poglavar katoličke crkve. Međunarodna zajednica mora uložiti maksimalan napor kako bi podržala mirovni proces. Budućnost Ukrajine može se zasnivati samo na "duhu zajedništva i dijaloga".
Papa Franjo je pozvao i zaraćene strane u Siriji da skupe hrabrost i okrenu se pregovorima o miru, te da omoguće pružanje pomoći brojnim žrtvama rata u toj zemlji. Zatražio je i obustavu nasilje u Iraku, Južnom Sudanu i Centralnoafričkoj Republici.
Papa Franjo pozvao na mir u svijetu
Govoreäi o Nigeriji on je rekao kako "moraju prestati užasni teroristički napadi sekte Boko Haram u toj zemlji", a političke protivnike u Venecueli je pozvao na pomirenje. Papa Franjo je istovremeno, uoči posjete Svetoj zemlji, pozdravio ponovno otvaranje pregovora između Izraela i Palestinaca. "Mora se podržati klica nade koja se tamo ukazala", kazao je. Osim toga u svojoj poruci svijetu papa Franjo je pozvao na pomoć oboljelima od virusa ebole u Zapadnoj Africi, na pomoć bolesnicima u Gvineji, Siera Leoneu i Liberiji.
Ozbiljnije shvatiti čin krštenja
Okrenuvši se religioznim pitanjima, Papa je rekao kako zbog patnji i smrti ljudi misija kršćanstva ne smije ostati "samo na riječima". Ona mora biti dokaz "nevine i iskrene ljubavi". Poruka kršćanstva glasi, da se "mora biti u blizini onih koje je život povrijedio, podijeliti ono što se ima s onima kojima je to hitno potrebno". S tim u vezi je uskrnuće Isusovo točka oko koje se okreće cijelo kršćanstvo. "Da Isus nije uskrsnuo, kršćanstvo bi izgubilo na svom značaju", rekao je Papa.
On je prethodno u skromnoj bijeloj odori služio i Uskršnju misu. I ove godine su Trg svetog Petra ukrasili cvjećari iz Holandije. Oni su u tu svrhu koristili cvjetove 35.000 tulipana, narcisa i hijacinti.
Trg svetog Petra u Vatikanu bio je pun vjernika
Tijekom protekle noći (19./20.4.2014.) papa Franjo je krstio desetero odraslih osoba i djece iz Vijetnama, Bjelorusije, Senegala, Libanona, Francuske i Italije. Ovo uskršnje krštenje je tradicionalni dio mise koju drži Papa, mada su proteklih godina kršteni samo odrasli.
U svojoj propovijedi Papa Franjo je pozvao da se "krštenje ozbiljnije prihvati kao živi izvor kršćanske vjere". Papa je i ove godine odustao od upućivanja uskršnje čestitke na raznim jezicima svijeta.
Uskrs je najveći blagdan za sve kršćane. Ali, rijetko vjernici različitih kršćanskih crkava slave taj blagdan zajedno. U samostanu Niederalteichu u Bavarskoj katolici i pravoslavci slave Uskrs - zajedno. (18.04.2014)
Od prvog dana izbora za novog poglavara Katoličke crkve prije točno godinu dana, papa Franjo u hrvatskoj javnosti i medijima gotovo uživa status pop ikone. Za razliku od puka, čini se da su biskupi ipak manje zadovoljni. (13.03.2014)
Prošlo je godinu dana otkako je Jorge Mario Bergoglio stao na čelo Katoličke crkve. Prvi papa iz Latinske Amerike još uvijek je istodobno i „običan“ svećenik, konzervativan i spreman na reforme. A njih će biti i ubuduće. (12.03.2014)
</doc>
<doc docid='dw_17561649' lang='hrv' type='mono' source='https://www.dw.com/hr/hr/ebola-se-širi-afrikom/a-17561649' term='ebola'>
Svjetska zdravstvena organizacija (WHO) je proglasila uzbunu: trenutačna epidemija ebola virusom je jedno od najtežih ikad zabilježenih izbijanja zaraze tim virusom. Prema navodima te organizacije je samo u Gvineiji dosad zabilježen 101 smrtni slučaj i 157 slučajeva gdje se sumnja na ovo oboljenje. U susjednoj Liberiji je desetero ljudi umrlo od tog virusa, 21 osoba je zaražena. Oko 65 posto osoba, koje su proteklih tjedana oboljele, nije preživjelo, potvrđuje glasnogovornik WHO-a, Tarik Jašarević.
Virus ebola
Protiv ebola virusa nema cjepiva, nema lijeka. Ipak: čim prije se zaraza otkrije, utoliko su veće šanse za ozdravljenjem. "Važno je da se ljudi odmah jave prilikom sumnje na zarazu", ističe Jašarević i dodaje da to smanjuje rizik da se još više ljudi zarazi.
Prije tri tjedna je vijest o epidemiji ebola virusa obišla svijet. Prvi slučajevi su zabilježeni već u veljači u južnim šumskim područjima Gvineje. Nekoliko tjedana poslije je epidemija zahvatila i glavni grad Conakry. To je ujedno prvi put da je ebola izbila u zapadnoj Africi, što međunarodne pomagače stavlja pred izuzetno velike izazove. "Za razliku od prijašnjih epidemija, sadašnje zaraze se ne pojavljuju samo na pojedinim mjestima, već smo zabilježili oboljenja u sasvim različitim dijelovima zemlje. Pritom nam je teško mobilizirati dovoljno resursa i partnera", ističe Jašarević.
Meso divljači kao uzročnik?
Ebola se prenosi putem krvi i drugih tjelesnih tekućina. Simptomi te bolesti su isprva slični onima koji su poznati kod gripe ili malarije: između drugog i 21. dana nakon infekcije oboljeli počinju osjećati slabost, javlja se glavobolja i bol u mišićima, kao i drhtavica. Slijedi groznica, praćena proljevom i povraćanjem. Teško unutarnje krvarenje, posebno u probavnom sustavu, slezeni i plućima u konačnici dovodi do smrti zaražene osobe. Dosad se ebola pojavljivala samo u središnjoj Africi, na primjer u Sudanu, Kongu ili Ugandi. Ime je ta bolest dobila po istoimenoj rijeci u Demokratskoj Republici Kongo, gdje je otkrivena 1976. godine. Od tada je, prema navodima WHO-a, zabilježeno 15 epidemija u Africi s ukupno više od 1.300 mrtvih.
Virus se prenosi dodirom što predstavlja opasnost i za medicinsko osoblje
Ne samo ljudi, već i životinje, poput gorila ili čimpanzi se mogu zaraziti tim virusom. Postoje pokazatelji da je glavni krivac za prenošenje ebole jedna vrsta slijepog miša. "U zapadnoj i središnjoj Africi postoji puno ljudi koji proteine dobivaju iz mesa divljači", pojašnjava Sébastien Calvignac-Spencer, znanstvenik s Instituta Robert Koch u Berlinu i dodaje da teorija glasi da se konzumacijom mesa divljači virus prenosi na čovjeka. U Obali Bjelokosti je vlada, kao reakciju na aktualno izbijanje ebole u susjednim zemljama, zabranila prodaju i konzumiranje mesa divljači.
Lokalne vlasti su preopterećene
Gvineja i Liberija nemaju gotovo nikakvih iskustava u borbi protiv ebole. U tim zemljama nedostaje liječnika i drugog medicinskog osoblja. Međunarodne humanitarne organizacije djeluju danonoćno kako bi spriječile daljnje širenje epidemije. Istražuju na licu mjesta s kim su zaraženi došli u kontakt, jer mnogi su se zarazili na putovanjima. Zatim se brinu i o sahranama žrtava ebole, jer se i samim dodirivanjem leša može prenijeti virus. "Ljude moramo podučiti kako da se zaštite", pojašnjava glasnogovornik WHO-a Jašarević. Istodobno upozorava od pretjeranog stvaranja panike: "To je bolest, koju možemo kontrolirati. Moramo se svi potruditi da poduzmemo potrebne mjere i pošaljemo pravu poruku kako ne bi došlo do nepotrebnih restrikcija prema Gvineji, poput zatvaranja granica", kaže Jašarević. Gvineja se nalazi na 178. mjestu od ukupno 186 zemalja na Human Development indeksu (ljudski razvojni indeks) te je tako jedna od najsiromašnijih zemalja svijeta. Prenagle reakcije na slučajeve zaraze ebolom bi tu zemlju mogle još više izolirati.
Virusi koji uništavaju stanice raka kao nova metoda liječena opake bolesti - zvuči ludo, ali je to doista moguće? Njemački znanstvenici smatraju da jest. (15.03.2014)
U niti jednoj industrijskoj zemlji ne umire toliko djece odmah nakon rođenja kao u SAD-u. Razlog je rastuće siromaštvo, slabo obrazovanje i nebriga odgovornih. Pomoć pružaju manje inicijative kao jedna u Washingtonu. (28.10.2013)
Dijagnoza AIDS. Prije 30 godina to je značilo smrtnu presudu. Danas, zahvaljujući napretku medicine, mnogi zaraženi vode normalan život. No društvo još uvijek mora naučiti živjeti s ovom bolešću. (01.12.2012)
</doc>
<doc docid='dw_15525386' lang='hrv' type='mono' source='https://www.dw.com/hr/hr/lijek-protiv-svih-virusa/a-15525386' term='ebola'>
Kada bi se "Draco" pokazao uistinu tako čudotvornim, strah od virusa bi se smanjio
Američki znanstvenici su već u laboratoriju testirali sredstvo pod imenom "Draco". To ime je jako prikladno, objašnjava Todd Tider s MIT-a (Massachusetts Institute of Technology), jer je doista riječ o drakonskom sredstvu koje može stati na kraj najrazličitijim virusima - onima koji uzrokuju prehlade, želučane viroze, ali i oboljenja poput dječje paralize i denga groznice.
Ugušiti infekciju u korijenu
Tajna "Dracoa" je da ne napada sami virus, nego stanicu u tijelu inficiranu njime. Virusi se naime u stanici množe da bi je konačno uništili i iz nje izašli te nastavili svoj pohod na druge, zdrave stanice u tijelu. "Draco", prema navodima Todda Ridera, uništava prvu inficiranu stanicu prije nego što se virusi počnu u njoj množiti i prije nego što mogu inficirati druge stanice. No, za to "Draco" mora prvo pronaći inficiranu stanicu i to uz pomoć ribonukleinske kiseline (RNA). Kada se virusi, naime, umnožavaju, stvaraju se izrazito dugi dvostruki lanci RNA-a. Takvi lanci se obično ne mogu naći u zdravoj stanici stoga su znak da je stanica u kojoj postoje zaražena virusom.
Nakon što je prepoznao stanice s dugim nukleinskim kiselinama virusa, objašnjava Todd Rider, "Draco" navodi stanice da se same unište i na taj način zaustavlja infekciju. Zdrave stanice pritom ostaju netaknute. To u svakom slučaju tako funkcionira u epruveti. U testovima na životinjama su, na primjer, znanstvenici uspjeli izliječiti miševe zaražene svinjskom gripom. Todd Rider je uvjeren da bi "Draco" mogao biti univerzalni lijek koji bi mogao stati na kraj svim virusnim zarazama - od prehlade do boginja.
Do sada se samo cjepivima moglo boriti protiv virusa
Druga strana medalje
Drugi znanstvenici gledaju na ovo "čudotvorno" sredstvo kritičnije. Među njima je i Andrea Branch s njujorške Mount Sinai School of Medicine. Ona se, doduše, divi kreativnosti i dometima svojih kolega s MIT-a, ali je uvjerena da testovi u epruveti ili na miševima ni blizu nisu dovoljni. "Ako je jako puno stanica u tijelu inficirano virusima i one se takorekuć natjeraju na samoubojstvo, to bi moglo ubiti i pacijenta", argumentira ona. Kao primjer navodi infekciju Hapatitisom-B. U njoj virusi napadaju većinu stanica jetre. Kada bi sve one odjednom "umrle", jetra bi zakazala i samo bi transplantacija mogla spasiti život pacijenta. Postoje, naravno, i infekcije, kaže Andrea Branch, koje pogađaju samo mali broj stanica. Ako ih "Draco" doista može pronaći i uništiti, princip bi mogao funkcionirati.
Pred Toddom Riderom i njegovim timom s MIT-a je u svakom slučaju još dug put. Njihov sljedeći korak je testiranje "Draca" u borbi protiv HIV-a.
Autori: Marieke Degen/ Gudrun Heise/ Dunja Dragojević
Odg. ur.: Snježana Kobešćak
Zaraza je očito nezaustavljiva. Stručnjaci se pribojavaju naglog širenja gripe tijekom sezone godišnjih odmora. Turisti su trenutno najčešći prenosnici virusa. Gripa se u međuvremenu proširila u cijelom svijetu. (28.07.2009)
Dok se Europska komisija priprema predstaviti svoj paket mjera sa ciljem zaštite klime liječnici upozoravaju na sve veću mogućnost širenja tropskih virusa i u Europi upravo zbog globalnog zatopljavanja i promjene klime. (21.01.2008)
Amerikancima se opet omaklo – ovoga puta su sasvim slučajno, zabunom, na četri tisuće adresa u svijetu poslali uzorke virusa Azijske gripe koja je krajem pedesetih bila pogubna za milijune ljudi. Nadležne službe u Sjedinjenim Državama tvrde kako nema razloga za paniku, jer da je opasnost da se virus proširi na ljude vrlo, vrlo mala. (14.04.2005)
Američki znanstvenici uz pomoć genetskih čipova nastoje razviti metodu brzog utvrđivanja varijante virusa gripe ili SARS-a. (14.12.2004)
</doc>
<doc docid='dw_3115371' lang='hrv' type='mono' source='https://www.dw.com/hr/hr/berlinski-hommage-francescu-rosiju/a-3115371' term='ebola'>
Ovogodišnji dobitnik "Počasnog zlatnog medvjeda" je 85-godišnji talijanski redatelj Francesco Rosi, veteran talijanskog poslijeratnog filma. Nagrada će mu biti uručena 14. veljače, a na Berlinalu će biti prikazano ukupno 13 njegovih filmova.
Francesco Rosi na filmskom festivalu u Cannesu 1997. godine se predstavio filmom "La Truega"
Rosi u Njemačkoj
Rosi je od samog početka svoje karijere prisutan u njemačkim kinima. Film "I Magliari" iz 1959. godine u njemačkim se kinima prikazivao pod pomalo banalnim nazivom "Auf St. Pauli ist der Teufel los" (slobodno prevedeno "Na St. Pauliju je vražja gužva"). No taj film nije ni najmanje banalan, bez obzira što na zabavan način prikazuje tamnu stranu talijanskih gastarbajtera u vrijeme "gospodarskog čuda " u Njemačkoj. "I Magliari" je bio Rosijev drugi film i on je tim filmom stekao međunarodni uspjeh.
Politički angažirani filmovi i danas aktualni
Umjetnički voditelj njemačke Kinoteke Rainer Rother ističe kako je Rosi jedan od velikih predstavnika politički angažiranog filma i istodobno jedan od onih koji su stekli vrlo brojnu publiku. Rosi je vrlo pomno promatrao društvenu zbilju. "To počinje već filmom "I Magliari" kojeg je snimao u Hamburgu i Hannoveru. Na Berlinalu 1962. godine proslavio se filmom "Tko je ustrijelio Salvatora G.?", za kojeg je dobio Srebrenog medvjeda," kaže Rainer Rother. Film "Tko je ustrijelio Salvatora G.?" unosi do tada neviđenu oštrinu u talijanski socijalno kritički film. Kao i u filmovima koji su uslijedili, Rosi znade kako virtuozno povezati društvene devijacije s izražajnim mogućnostima suvremenog filma i na taj način stvara vrlo napete filmske priče.
To je slučaj i s filmom "Ruke iznad grada" s Rod Steigerom. Taj se film, u kojem nastupa jedna holivudska zvijezda, može shvatiti u puno različitih konteksta. "To je ionako odlika dobrih trilera koji se bave slučajevima koji nisu samo regionalnog karaktera, već pokazuju jasne strukture koje vrijede za cijelo zapadno društvo, kao što je u tom filmu bio slučaj," napominje Rother.
Talijanski glumac Lino Ventura glumio je inspektora Rogasa u Rosijevom filmu "Odlični leševi"
Umjetnička djela, a ne politički pamfleti
Rosijev film "Trenutak istine" govori o španjolskom sezonskom radniku koji želi pobjeći s imanja njegovog oca i u zaprežnim kolima, koje nalikuju onima iz srednjeg vijeka, sanja o nekom boljem životu. Na koncu on pogiba u velikom gradu kao proslavljeni toreador u borbi s bikom. "Rosijevi su filmovi puno više od političkog poriva, ti su filmovi umjetnička djela koja su i danas važna, bez obzira što nas određeni tadašnji problemi talijanskog društva više ne zanimaju. To je to što mi se u njegovim filmovima čini toliko zanimljivo," ističe Rother.
Rosi kao senzibilni promatrač
U drugom dijelu svoje karijere Rosi se više okrenuo elegičnim motivima. U filmovima poput "Krist je stigao samo do Ebolija" ili "Trenutak predaha" nije se toliko bavio društvenim poremećajima i kritikom, već prije svega psihološkim intorspekcijama glavnih protagonista. U svojim najboljim radovima tog razdoblja Rosi je bio senzibilni promatrač europskih društvenih poremećaja.
</doc>
<doc docid='dw_2777696' lang='hrv' type='mono' source='https://www.dw.com/hr/hr/potvrđena-epidemija-ebole-u-kongu/a-2777696' term='ebola'>
Laboratorijski nalazi potvrdili su da je u Kongu izbila epidemija ebole. Više od 160 ljudi umrlo je od kraja kolovoza, a gotovo 400 ih je zaraženo, službeno je potvrđeno. Ne zna se odakle je došla infekcija, ali liječnici pretpostavljaju da je počela kontaktom sa zaraženom životinjom. Ebolu izaziva virus koji u najtežem obliku napada središnji živčani sustav i izaziva krvarenje iz očiju, ušiju i drugih dijelova tijela. Zadnja velika epidemija ebole u Kongu bila je 1995. i ubila je 245 ljudi.
</doc>
