<doc docid='dw_53327345' lang='urd' type='mono' source='https://www.dw.com/ur/ur/کووڈ-انيس-مذہب-اور-زمین-کی-نجات/a-53327345' term='COVID'>
عقیدہ اربوں انسانوں کو روحانی اور عملی مدد فراہم کرتا ہے، خاص طور پر بحران کے وقت۔ ہم عملی طور پر ایک بار پھر ايک تجربے سے گزر رہے ہیں، اس وقت پوری دنیا میں گرجا گھروں، مساجد، مندروں اور مذہبی تنظيموں نے کورونا کی وباء کے دوران امداد، خوراک، رہائش، چندہ اور طبی سہولیات کی پیش کش کی ہے۔ ایسی یکجہتی کی فوری طور پر ضرورت ہے کیونکہ لاکھوں افراد اس وبا کے جسمانی، معاشی اور جذباتی اثرات سے دوچار ہیں۔
لیکن مذاہب اور ان کے پيروکار اس سے بھی زیادہ اہم کردار ادا کرتے ہیں: وہ انسانیت کے ذریعہ کرہ ارض کی حفاظت کو بہتر بنانے اور اپنے زیادہ اثر و رسوخ کو بروۓ کار لا کر مستقبل میں بھی بدترين بحرانوں سے بچنے میں مدد کر سکتے ہیں۔
کوویڈ ۔19 اورپچھلی بیماریاں جو جانوروں سے انسانوں میں پھیلی ہیں، وہ ہمارے قدرتی مسکن اور اس میں بسنے والی مخلوقات کے ناجائز استعمال کا نتیجہ ہیں۔
گزشتہ دہائیوں کو ہی لے لیجیے، چاہے آپ اس وبائی حالت پر نظر ڈالیں، آسٹریلیا میں جنگلات کی آگ پر، ایک طویل عرصے میں سب سے زیادہ گرم جنوری پر یا کئی دہائیوں میں ہارن آف افریقہ میں ہونے والا ٹڈیوں کا بدترین پھيلاؤ-
ہمارا سیارہ ہمیں ایک فوری پیغام دے رہا ہے: ہم اپنی دیکھ بھال نہیں کرسکتے! اپنی ہی نہیں ہميں قدرتی ماحول کی دیکھ بھال بھی لازمی طور پر کرنا ہوگی۔
قوام متحدہ کے ماحوليات کے پروگرام کی ڈائریکٹر انگر اینڈرسن
قدرت کی اس کال کا جواب دینا دانشمندانہ عمل ہو گا۔ COVID-19 پر ہمارا طویل المدتی ردعمل یہ ہونا چاہیے کہ ہم زمین کے ساتھ اپنے تعلقات بہتر بنائيں ۔ ہمارے سیارے 'زمین' کے ساتھ ہم انسانوں کے تعلقات ميں جو ٹوٹ پھوٹ ہوئی ہے، زندگی کے تمام شعبوں میں اس کی مرمت کے ساتھ ہی ہم قدرت کی اس کال کا جواب دے سکتے ہیں۔
معیشت کو فروغ دینے کے ليے معاشی پیکيجز کے لیے قابل تجدید توانائی، جدید بنیادی ڈھانچے اور ماحول دوست اور عوامی ٹرانسپورٹ کے نظام ميں سرمایہ کاری کی حمایت کرنا ہوگی۔
ہمیں اپنی پیداوار اور اشیا کے استعمال کی عادات کو تبدیل کرنے کی ضرورت ہے: کم خریدیں، کم ضائع کریں اور زیادہ استعمال کریں - جیسا کہ ہم میں سے بہت سے لوگوں نے کرفیو کے دوران کیا۔
ہمیں اپنے جنگلات کی دوبارہ کاشت اور ان کے محفوظ علاقوں میں سرمایہ کاری کرنا ہوگی اور جنگلی حیات اور جنگل کے وسائل کی غیر قانونی تجارت کے خلاف جنگ کرنا ہوگی اور قانونی تجارت میں حفظان صحت کو بہتر بنانا ہوگا۔
ان تمام نظاموں کی تبدیلیوں کے ليے عقیدے کے رہنماؤں اور مذہبی برادريوں کا اہم کردار ہوسکتا ہے۔
ان کی تنظیمیں دنیا بھر کے اربوں انسانوں کو اہم خدمات فراہم کرنے والی قدیم ترين اور سب سے زیادہ روایتی تنظیموں میں شامل ہیں۔ یہ عام حالات کے ساتھ ساتھ ہنگامی صورتحال میں بھی عوامی خدمات انجام دینے والے اداروں کےلازمی شراکت دار یا پارٹنر کی حيثيت رکھتے ہیں۔
مذہبی تنظیموں کے پاس بڑی تعداد ميں تعلیمی ادارے موجود ہوتے ہیں، لہذا وہ انسانی صحت اور ہمارے سیارے 'زمین' کے مابین تعلقات کو بہتر بنانے میں اہم کردار ادا کرتے ہیں۔ عام حالات کے علاوہ موجودہ وبائی بیماریوں کے وقت بھی دوردراز علاقوں کی آبادی کے انتہائی مشکل حصوں تک طبی سہولیات فراہم کرتے ہیں۔
اين جی او 'مذاہب براۓ امن' کی سکریٹری جنرل اعزا
اس طرح کی فعال مصروفیات اور سرحد پار تعاون کی ایک مثال بین المذاہب بارانی جنگلات کا انيشی ایٹیو ہے، یہ ایک عالمی پارٹنرشپ یا شراکت ہے جس میں اقوام متحدہ کے ماحولیاتی پروگرام (UNEP) اور اين جی او 'مذاہب براۓ امن' شامل ہیں، جو اس پیش قدمی کے نگہبان کے طور پر کام کرتے ہیں۔ اس طرح کے اقدامات اچھا آغاز ہیں، لیکن ہم اور بھی بہت کچھ کر سکتے ہیں۔
موجودہ صورتحال اس امر کی غمازی کرتی ہے کہ انسانوں نے ان چیزوں کو بہت زیادہ نقصان پہنچایا ہے جو خالق نے انہيں عطا کيں۔ مذہبی رہنماؤں کو لازمی طور پر ایک صحت مند سیارے کی تلاش کے لیے اپنا کافی اثر و رسوخ استعمال کرنا چا ہیے-
عقيدے کے ماننے والوں کو ہر مذہب کے صحیفوں اور ہر عقیدے کی روایات میں موجود خالق کی تخلیق کو محفوظ رکھنے کی ہدایات پر چلنا ہوگا۔ آنے والی نسلوں کے ليے پائیدار مستقبل بنانے ميں مل کر اس طاقت کو استعمال کرنا ہوگا۔
انگر اینڈرسن / اعزا کرم/ ک م/ ش ج
ہریالی والے علاقوں میں سیر یا واک کرنا ذہنی اسٹریس کو کم کرنے کے لیے مفید خیال کیا جاتا ہے۔ گھر کے باہر کھلے ماحول میں ہلکی پھلکی ورزش بھی ایک اور مثبت فعل ہو سکتا ہے۔ بھیڑ کے علاقوں سے دور رہتے ہوئے واک یا ورزش جسمانی چستی اور ذہنی صلاحیتوں کے لیے مفید ہے۔
اگر آپ کے لیے گھر سے باہر نکلنے میں مشکلات حائل ہیں تو گھر میں رہتے ہوئے باہر کے سبزے اور ہریالی کا لطف اٹھائیں۔ اپنی کھڑکی سے باہر نظر آنے والی ہریالی یعنی گھاس، درختوں، پودوں اور جھاڑیوں کو دیکھنا بھی صحت کے لیے مفید ہے۔ ہوا کی سرسراہٹ اور پودوں کی رگڑ سے پیدا ہونے والی آوازیں بھی سکون دیتی ہیں۔
لاک ڈاؤن کی وجہ سے نیشنل پارکس بند ہیں۔ سفر کی سہولت دستیاب نہیں تو ایسے میں کئی نیشنل پارکوں کی ویب کیمروں سے نشر کی جانے والی لائیو نشریات سے محظوظ ہوں۔ اس ویب کیم سے جانوروں کے اندرونی رہائشی علاقے بھی دیکھے جا سکتے ہیں جہاں عام طور پر رسائی ممکن نہیں ہوتی۔
نیشنل پارکس کی طرح مختلف چڑیا گھروں اور ایکویریم نے بھی اپنی نشریات ویب کیم سے شروع کر رکھی ہیں۔ ان سے بھی لاک ڈاؤن میں معلومات اور لطف اٹھایا جا سکتا ہے۔ ایک تحقیق کے مطابق کچھ دیر کے لیے پانی کا تالاب دیکھنا بھی سکون دیتا ہے۔
لاک ڈاؤن میں گھر پر رہتے ہوئے اڑتے پرندوں یا دوسری حیاتيات کی سرگرمیوں پر غور کریں۔ اپنی بالکونی سے نظر آنے والے پھول دیکھیں۔ ان سب سے سکون میسر ہوگا۔ برطانیہ میں ایک دوسرے کو علی الصبح پرندوں کی تصویر بنا کر بھیجنے کی حوصلہ افزائی کی جاتی ہے۔
کورونا لاک ڈاؤن میں خود یا اپنے بچوں کے ساتھ فضا میں اڑتے پرندوں کو خوراک دینا بھی ایک اچھا مشغلہ ہو سکتا ہے۔ اپنی بچی ہوئی خوراک کسی برتن میں ڈال کر گھر کے باہر رکھ دیں اور کچھ دیر بعد آنے والے پرندوں کو دیکھیں۔ یہ بھی ایک فرحت بخش عمل ہے۔
کووڈ انیس سے بچنے کے لاک ڈاؤن میں ایک اور سرگرمی کیڑوں کو پناہ دینے میں ہے۔ اس کے لیے گھر سے باہر نکلنے کی ضرورت نہیں۔ گھر کے باہری جگہ یا بالکونی میں ایک ڈھانچہ کھڑا کر کے اسے کیڑوں کا مسکن بنایا جا سکتا ہے۔
باغبانی ایک انتہائی تخلیقی اور قدرتی ماحول سے دوستی کا مشغلہ قرار دیا جاتا ہے۔ چھوٹے بڑے گملوں یا بیکار برتنوں میں سبزیوں اور پھولوں کے پودے لگا کر ان کی افزاٴش کا انتظار کریں۔ باغبانی کا ہر مرحلہ آسودگی اور راحت کا باعث ہو گا۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_53303701' lang='urd' type='mono' source='https://www.dw.com/ur/ur/کورونا-وائرس-کے-بارے-میں-مرنے-والوں-کی-لاشیں-کیا-بتاتی-ہیں/a-53303701' term='COVID'>
کورونا وائرس خاص طور سے کن لوگوں کے لیے خطرہ ہے؟ کون کون سی بیماریوں میں پہلے سے مبتلا مريضوں کو زیادہ خطرات لاحق ہیں؟ کیا کووڈ انیس کا شکار ہو کر مرنے والوں کی لاشوں کا پوسٹ مارٹم ضروری ہے؟
ان سولات کی روشنی ميں رابرٹ کوخ انسٹی ٹیوٹ (آر کے آئی) کے پوسٹ مارٹمز پر مشتمل انکشافات خوفناک ہیں۔
برلن میں قائم رابرٹ کوخ انسٹی ٹیوٹ (آر کے آئی) کی ویب سائٹ پر اپریل کے آغاز میں مردہ COVID-19 مریضوں کے داخلی جسمانی معائنے یعنی پوسٹ مارٹمز  اور ایئروسول پیدا کرنے والے اقدامات سے گریز کرنے کے نظریے کی وکالت کی گئی تھی تاہم متعدی بیماریوں کے ليے ذمہ دار وفاقی ایجنسی نے بعد میں اپنا خیال بدل لیا۔ انسٹی ٹیوٹ کے نائب صدر ، لارس شاڈے  نے زور دے کر کہا کہ پوسٹ مارٹم ، درست عمل ہے، خاص طور پر اگر یہ بیماری نئی ہے تو اس کا شکار ہوکر مرنے والوں کا زیادہ سے زیادہ پوسٹ مارٹم کرنا چاہيے لیکن مناسب احتیاطی تدابیر کے ساتھ ۔
یہ بھی پڑھیے: کیا سگریٹ نوشی نئے کورونا وائرس کے خلاف مددگار ہے؟
جرمن پیتھالوجسٹس کی فیڈرل ایسوسی ایشن کے صدر، کارل فریڈرک بیورگ کا کہنا ہے، " پوسٹ مارٹم نہ کرنا ایک غير دانستہ غلطی ہے۔" ان کا کہنا ہے کہ COVID-19  سمیت  تمام جدید متعدی بیماریوں کی وجوہات، ساختيات اور پس منظر جاننے کے ليے پوسٹ مارٹم بہت ضروری ہے۔
ہیمبرگ میں سب سے بڑا ڈیٹا بينک
رابرٹ کوخ انسٹی ٹیوٹ کے تمام پیتھالوجسٹ ابتدائی طور پر پوسٹ مارٹم سے گریز کرنے کے نظریے کے حامی تھے۔ یونیورسٹی میڈیکل سینٹر ہیمبرگ-ایپنڈورف کے انسٹی ٹیوٹ آف فارنسک میڈیسن کے ڈائریکٹر کلاؤس پوشل کے پاس آج کا سب سے وسیع ڈیٹا بیس موجود ہے۔ کلاؤس پوشل نے کہا ، ''ہم زندوں کے ليے مُردوں سے سبق سیکھ سکتے ہیں۔‘‘
پیتھالوجسٹ کلاؤس پوشل کے مطابق 22 مارچ سے 11 اپریل تک، انہوں نے 65 مردہ COVID-19 مریضوں کا پوسٹ مارٹم کیا۔ ان میں سے 46 کو پہلے ہی سے پھیپھڑوں کی بیماریاں تھیں، 28 مردوں کو داخلی ٹرانسپلانٹڈ اعضاء کی بیماریاں تھیں۔ 10 کینسر، ذیابیطس یا موٹاپے سے جڑے امراض کے تھے اور 16 ڈیمینشیا میں مبتلا تھے۔ ہلاک ہونے والوں میں سے کچھ کو یہ بیماریاں تھیں۔ کلاؤس پوشل کے ڈیٹا بیس میں اب 100 سے زیادہ پوسٹ مارٹمز کے بارے میں معلومات موجود ہیں۔ وہ سبھی تصدیق کرتے ہیں کہ مرنے والوں میں سے کوئی بھی خصوصی طور پر COVID-19 سے نہیں مرا لیکن سب کو دل کی تکلیف، ہائی بلڈ پریشر، آرٹیروسکلروسیس، ذیابیطس ، کینسر، پھیپھڑوں یا گردے کی خرابی یا جگر فعال نہ رہنے کے سبب موت کے منہ ميں جانا پڑا۔
یہ بھی پڑھیے: جرمنی میں نئے کیسز کی تعداد مسلسل کم ہوتی ہوئی
تاہم ، پوشل کے مطابق ، کورونا کو سنجیدگی سے لیا جانا چاہیے۔ لیکن وہ وسیع پیمانے پر خوف کو مبالغہ آمیز تصور کرتے ہیں۔ پوشل کا کہنا ہے، ''یہ خاص طور پر خطرناک وائرل بیماری نہیں تھی‘‘۔ لہٰذا کچھ پابندیاں جیسے کہ میت کی آخری رسومات پر رشتہ داروں کی شرکت پر پابندی کو وہ بلا جواز سمجھتے ہیں۔ طبی معائنہ کرنے والوں کا کہنا ہے، ''آپ کو میت کوچومنا نہیں چاہيے، لیکن آپ ان کو دیکھ سکتے ہیں اور ان کو چھو سکتے ہیں بشرطيکہ آپ اس کے بعد ہاتھ دھو لیں۔‘‘
اٹلی اور سوئٹزرلینڈ میں تحقیقات
پوشل کا ڈیٹا تقریباﹰ اٹلی کی وزارت صحت کی تحقیق کے مطابق ہے، جو پوسٹ مارٹم پر مبنی نہیں ہے، بلکہ 1738 ہلاک مریضوں کی پہلے سے چلی آرہی بیماریوں کی ہسٹری پر مشتمل ہے۔ COVID-19 کے علاوہ، 96.4 فیصد کو کم از کم ایک اور بیماری تھی۔ سب سے عام ہائی بلڈ پریشر (70 فیصد) ، ذیابیطس (32 فیصد) اور قلبی امراض (28 فیصد) تھے۔ اٹلی میں مرنے والوں کی اوسط عمر 79 سال ہے - ہیمبرگ میں 80 سال۔
سوئٹزرلینڈ کے شہر بازل کی یونیورسٹی ہسپتال میں پوسٹ مارٹم کے سربراہ الیگزانڈر زنکوف کے زير معائنہ تمام 20 مردہ کوویڈ 19 کے مریضوں کو بھی ہائی بلڈ پریشر کا سامنا تھا۔ اس کے علاوہ، ان میں سے زیادہ تر اوور ويٹ یا زیادہ وزن کا شکار تھے۔ دوتہائی کو دل کی تکلیف تھی اور ایک تہائی کو ذیابیطس۔ تاہم ، بازل سے تعلق رکھنے والے چیف پیتھالوجسٹ اس بیماری کو نسبتا بے ضرر نہیں سمجھتے ۔ زنکوف نے کہا ، ''شاید یہ تمام مریض CoVID-19 کا شکار ہوۓ بغیر کچھ عرصہ زیادہ زندہ رہتے ، شاید ایک گھنٹہ ، شاید ایک دن ، ایک ہفتہ، یا ایک سال۔‘‘
جرمنی میں رسک گروپ بہت بڑا ہے
برلن میں تحقیقاتی مرکز شاریٹے کے چیف پیتھالوجسٹ ، ڈیوڈ ہورسٹ نے بھی روزنامہ برلینر سائٹنگ کو ایک انٹرویو  دیتے ہوۓ اس امر کی تصدیق کی کہ تمام میتوں کو پچھلی بیماریوں کا سامنا تھا، یعنی قلبی نظام یا پھیپھڑوں کا عارضہ ۔ ان میں سے کچھ کا وزن بھی زیادہ تھا۔ تاہم ، یہ بیماریاں جرمنی میں 65 سال سے زیادہ عمر کے لوگوں میں انتہائی عام ہیں۔ ہر تیسرا فرد ان سے متاثر ہے۔ ڈیوڈ ہورسٹ کے بقول، ''ہم اس اعتبار سے جرمنی میں ایک بہت بڑا رسک گروپ دیکھ رہے ہیں، جس میں کورونا انفیکشن زیادہ تر مہلک اثرات کا حامل ہوتا ہے۔‘‘
یہ بھی پڑھیے: کورونا وائرس اور کووِڈ انیس کے خلاف اپنا تحفظ وٹامنز کے ساتھ کریں
COVID-19 کے اثرات کے بارے میں، انہوں نے مزید کہا کہ پھیپھڑوں کو شدید نقصان پھیپھڑوں ميں جمع ہونے والے مائع سے پہنچتا ہے جو گیس کے تبادلے کو روکنے کا سبب بنتا ہے۔ اس کے علاوہ، اکثر ان خراب شدہ پھیپھڑوں میں بیکٹریا پھیل جاتے ہیں، جس کے نتیجے میں وہ شدید نمونیا اور سیپسس کا باعث بنتے ہیں پھیپھڑوں سے قطع نظر، خون جمنے کے عارضے اکثر پائے جاتے ہیں۔ انہوں نے کہا ، ''خون کی وریدوں میں تھومبی کی شکل جیسی چیز جمنے لگتی ہے جو پھر بڑے پلمونری ويسلز میں جاسکتے ہیں اور شدید قلبی خرابی کا باعث بنتے ہیں۔‘‘  انہوں نے مزید کہا کہ اعضاء میں مائکروتھرومبی بھی نقصان کا باعث بنتی ہے۔
چیف پیتھالوجسٹ، ڈیوڈ ہورسٹ اس بحث کو بدقسمتی قرار دے رہے ہيں کہ تمام اموات کی وجہ 'کورونا‘  کو سمجھا جا رہا ہے۔ انہوں نے کہا کہ مرنے والوں میں سے سب ہی کو پچھلی بیماریوں کا سامنا تھا، لیکن جان لیوا حد تک نہیں کہ وہ مر ہی جاتے۔
نيکيتا ژولکر/ ک م/ ع آ
(Corona virus lockdown)
(Corona virus tips)
(Corona virus)
(Lockdown extension)
(Hydroxy-chloroquine)
(Corona virus symptoms)
(Aarogya Setu App)
(Kovid-19 Tracker)
(Corona virus related news)
(Treatment of corona virus)
کورونا ویکسین پر متعدد دوا ساز کمپنیاں کام کر رہی ہیں۔ منافع اور صحت و تندرستی کی دوڑ جاری ہے۔ صنعت اور سیاست اس سے بچنا چاہتے ہیں کہ آخر میں کوئی بنیادی طور پر شکست کھائے یا اسے نقصان ہو۔ لیکن اس ميں سب شامل نہیں ہیں۔ (30.04.2020)
فرانس میں عوامی زندگی 11 مئی کے بعد بہت آہستہ آہستہ دوبارہ شروع ہو جائے گی۔ لیکن وزیراعظم ایڈوارڈ فیلپ نے انتباہ کیا ہے کہ اگر انفیکشن کی تعداد میں ایک بار پھر اضافہ ہوا تو نرمی ميں تاخیر ہو سکتی ہے۔ (29.04.2020)
پچھلے ہفتے کے دوران صوبہ سندھ نے کورونا کے سب زیادہ ٹیسٹ کیے جبکہ دیگر صوبوں میں ٹیسٹنگ کے رجحان میں کمی دیکھی گئی۔ (29.04.2020)
امریکی صدر ڈونلڈ ٹرمپ کا دعوی ہے کہ چین کے شہر ووہان کی لیبارٹری سے کورونا وائرس کے پھیلنے کے ثبوت دیکھے گئے ہیں۔ دوسری جانب جرمنی نے لاک ڈاؤن میں مزید نرمیوں کا فیصلہ کیا ہے۔ (01.05.2020)
ایک امریکی تحقیق کے مطابق روزہ رکھنے اور کم کھانے یا کم کیلوریز کے باعث جسم کا مدافعتی نظام مضبوط ہوتا ہے۔ مدافعتی نظام کی مضبوطی سے انسانی جسم کو مختلف بیماریوں سے نمٹنے میں مدد ملتی ہے۔ (29.04.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_53282568' lang='urd' type='mono' source='https://www.dw.com/ur/ur/فرانس-کورونا-بحران-سے-نکلنے-کا-محتاط-منصوبہ/a-53282568' term='COVID'>
قرنطینہ ميں نرمی کی تفصیلات پر ایک گھنٹے کی تقریر ميں فرانسیسی وزیر اعظم ایڈوارڈ فیلپے کہا،’’اگر ہم انفیکشن کا سلسلہ نہیں توڑ سکتے ہیں تو ہمیں پھر سے قواعد سخت کرنا ہوں گے۔‘‘
فرانسیسی وزیر اعظم کا یہ بیان فرانس کے اکثریتی عوام کے احساسات کو گدگدانے کا سبب بناجو چھ ہفتوں کی سخت تنہائی کے بعد قواعد کی تعمیل ميں تحمل کھوتے جا رہے ہيں۔ تازہ ترین سروے کے مطابق ان میں سے آدھے سے زیادہ سخت پابندیوں سے تنگ ہیں۔
’’اگر ہم انفیکشن کا سلسلہ نہیں توڑ سکتے ہیں تو ہمیں پھر سے قواعد سخت کرنا ہوں گے۔‘‘ وزیر اعظم فیلپے
ملک میں 23،000 سے زیادہ کورونا اموات کے بعد پیرس حکومت پابنديوں ميں آسان نرمی کی تلاش میں ہے۔ وزیر اعظم نے پارلیمنٹ سے خطاب ميں بتایا کہ اگر 11 مئی تک نئے انفیکشن کی تعدادمیں کمی ہوتی رہی تو دکانیں دوبارہ کھل سکیں گی۔ اسکولوں کو درجہ بدرجہ کھولا جائے گا- پہلے چھوٹے بچوں کے لیے پھر جون میں سیکنڈری اسکول کھولے جا سکیں گے۔
مئی کے وسط سے فرانسیسی باشندے، جو گھر سے اپنا کام نہیں کر سکتے ہیں، وہ اپنے کام پر واپس آجائيں گے۔ اگرچہ ابھی بھی گھر سے کام کرنے پر زور دیا جارہا ہے تاکہ عوامی نقل و حمل ابھی کم ہی رہے۔ حقیقت یہ ہے کہ پبلک ٹرانسپورٹ کو جزوی طور پر دوبارہ کام شروع کرنا ہے۔ پیرس میں میٹرو اپنی صلاحیت کا 70 فیصد چلائے گی۔ چونکہ مسافروں کے درمیان فاصلہ برقراررکھنا ہے لہذا پیرس میں میٹرو معمول کے مسافروں کا صرف ایک حصہ ہی لے جا سکے گی۔
پیرس کی اداس شاميں
ریستوران، کیفے اور بارز کو جون سے دوبارہ کھولنے کی اجازت ہے جبکہ عجائب گھر ، تھیٹر اور دیگر اجتماعات فی الحال بند ہی رہيں گے۔ فرانس میں ثقافتی زندگی تعطل کا شکار ہے۔ ایوگنن میں تھیٹر سے لے کر جاز تک اور موسم گرما کے ساحلوں پر کلاسیکی موسیقی تک کے تمام تہوار منسوخ کر دیے گئے ہیں۔ ساحل سمندر جون کے آغاز تک بند رہیں گے۔ بظاہر حکومت اپنے شہریوںپر اعتماد نہیں رکھتی کہ وہ فاصلے برقرار رکھیں گے۔
عوامی مقامات پر ماسک لازمی
مغربی فرانس کے ثقافتی علاقے بريٹنوں میں ایک میڈیکل ماسک فیکٹری دوبارہ کھلنے والی ہے ، جو چین میں سستی پیداوار کی وجہ سے  2018 ء میں بند ہو گئی تھی۔ وہاں ہر سال لگ بھگ 200 ملین ماسک تیار کیے جا سکتے ہیں لیکن وہاں کام دوبارہ شروع ہونے میں ابھی کچھ وقت لگے گا۔
فرانسیسی حکومت میڈیکل اسٹورز میں فروخت ہونے والے ماسک کی ایک خاص تعداد فراہم کرناچاہتی ہے۔ روزمرہ کی زندگی کے زیادہ تر شعبوں میں ماسک کے استعمال کی تاکيد کی جا رہی ہے: بچوں کو اسکول ميں، خریداری کے ليے دکانوں اور کام کے مقامات پر جہاں ملازمین کم سے کم فاصلہ نہ رکھ سکيں ماسک پہننا لازمی ہے۔
حفاظت، جانچ، الگ تھلگ
کورونا بحران سے متعلق بہت سے سوالات ابھی جواب طلب ہيں۔ مثال کے طور پر وبائی مرض کےابتدائی ہفتوں میں ٹیسٹ صلاحیت کی کمی۔ آنے والے ہفتوں میں وزیر اعظم فیلپ یہ چاہتے ہیں کہ ہر روز 100،000 فرانسیسی شہریوں کے ٹيسٹ ہوں اور تشخیص کے بعد فوری طور سے کوڈ 19 کے شکار مريضوں کو الگ تھلگ کرنے کا بندوبست کیا جائے۔
دوسرے یورپی ممالک کی طرح صدر ماکروں پر تنقید میں اضافہ ہونے کا امکان ہے کہ انہوں نےبھی کورونا کے خلاف اقدامات ميں تاخير سے کام ليا۔
دوسرے یورپی ممالک کی طرح فرانس ميں بھی بوڑھے لوگوں کے مراکز میں زیادہ انفیکشن پھيلا ہے۔ آدھی کے قریب سنگین بیماریوں کی وجہ ان لوگوں کو بھی قرار دیا جا سکتا ہے جو وہاں انفیکشن میں مبتلا ہو گئے۔ فرانس ميں بھی طبی اور نگہداشت کے عملے کے ليے حفاظتی لباس کی کمی اور متاثرين کو الگ تھلگ رکھنے کی سہولیات کے بارے میں شکایات سامنے آ رہی ہيں۔
پيرس حکومت کو سوالات کا سامنا
آنے والے ہفتوں میں حکومت کو بھی ناخوشگوار سوالوں سے نمٹنا پڑے گا۔ ابتدائی حفاظتی موادکیوں نہیں خریدا گیا؟ کیا لاک ڈاؤن مارچ کے وسط سے پہلے نہیں ہونا چاہیے تھا؟ ملک، جو اپنی تکنیکی صلاحیتوں اور صحت کے نظام پر فخر کرتا ہے، اس کے پاس وینٹیلیٹر کیوں نہیں تھے؟ اور جب COVID-19 کا مقابلہ کرنے کی بات آتی ہے تو فرانس اپنے پڑوسی جرمنی سے کیوں پيچھے ہے؟
ہریالی والے علاقوں میں سیر یا واک کرنا ذہنی اسٹریس کو کم کرنے کے لیے مفید خیال کیا جاتا ہے۔ گھر کے باہر کھلے ماحول میں ہلکی پھلکی ورزش بھی ایک اور مثبت فعل ہو سکتا ہے۔ بھیڑ کے علاقوں سے دور رہتے ہوئے واک یا ورزش جسمانی چستی اور ذہنی صلاحیتوں کے لیے مفید ہے۔
اگر آپ کے لیے گھر سے باہر نکلنے میں مشکلات حائل ہیں تو گھر میں رہتے ہوئے باہر کے سبزے اور ہریالی کا لطف اٹھائیں۔ اپنی کھڑکی سے باہر نظر آنے والی ہریالی یعنی گھاس، درختوں، پودوں اور جھاڑیوں کو دیکھنا بھی صحت کے لیے مفید ہے۔ ہوا کی سرسراہٹ اور پودوں کی رگڑ سے پیدا ہونے والی آوازیں بھی سکون دیتی ہیں۔
لاک ڈاؤن کی وجہ سے نیشنل پارکس بند ہیں۔ سفر کی سہولت دستیاب نہیں تو ایسے میں کئی نیشنل پارکوں کی ویب کیمروں سے نشر کی جانے والی لائیو نشریات سے محظوظ ہوں۔ اس ویب کیم سے جانوروں کے اندرونی رہائشی علاقے بھی دیکھے جا سکتے ہیں جہاں عام طور پر رسائی ممکن نہیں ہوتی۔
نیشنل پارکس کی طرح مختلف چڑیا گھروں اور ایکویریم نے بھی اپنی نشریات ویب کیم سے شروع کر رکھی ہیں۔ ان سے بھی لاک ڈاؤن میں معلومات اور لطف اٹھایا جا سکتا ہے۔ ایک تحقیق کے مطابق کچھ دیر کے لیے پانی کا تالاب دیکھنا بھی سکون دیتا ہے۔
لاک ڈاؤن میں گھر پر رہتے ہوئے اڑتے پرندوں یا دوسری حیاتيات کی سرگرمیوں پر غور کریں۔ اپنی بالکونی سے نظر آنے والے پھول دیکھیں۔ ان سب سے سکون میسر ہوگا۔ برطانیہ میں ایک دوسرے کو علی الصبح پرندوں کی تصویر بنا کر بھیجنے کی حوصلہ افزائی کی جاتی ہے۔
کورونا لاک ڈاؤن میں خود یا اپنے بچوں کے ساتھ فضا میں اڑتے پرندوں کو خوراک دینا بھی ایک اچھا مشغلہ ہو سکتا ہے۔ اپنی بچی ہوئی خوراک کسی برتن میں ڈال کر گھر کے باہر رکھ دیں اور کچھ دیر بعد آنے والے پرندوں کو دیکھیں۔ یہ بھی ایک فرحت بخش عمل ہے۔
کووڈ انیس سے بچنے کے لاک ڈاؤن میں ایک اور سرگرمی کیڑوں کو پناہ دینے میں ہے۔ اس کے لیے گھر سے باہر نکلنے کی ضرورت نہیں۔ گھر کے باہری جگہ یا بالکونی میں ایک ڈھانچہ کھڑا کر کے اسے کیڑوں کا مسکن بنایا جا سکتا ہے۔
باغبانی ایک انتہائی تخلیقی اور قدرتی ماحول سے دوستی کا مشغلہ قرار دیا جاتا ہے۔ چھوٹے بڑے گملوں یا بیکار برتنوں میں سبزیوں اور پھولوں کے پودے لگا کر ان کی افزاٴش کا انتظار کریں۔ باغبانی کا ہر مرحلہ آسودگی اور راحت کا باعث ہو گا۔
باربرا ويزل/ ک م/ اا
کئی یورپی ممالک نے کورونا وائرس کی وبا کی روک تھام کے لیے معمولات زندگی پر ہفتوں سے عائد پابندیوں میں نرمی کرنے کی شروعات کردی ہے۔ (20.04.2020)
عالمی ادارہ صحت کے مطابق يورپ ميں نئے کورونا وائرس کے متاثرين کی تعداد ايک ملين تک پہنچنے کو ہے۔ برطانيہ ميں لاک ڈاؤن کی مدت ميں توسيع زير بحث ہے اور اس بارے ميں حتمی اعلان آج ہی متوقع ہے۔ (16.04.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_53270842' lang='urd' type='mono' source='https://www.dw.com/ur/ur/کورونا-کی-بندشيں-ٹين-ایجرز-خود-کو-کیسے-بہلائيں/a-53270842' term='COVID'>
اسکول بند ہونے، منسوخ ہونے والی سرگرميوں اور رابطے پر پابندیوں کی وجہ سے بہت سارے نوجوان  ایسے کئی لمحات اور مواقعوں سے محروم رہ جاتے ہیں جو ان کے لیے اہم ہیں۔ ان حالات میں اس کے علاوہ روز مرہ معمولات سے بالکل ہٹ کر، نہ اسکول کے اسباق نہ دوستوں سے گپ شپ۔
ان نوجوانوں کو ذہنی الجھن اور زندگی سے بے زار ہونے سے بچانے کے ليے بہبود اطفال کے عالمی ادارے یونیسیف نے چھ نکاتی تجاويز پيش کی ہيں۔
الگ تھلگ، مایوس اور شاید پریشان۔ نوجوان جو يہ محسوس کرتے ہیں، انہیں معلوم ہونا چاہیے کہ وہ تنہا نہیں ہیں! یونیسیف سے منسلک نو عمر افراد کی نفسیاتی حکمت عملی کی ماہر  مصنفہ اور نیو یارک ٹائمز کی کالم نگار ڈاکٹر لیزا ڈامور نے ذہنیت اور ذہنی صحت کے موضوع پر نوجوانوں کے ليے چھ کارآمد حکمت عملی  پيش کی ہے۔ ان کے چھ ٹپس ہيں:
آپ کی پریشانی مکمل طور پر نارمل ہے
ڈاکٹر لیزا ڈامور کے مطابق اسکول بند ہونے اور وائرس سے متعلق خطرناک خبروں کی سرخیوں کے بارے میں آپ پریشان نہ ہوں۔ خوف عام ہے۔ وہ کہتی  ہیں،''خوف ایک عام اور صحتمند ردعمل ہے جو ہمیں خطرات سے خبردار کرتا ہے اور اپنی حفاظت کے ليے اقدامات کرنے میں ہماری مدد کرتا ہے۔‘‘
ڈاکٹر لیزا ڈامور کے بقول،''خوف آپ کو ایسے فیصلے کرنے میں مدد کرتا ہے، جو آپ کو فوری طور پر لینے ہوں۔ مثال کے طور پر، بہت سے دوستوں سے اور بڑے گروپوں میں لوگوں سے نہیں ملنا، اپنے ہاتھوں کو اچھی طرح سے دھوتے رہنا اور نہ دھوئے ہوئے ہاتھوں سے اپنے چہرے کو نہ چھونا ہے۔ یہ احساسات نہ صرف اپنے آپ کو، بلکہ دوسروں کو بچانے میں بھی مدد فراہم کرتے ہیں۔‘‘
ماہرین نفسیات کہتے ہیں COVID-19 کے بارے میں تمام پریشانی مکمل طور پر قابل فہم ہیں۔ اس بات کو یقینی بنائیں کہ معتبر ذرائع (جیسے یونیسیف، ڈبلیو ایچ او یا جرمنی میں رابرٹ کوخ انسٹی ٹیوٹ اور وفاقی وزارت صحت) سے معلومات حاصل کريں۔ سرخیاں اور بریکنگ نیوز پڑھنے سے باز آجائیں۔
خود کو مشغول کریں
مشکل حالات کے دوران اس سے مسائل کو دو قسموں میں تقسیم کرنے میں مدد ملتی ہے۔ ایسی کون سی چیزیں ہیں جن کے بارے میں میں کچھ کرسکتا ہوں؟ اور ایسی کون سی چیزیں ہیں جن کے بارے میں میں کچھ نہیں کر سکتا؟ ڈاکٹر لیزا ڈامورنے اس حوالے سے بتایا کہ ایک چیز جو ہمیشہ مدد کرتی ہے وہ ہے اپنا دھیان کسی اور طرف بٹانا۔ مثال کے طور پر، آپ ہوم ورک کر کے، اپنی پسندیدہ فلم دیکھ کر یا اچھی کتاب پڑھ کر روزمرہ کی زندگی میں توازن پیدا کیا جا سکتا ہے۔
اپنے دوستوں سے رابطہ رکھیں
ان اوقات میں دوستوں کے ساتھ بات چیت کرنے کے بہت سے متبادل طریقے ہیں۔ مثال کے طور پر سوشل میڈیا کے ذریعے۔ ڈاکٹر لیزا ڈامور کا مشورہ ہے کہ ذہن کو تخلیقی بنائیں،'' آپ انسٹاگرام کے متعدد مقابلوں میں حصہ لیں، تخلیقی بنیں اور اپنے دوستوں سے آن لائن بات چیت کرنے کے دوسرے طریقے تلاش کریں۔ سارا دن اسکرین کے سامنے اور سوشل میڈیا پر مصروف رہنا صحت مند نہیں ہے اور یہ آپ کے خوف اور پريشانی کو بڑھا سکتا ہے۔‘‘
اپنے آپ پر توجہ مرکوز کریں
کیا آپ ہمیشہ اپنے موسیقی کے آلے سے کچھ نیا سیکھنا، کوئی نئی کتاب شروع کرنا یا مشق کرنا چاہتے ہیں؟ اب اس کا وقت آگیا ہے! اپنے آپ پر توجہ مرکوز کریں اور اس وقت کا استعمال کریں۔ لہذا آپ ایک ہی وقت میں اپنی نفسیات کا خیال رکھتے ہیں،''مثال کے طور پر، میں نے ان تمام کتابوں کی فہرست لکھی تھی جن کو میں پڑھنا چاہتا ہوں۔‘‘ یہ کہنا ہے ڈاکٹر ڈامور کا۔
اپنے من کی سنيں
دوستوں سے ملنا، مشغلہ، کھیلوں کے ٹورنامنٹ۔ ڈاکٹر لیزا ڈامور کے بقول ان سب کی یاد آنا انتہائی مایوس کن ہے۔ واقعی یہ پریشان کن بھی ہے خاص کر نوجوانوں کے لیے۔ ان مایوسیوں سے نمٹنے کا بہترین طریقہ کیا ہے؟ اپنے جذبات کو نظرانداز نہ کریں! ''اگر آپ کے جذبات مجروح ہوتے ہیں تو آپ کو ان احساسات کا سامنا کرنا پڑے گا۔ آپ غمگین ہو سکتے ہیں اور اگر آپ خود کو غمزدہ نہ ہونے ديں تو آپ خود کو بہتر محسوس کریں گے۔‘‘
جذبات ہر ایک کے مختلف نظر آتے ہیں۔ کچھ نوجوان فن کو فروغ دیتے ہیں، دوسرے نوجوان اپنے غم بانٹنے کے لیے اپنے دوستوں سے بات کرنا چاہتے ہیں اور اس طرح ایک دوسرے سے زیادہ وابستہ محسوس کرتے ہیں۔ کچھ دوسرے نوجوان خود کو معاشرتی طور متحرک کرنا پسند کرتے ہيں، مثال کے طور پر دادا دادی یا دوسرے لوگوں کے کام کرنا چاہتے ہیں۔ یہ ضروری ہے کہ آپ وہ کریں جو آپ کوصحیح محسوس ہوتا ہے۔
اپنے اور دوسروں کے ساتھ  صلاح رحمی برتیں
کورونا وائرس کی وجہ سے کچھ نوجوانوں اور نوعمر بچوں کو اسکول میں یا سوشل میڈیا پر زیادتی کا نشانہ بنایا جاتا ہے۔ ڈاکٹر ڈامور کا کہنا ہے، ''بچوں اور نوعمروں کو جو نشانہ بنایا جاتا ہے ان کو خود اپنے جابروں سے نمٹنے کی ضرورت نہیں ہے۔ ہم آہنگوں اور دوستوں کی ٹیم بنا کر موبنگ کرنے والوں کا مقابلہ کرنا کلیدی اہمیت کا حامل ہے۔
ک م / ع ا
نئے کورونا وائرس کی عالمی وبا کے دوران روسی نژاد جرمن پیانو نواز آئیگور لیوٹ آج کل ہر شام ٹویٹر پر لائیو کانسرٹ نشر کرتے ہیں۔ ان کی یہ کاوش ان کے مداحوں میں خاصی مقبول بھی ہو رہی ہے۔ اپنے وقت کو کارآمد بنانے اور اپنے مداحوں سے رابطے میں رہنے کا یہ لیوٹ کا انوکھا انداز ہے۔
کبھی پرندوں کے چہچہانے کی آواز، کبھی صبح کی نم ہوا تو کبھی کسی درخت کے تنے پر نشانات، معروف فرانسیسی مصنفہ لیلی سلیمانی اپنی قرنطینہ ڈائری میں وہ سب لکھ ڈالتی ہیں جو ان کی نگاہ سے گزرتا ہے۔ ان کی یہ ڈائری فرانسیسی اخبار ’لی موندے‘ میں شائع ہو رہی ہے۔
کورونا وائرس کی عالمگیر وبا سے قبل انتیس سالہ الیگزینڈر اسکین نے خود کو برلن کی سیکساؤر گیلری میں پچاس دنوں کے لیے قید کر لیا تھا۔ اس دوران وہ ایک پینٹنگ پر کام کر رہے تھے۔ انہوں نے پچاس دنوں تک ہر روز آٹھ گھنٹے تک اپنی سرگرمیوں کو ریکارڈ کیا، جن میں حتی کہ وہ کھاتے اور سوتے ہوئے بھی نظر آئے۔ یہ پینٹنگ اب عالمی وبا کے بعد ہی فروخت ہو سکے گی۔
روسی تھیٹر ڈائریکٹر کیریل سیریبرینیکوو خود ساختہ طور پر اٹھارہ ماہ کے لیے نظر بند رہے تاہم وہ اس دوران بہت کچھ کرتے رہے۔ اب وہ ایک ویڈیو میں لوگوں کو بتا رہے ہیں کہ بندش میں وقت کو کیسے کارآمد بنایا جا سکتا ہے۔ سیریبرینیکوو کی نظر بندی ایک سال قبل ختم ہوئی۔
سربین فنکارہ مارینہ ابرامووچ ہر سال کے اختتام پر بھارت چلی جاتی ہیں۔ وہ یہ وقت تنہائی میں مراقبہ کر کے گزارتی ہیں۔ مارینہ کے بقول یہ جسم اور روح کو تروتازہ رکھنے کے لیے لازمی ہے۔
چینی فنکار آئی وائی وائی کو سن 2009 میں گرفتار کر کے شدید تشدد کا نشانہ بنایا گیا تھا۔ اتنا تشدد کہ وہ ’سیریبرل ہیمرج‘کا شکار ہو گئے تھے۔ آئی وائی وائی نے اس وقت بھی اپنا کام جاری رکھا۔
شاعر، پینٹر اور فوٹو گرافر لو شیاباؤ کو چینی حکومت نے آٹھ سال کے لیے نظر بند رکھا۔ مگر اس نوبل انعام یافتہ فنکار نے ہمت نہ ہاری اور تخلیق جاری رکھی۔ بعد ازاں ان کے کئی فن پاروں کی نمائش برلن میں بھی ہوئی۔
دور جدید کے روسی ادب کے تخلیق کار شاعر الیگزینڈر پشکن سن 1830 میں چند ماہ کے لیے خود ساختہ نظر بندی میں چلے گئے تھے۔ ان کے اس اقدام کا مقصد ہیضے کی وبا سے بچنا تھا۔ اسی دور میں پشکن نے کئی کہانیاں، اشعار اور ناول لکھے۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52968240' lang='urd' type='mono' source='https://www.dw.com/ur/ur/کورونا-کے-خلاف-جنگ-جھوٹ-کا-کوئی-فائدہ-نہیں/a-52968240' term='Corona'>
کورونا وائرس کے خلاف جنگ میں سب سے اہم ہتھیار حقیقت ہے۔ چین کے معاملے میں واضح ديکھایا گیا ہے، جہاں کورونا وائرس سب سے پہلے ظاہر ہوا تھا۔ وبا کی شروعات ہی میں، جب اس پر قابو پانے کے امکانات زیادہ تھے، چینی کمیونسٹ پارٹی کے کارکنوں اور سکیورٹی فورسز نے طبی پیشہ ور افراد کو ڈرایا۔ ثبوت ضائع کر دیے گئے، حقائق سے انکار کیا گیا۔ نتیجہ پہلے قومی وبا، پھر عالمی وبا کی صورت ميں سامنے آيا۔
ایسی حکومتیں جن پر کوئی اعتبار نہیں کرتا ہے
ايسا ہی ایران کے کيس سے بھی ثابت ہوتا ہے۔ حکومت برسوں سے اپنے لوگوں سے جھوٹ بول رہی ہے۔ جب حکومت نے طویل ہچکچاہٹ کے بعد اور کچھ ملاؤں کی مزاحمت کے خلاف وائرس کےسدباب کے طور پر کارروائی کی تو عوام نے اسے سنجیدگی سے نہیں لیا۔ "جو ایک بار جھوٹ بولتاہے ، اس کا کوئی یقین نہیں کرتا ، یہاں تک کہ اگر وہ سچ بھی بول رہا ہو۔" نتیجہ: سرکاری طور پراب تک 2500 سے زیادہ افراد کی موت کی تصدیق ہوئی ہے لیکن کوئی بھی ان اعداد وشمار پراعتبار نہیں کر رہا ہے۔
امریکا میں، جہاں حکومت "متبادل حقائق" کو خراج عقیدت پیش کرتی ہے، وائرس کے خطرات کوپہلے تو جھٹلایا گیا، پھر اتنے بڑے مسئلے کو بہت چھوٹا بنا کر پيش کیا گیا۔ جب اس وبا کے اثرات واضح طور پر سامنے آنے لگے تو امریکی صدر ڈونلڈ ٹرمپ نے بادل نخواستہ کچھ کارروائی کی لیکن اس میں کوئی شک نہیں ہے کہ وہ بالآخر معیشت کو اپنے شہریوں کی صحت سے بالاتر یا اہم تر سمجھتے ہيں۔ نتیجہ: امريکا ميں اب دنیا کے کسی بھی دوسرے ملک سے زیادہ کورونا انفیکشن پایا جاتا ہے۔
ایک وائرس سیاست کی پرواہ نہیں کرتا۔ بیان بازی اور جملے اسے متاثر نہیں کرتے ہیں۔ صرف ایک چیز جو اہم ہے وہ ہیں حقائق۔ وائرس کو صرف سائنسی مہارت اور احساس تناسب سے شکست دی جا سکتی ہے۔
روڈييون ایبنگ ہاؤزن
دائیں بازو کے عوامیت پسندوں کے پاس معاشرے کو دينے کے ليے کچھ نہیں ہے۔ یہ ایک اچھی علامت ہے کہ یورپ اور جرمنی میں سیاست دان بحران کے ماہرین سے مشورہ لیتے ہیں اور اپنے فیصلوں میں ان کے جائزوں کو بھی شامل کرتے ہیں۔ پچھلے مہینوں اور سالوں میں گرچہ دائیں بازو کے عوامیت پسند سیاست دانوں نے سیاست کا دھارا موڑنے کی کوشش کی۔ چند کا ذکر کرتا چلوں، یعنی جرمنی میں اے ایف ڈی، ہنگری میں وکٹر اوربان، اٹلی میں سالوینی۔
موجودہ صورتحال یہ واضح کرتی ہے کہ اگر معاملات سنگین ہو جاتے ہیں تو دائیں بازو کے عوامیت پسند سیاست دانوں کے پاس تعاون کرنے کے ليے کچھ نہیں ہوتا ہے۔
وبائی امراض سے پتہ چلتا ہے کہ ايسی سیاست جو حقائق کو نظر انداز کرے اور صرف عوامی رائے کو اپنے ليے بروئے کار لاتی ہے اس کی بہت بھاری قيمت ادا کرنا پڑتی ہے۔ نہ صرف یورپ میں بلکہ پوری دنیا میں ايسی سیاست کی قيمت بہت سے انسان اپنی جان دے کر چکاتے ہیں۔
اگر کچھ مہینوں میں اور سائنس کی مدد سے وائرس کو شکست دے دی گئی ہے تو امید ہے کہ اس حقیقت کا ادراک باقی رہے گا کہ اصل اہمیت سچائی کی ہے خاص طور سے سیاست میں۔
روڈييون ایبنگ ہاؤزن/ ک م/ اا
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52943245' lang='urd' type='mono' source='https://www.dw.com/ur/ur/کورونا-وائرس-کا-بحران-اور-امريکی-ڈاکٹروں-کی-بے-بسی/a-52943245' term='COVID'>
دنیا بھر میں اب تک  تقریباﹰ ساڑھے پانچ لاکھ افراد نئے کورونا وائرس سے متاثر ہو چکے ہيں۔ ترقی پذير اور غريب ممالک کے ساتھ ساتھ امیر ریاستوں میں بھی صحت عامہ کے نظاموں پر اس وقت غير معمولی دباؤ ہے۔ جن ممالک ميں لاک ڈاؤن ہے، وہاں زندگی بری طرح متاثر ہوئی ہے۔
غير معمولی اقدامات
امريکا کو اس وقت نئے کورونا وائرس سے متاثرہ مریضوں کی بڑھتی ہوئی تعداد کے علاج، بنیادی طبی سہولیات کی فراہمی اور کئی ریاستوں ميں لاک ڈاؤن کے سبب ملکی معیشت کو پہنچنے والے نقصانات جيسے کئی بڑے چيلنجز کا سامنا ہے۔
میساچوسٹس اور نیو یارک کے متعدد میڈیکل اسکولوں نے اس ہفتے اعلان کیا کہ وہ اپنے چوتھے سال کے طلبا و طالبات کی پيشگی گریجویشن کر کے انہيں ہسپتالوں میں دیکھ بھال کے نگران فرنٹ لائن عملے کے طور پر تعينات کر رہے ہيں۔ طبی کارکنوں کی ضرورت بڑھتی جا رہی ہے اور اس وقت سرجری اور ڈینٹل میڈیسن سے لے کر ميڈیکل کے ديگر شعبوں سے تعلق رکھنے والے سينيئر اور جونيئر تمام ڈاکٹروں کو ہسپتالوں کے ایمرجنسی شعبوں ميں تعينات کیا جا رہا ہے۔
نیو یارک یونیورسٹی کے بعد ٹفٹس یونیورسٹی ، بوسٹن یونیورسٹی اور میساچوسٹس یونیورسٹی کے میڈیکل اسکولوں نے اعلان کیا ہے کہ انہوں نے ریاست میساچوسٹس کی جانب سے میڈیکل ورک فورس کو بڑھانے میں مدد کے ليے درخواست کے بعد مئی کے بجاۓ اپریل ميں ہی گریجویشن کا منصوبہ بنایا ہے۔ اخبار نيو يارک ٹائمز کے مطابق ہارورڈ میڈیکل اسکول نے کہا ہے کہ وہ ایسے ہی ممکنہ اقدام پر 'سرگرمی سے غور کر رہا ہے‘۔
میساچوسٹس میں ریاست ابتدائی فارغ التحصیل افراد کے ليے 90 دن تک کے لیے عارضی لائسنس فراہم کرے گی، جن سے کلینیکل شعبوں اور فرائض کی انجام دہی میں خود بخود داخلے کی اجازت ہو گی۔ اس اقدام سے میساچوسٹس میں لگ بھگ 700 میڈیکل طلبہ معمول سے کم از کم آٹھ ہفتے قبل ہی مریضوں کی دیکھ بھال کے ليے خود کو  پیش کر سکيں گے۔
ڈاکٹروں کی حالت زار کی عکاسی سوشل ميڈيا پر
امريکا کے ہسپتالوں ميں اس وقت بغير کسی وقفے کے مسلسل موت اور زندگی کی کشمکش کے درميان کورونا وائرس کے مريضوں کی مدد کرنے والے ڈاکٹر فيس بک کے ذريعے بھی اپنی مشکلات اور مريضوں کی بے بسی بیان کر رہے ہيں۔
یہ ابھی تک ثابت نہیں ہو سکا ہے کہ ماسک وائرل انفیکشن کو روکنے میں مؤثر ثابت ہوتے ہیں يا نہيں۔ ایسا بھی کہا جاتا ہے کہ ناک پر چڑھانے سے قبل ماسک ميں پہلے سے بھی جراثیم پائے جاتے ہيں۔ ماسک کا ايک اہم فائدہ یہ ہے کہ کوئی دوسرا شخص آپ کی ناک اور منہ سے محفوظ رہ سکتا ہے۔ بیماری کی صورت میں یہ ماسک دوسرے افراد کو آپ سے تحفظ فراہم کرتا ہے۔
اپنے آپ کو محفوظ رکھنے کی ہدايات میں عالمی ادارہٴ صحت نے چہرے کے ماسک کا ذکر نہیں کیا لیکن ان ہدايات میں سب سے اہم ہاتھوں کو صاف رکھنا ہے۔ اس کے لیے ورلڈ ہیلتھ آرگنائزیشن نے جراثم کش سیال مادے کے استعمال کو اہم قرار دیا ہے۔ یہ ہسپتالوں میں داخلے کے مقام پر اکثر پايا جاتا ہے۔
ہاتھ صاف رکھنے کا سب سے آسان طریقہ صابن سے ہاتھ دھونا ہے۔ لیکن یہ ضروری ہے کہ اس انداز میں بڑی توجہ سے ہاتھ دھوئے جائيں۔
ڈاکٹروں کی یہ متفقہ رائے ہے کہ کھانسی کرتے وقت اور چھینک مارتے ہوئے اپنے ہاتھ ناک اور منہ پر رکھنا بہت ضروری ہوتا ہے۔ اس موقع پر ٹِشُو پیپر بھی منہ پر رکھنا بہتر ہے۔ بعد میں اس ٹِشُو پیپر کو پھینک کر ہاتھ دھو لینے چاہییں۔ نزلہ زکام کی صورت میں اپنے کپڑے معمول سے زیادہ دھونا بھی بہتر ہوتا ہے۔ ڈرائی کلین کروا لیں تو بہت ہی اچھا ہے۔
ایک اور احتیاط یہ ہے کہ سارا دن دفتر میں کام مت کریں۔ بخار کی صورت میں لوگوں سے زیادہ میل جول درست نہیں اور اس حالت میں رابطے محدود کرنا بہتر ہے۔ بیماری میں خود سے بھی احتیاطی تدابیر اختیار کرنا مناسب ہے۔
بخار، کھانسی یا سانس لینے میں دشواری ہے تو طبی نگہداشت ضروری ہے۔ بھیڑ والے مقامات سے گریز کریں تاکہ بیماری دوسرے لوگوں ميں منتقل نہ ہو۔ ڈاکٹر سے رجوع کر کے اُس کی بتائی ہوئی ہدایات پر عمل کرنا لازمی ہے۔
کورونا وائرس کے حوالے سے یہ بھی ہدایت جاری کی جاتی ہيں کہ مارکیٹ یا بازار میں زندہ جانوروں کو چھونے سے اجتناب کریں۔ اس میں وہ پنجرے بھی شامل ہیں جن میں مرغیوں یا دوسرے جانوروں کو رکھا جاتا ہے۔
گوشت کو اچھی طرح پکائیں۔ کم پکے ہوئے یا کچا گوشت کھانے سے گریز ضروری ہے۔ جانوروں کے اندرونی اعضاء کا بھی استعمال احتیاط سے کریں۔ اس میں بغیر گرم کیا ہوا دودھ بھی شامل ہے۔ بتائی گئی احتیاط بہت ہی ضروری ہیں اور ان پر عمل کرنے سے بیماری کو دور رکھا جا سکتا ہے۔ صحت مند رہیں اور پرمسرت زندگی گزاریں۔
مصنف: عابد حسین (فابیان شمٹ)
نیو روک ہسپتال کے ايک ڈاکٹر )انٹرنل ميڈيسن ريذيڈنٹ( مارک ايوب نے اپنی ايک فيس بک پوسٹ ميں لکھا، ''میں ابتدائی طور پر COVID-19 کے بارے ميں شاکی تھا۔ آج ميں خوفزدہ ہوں۔ دس دن پہلے ہمارے ہسپتال میں کووڈ 19 کے مریضوں کی تعداد صفر تھی۔ آج ہمارے پاس سینکڑوں ہیں۔ ہم ایک ہاری جا چکی جنگ لڑ رہے ہیں۔ سرکاری طور پر ہمارے اس ہسپتال میں 13معالجین وائرس کا شکار ہیں ۔غیر سرکاری طور پر اس سے کہيں زیادہ ۔ ہم کیوں کام جاری رکھے ہوئے ہیں؟ کیونکہ اگر ہم نہیں کریں گے، تو کون کرے گا؟ ہم جسمانی طور پر بیمار ہیں ، لیکن کوئی بھی ہماری جگہ نہیں لے سکتا۔ ہم اپنے ساتھیوں سے اپنے جذبات اور کھانسی چھپاتے ہیں اور ایک دوسرے کو تسلی دینے کی کوشش کرتے ہیں ۔ ہماری ساری توانائی صرف ہمارے مریضوں پر مرکوز ہے۔‘‘
عالمی ادارہ صحت کے مطابق ایسا کوئی ثبوت موجود نہیں کہ نمکین محلول ’سلائن‘ وائرس کو ختم کر کے آپ کو کورونا وائرس سے بچا سکتا ہے۔
کچھ ماؤتھ واش تھوڑی دیر کے لیے مائکروبز کو ختم کرنے میں مددگار ہوتے ہیں لیکن عالمی ادارہ صحت کے مطابق ان سے غرارے کرنے سے بھی کورونا وائرس کی نئی قسم سے نہیں بچا جا سکتا۔
انٹرنیٹ پر یہ دعویٰ جنگل میں آگ کی طرح پھیلتا جا رہا ہے کہ لہسن کھانے سے کورونا وائرس بے اثر ہو جاتا ہے۔ تاہم ایسے دعووں میں بھی کوئی حقیقت نہیں۔
انٹرنیٹ پر موجود کئی نا درست معلومات میں سے ایک یہ بھی ہے کہ بلی اور کتے جیسے پالتو جانور کورونا وائرس کے پھیلاؤ کا سبب بنتے ہیں۔ اس بات میں بھی کوئی صداقت نہیں۔ ایسے پالتو جانور اگرچہ ’ایکولی‘ اور دیگر طرح کے بیکٹیریا ضرور پھیلاتے ہیں۔ اس لیے انہیں چھونے کے بعد ہاتھ ضرور دھو لینا چاہییں۔
کورونا وائرس خط اور پارسل کی سطح پر زیادہ دیر نہیں ٹھہر سکتا۔ اس لیے اگر آپ کو چین یا کسی دوسرے متاثرہ علاقے سے خط یا پارسل موصول ہوا ہے تو گھبرانے کی کوئی بات نہیں، کیوں کہ اس طرح کورونا وائرس کا شکار ہونے کا خطرہ قریب نہ ہونے کے برابر ہے۔
کورونا وائرس کی اس نئی قسم کے علاج کے لیے ابھی تک ویکسین تیار نہیں ہوئی۔ نمونیا کے لیے استعمال ہونے والی ویکسین وائرس کی اس نئی قسم پر اثر انداز نہیں ہوتی۔
ایتھنول محلول اور دیگر جراثیم کش ادویات اور اسپرے سخت سطح سے کوروانا وائرس کی نئی قسم کو ختم کر دیتے ہیں۔ لیکن انہیں جلد پر استعمال کرنے کا قریب کوئی فائدہ نہیں۔
اس نئے وائرس سے بچاؤ کے لیے احتیاطی تدابیر اختیار کریں۔ کھانا بہت اچھے طریقے سے پکا کر کھائیں۔ کورونا وائرس سے متاثرہ افراد سے ملنے سے گریز کریں۔
صابن اور پانی سے اچھی طرح ہاتھ دھونے سے انفیکشن سے بچا جا سکتا ہے۔ ہاتھ کم از کم بیس سیکنڈز کے لیے دھوئیں۔ کھانستے وقت یا چھینک آنے کی صورت میں منہ کے سامنے ہاتھ رکھ لیں یا ٹیشو پیپر استعمال کریں۔ یوں کورونا وائرس کے پھیلاؤ کے امکانات کم ہو جاتے ہیں۔
مارک ایوب نے لکھا، ''کچھ دن پہلے ہم مریض کو بلو بیگ سے ماسک کرتے تھے ، لیکن نئے کووڈ پروٹوکول میں کہا گیا ہے کہ ہمیں وائرل ذرات کی ایروسولائزیشن سے گریز نہیں کرنا چاہیے۔ تو میں اپنے آپ سے پوچھ رہا ہوں: 'کیا میں اپنی زندگی کی حفاظت کر سکوں گا؟‘ ايک اکتاليس سالہ مريض کی زندگی  کو بچا نے کا فیصلہ کرتے ہوۓ میں نے اپنی زندگی کا خطرہ مول ليا اور بلو بیگ سے اسے ماسک کر دیا۔ ہم نے اپنے ہسپتال میں متعدد یونٹ بند کر دیے ہیں اور انہیں COVID انیس کے مریضوں کی دیکھ بھال کے لیے وقف کر دیا ہے۔ ہم ان حصوں کو 'خفیہ غار‘ کہتے ہیں۔ ہر روز آئی سی یو میں کام کرتے ہوئے ہمیں کورونا کے ریضوں کے اوسطاﹰ 12 نئے کيسز نمٹانا ہوتے ہیں۔ انہیں ایک تاریک دالان سے نکال کر آئی سی یو تک پہنچانا ہوتا ہے۔ میں اپنا وہی ماسک لگاۓ ہوئے ہوں، جو میں کئی دنوں سے استعمال کر رہا ہوں۔ ہم اپنے گھٹتے ہوئے وسائل کو اخلاقی اور مؤثر طریقے سے کس طرح استعمال کريں؟ اس ہسپتال میں پہلے ہی وینٹیلیٹر ختم ہوچکے ہیں۔ ہم ہر کسی کی ویسی نگہداشت نہیں کرسکتے، جس کو کوئی مستحق ہوتا ہے۔ ایک دن میں متعدد بار فيصلے کی کٹھن گھڑی آتی ہے، جس ميں ہميں 40 سالہ مریض اور 80 سالہ مریض کے درمیان زندگی بچانے کا انتخاب کرنا پڑتا ہے۔ ہم یہاں زندگی اور موت کے فیصلے کرنے پر اس ليے مجبور ہیں کیونکہ ہمارے بازار اور حکومتیں ٹوٹ چکے ہیں۔‘‘
اسی قسم کے جذبات کا اظہار نارتھ کيرولائنا اور واشنگٹن ڈی سی کے ہسپتالوں ميں کام کرنے والے دیگر ڈاکٹروں نے بھی اپنے اپنے فيس بک پيج پر کیا ہے اور لکھا ہے کہ امريکی صدر ٹرمپ کو ملکی معیشت کو بچانے کی کوششوں کے بجائے انسانی جانیں بـچانے کے ليے ہر ممکنہ اقدامات کرنا چاہييں۔
کشور مصطفیٰ، م م
فرانسیسی حکومت کی طرف سے گزشتہ جمعرات کو ملکی سطح پر لاک ڈاؤن کا اعلان کیا گیا تھا۔ اس کے نتیجے میں سیاحوں میں مشہور خوابوں کا شہر پیرس بھی بالکل خاموش ہو گیا ہے۔ پیرس کے مقامی باسیوں کو بھی کہہ دیا گیا ہے کہ وہ ضروری کام کے علاوہ گھروں سے نہ نکلیں۔ یہ وہ شہر ہے، جس کے کیفے جنگوں میں بھی کبھی بند نہیں ہوئے تھے۔
جرمن چانسلر انگیلا میرکل نے اتوار کے دن سخت اقدامات متعارف کرائے۔ نئے کورونا وائرس پر قابو پانے کی خاطر نو نکاتی منصوبے میں یہ بھی شامل ہے کہ دو سے زیادہ افراد عوامی مقامات پر اکٹھے نہیں ہو سکتے۔ لوگوں کو کہا گیا ہے کہ وہ کووڈ انیس کے پھیلاؤ کو روکنے کی خاطر آپس میں ڈیڑھ میٹر کا فاصلہ رکھیں۔ جرمن عوام اس عالمی وبا سے نمٹنے میں سنجیدہ نظر آ رہے ہیں، اس لیے دارالحکومت برلن بھی خاموش ہو گیا ہے۔
اس عالمی وبا پر قابو پانے کے لیے برلن حکومت نے غیر ملکیوں کے جرمنی داخلے پر بھی کچھ پابندیاں عائد کر دی ہیں۔ اس قدم کی وجہ سے یورپ کے مصروف ترین ہوائی اڈوں میں شمار ہونے والے فرینکفرٹ ایئر پورٹ کی رونق کے علاوہ اس شہر کی سڑکوں پر ٹریفک میں بھی خاصی کمی واقع ہوئی ہے۔
رقبے کے لحاظ سے سب سے بڑے جرمن صوبے باویریا میں گزشتہ ہفتے ہی لاک ڈاؤن کا اعلان کر دیا گیا تھا۔ نئے کورونا وائرس سے نمٹنے کی خاطر اس صوبے میں ابتدائی طور پر دو ہفتوں تک یہ لاک ڈاؤن برقرار رہے گا۔ یوں اس صوبے کے دارالحکومت ميونخ میں بھی زندگی مفلوج ہو کر رہ گئی ہے۔
برطانیہ میں بھی تمام ریستوراں، بارز، کلب اور سماجی رابطوں کے دیگر تمام مقامات بند کر دیے گئے ہیں۔ برطانوی وزیر اعظم بورس جانسن نے عوام سے اپیل کی ہے کہ وہ غیر ضروری سفر اور سماجی رابطوں سے احتراز کریں۔ یوں لندن شہر کی طرح اس کی تاریخی میٹرو لائنز بھی سنسان ہو گئی ہیں۔
یورپ میں کووڈ انیس نے سب سے زیادہ تباہی اٹلی میں مچائی ہے۔ اس ملک میں دس مارچ سے ہی لاک ڈاؤن نافذ ہے۔ کوششوں کے باوجود اٹلی میں کووڈ انیس میں مبتلا ہونے والوں کی تعداد میں اضافہ پریشانی کا باعث ہے۔ میلان کی طرح کئی دیگر اطالوی شہر حفاظتی اقدمات کے باعث ویران ہو چکے ہیں۔
اٹلی کے شمالی علاقوں میں اس عالمی وبا کی شدت کے باعث روم کے ساتھ ساتھ ویٹی کن کو بھی کئی پابندیاں کا سامنا کرنا پڑ رہا ہے۔ ویٹی کن کا معروف مقام سینٹ پیٹرز اسکوائر عوام کے لیے بند کر دیا گیا ہے جبکہ اس مرتبہ مسیحیوں کے گڑھ ویٹی کن میں ایسٹر کی تقریبات بھی انتہائی سادگی سے منائی جائیں گی۔
یورپ میں نئے کورونا وائرس کی وجہ سے اٹلی کے بعد سب سے زیادہ مخدوش صورتحال کا سامنا اسپین کو ہے۔ ہسپانوی حکومت نے گیارہ اپریل تک ملک بھر ایمرجنسی نافذ کر دی ہے۔ اسپین میں زیادہ تر متاثرہ شہروں مییں بارسلونا اور میڈرڈ شامل ہیں۔
آسڑیئن حکومت کے مطابق ویک اینڈ کے دوران نئے کورونا وائرس میں مبتلا ہونے والوں کی شرح پندرہ فیصد نوٹ کی گئی، جو گزشتہ ہفتے کے مقابلے میں خاصی کم ہے۔ قبل ازیں یہ شرح چالیس فیصد تک بھی ریکارڈ کی گئی تھی۔ ویانا حکومت کی طرف سے سخت اقدامات کو اس عالمی وبا پر قابو پانے میں اہم قرار دیا جا رہا ہے۔
جرمنی میں کورونا وائرس کی مریضوں کے لیے انتہائی نگہداشت کی سہولیات کی شدید کمی پیدا ہو سکتی ہے۔ جرمن طبی تنظیموں نے ایسے رہنما اصول طے کر لیے ہیں جن کے تحت مجبوری میں مریضوں کی زندگی اور موت کے فیصلے کیے جا سکیں گے۔ (27.03.2020)
امریکا میں کورونا وائرس سے متاثرہ مریضوں کی تعداد دنیا میں سب سے زیادہ ہو گئی ہے۔ یہ وبا دنیا کے قریب دو سو ممالک کو متاثر کر چکی ہے۔ تازہ ترین صورت حال کے بارے میں تفصیلات اس لائیو آرٹیکل میں پڑھیے۔ (27.03.2020)
بھارت میں کورونا وائرس سے متاثرین کی مصدقہ تعداد سات سو پار کر چکی ہے جب کہ اس وبا سے بیس افراد  ہلاک ہو چکے ہیں۔
(27.03.2020)
اگرچہ COVID-19 سے ہونے والے  معاشی نقصان کا تعین ابھی باقی ہے ، لیکن جو بات یقین کے ساتھ کہی جا سکتی ہے وہ یہ ہے کہ اس بحران سے لاکھوں افراد بے روزگار ہو جائيں گے۔ ليکن چند سیکٹرز اس بڑی تکلیف سے بچ سکتے ہیں۔ (27.03.2020)
جمود کو ابھی صرف دو ہفتے ہوئے ہیں لیکن کرنے والوں نے جمع تفریق شروع کر بھی دی ہے: انسانی ہلاکتوں کی تعداد کا مقابلہ اقتصادی ترقی سے ہے۔ سبھی دیکھنے اور سننے والے بے یقینی سے پوچھنے لگے ہیں کہ ایسا بھلا ہو کیسے سکتا ہے؟ (26.03.2020)
پاکستان میں وزیراعظم عمران کی بارہا مخالفت کے باوجود ملک کے بیشتر حصے لاک ڈاؤن میں جا چکے ہیں۔ سوال یہ ہے کہ ایسا کس نے کیا، کیسے ہوا اور اس صورتحال سے عمران خان بظاہر کتنے کمزور اور تنہا ہوئے؟ (26.03.2020)
دنیا کے کئی ممالک میں کورونا وائرس سے بچنے کے لیے اب ماسک کا استعمال کیا جا رہا ہے۔ اس سلسلے ميں کئی اور طریقے بھی موثر ثابت ہو سکتے ہیں، جن میں سے چند ایک ان تصاویر میں دیکھے جا سکتے ہیں۔ (24.01.2020)
کورونا وائرس کی نئی قسم سے بچاؤ کے حوالے سے انٹرنیٹ پر غلط معلومات کی بھرمار ہے۔ بہت زیادہ معلومات میں سے درست بات کون سی ہے اور کیا بات محض مفروضہ۔ جانیے اس پکچر گیلری میں۔ (29.02.2020)
نئے کورونا وائرس سے نمٹنے کی خاطر سماجی میل ملاپ سے اجتناب اور سفری پابندیوں کی وجہ سے یورپ میں سیاحت کے ليے مشہور بڑے بڑے شہر بھی سنسان ہو گئے ہیں۔ (23.03.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52938081' lang='urd' type='mono' source='https://www.dw.com/ur/ur/کورونا-وائرس-اور-روز-گار-کی-عالمی-منڈی-کا-بحران/a-52938081' term='COVID'>
بین الاقوامی لیبر آرگنائزیشن (آئی ایل او) نے کہا ہے کہ کورونا وائرس پھیلنے سے دنیا بھر میں تقریباﹰ 25 ملین ملازمتوں کا خاتمہ ہوسکتا ہے، کیونکہ وبائی امراض نے لاکھوں افراد کو گھر کے اندر ہی رہنے پر مجبور کیا ہے اور عالمی معیشت عملی طور پر ٹھپ پڑ چکی ہے۔ اس کے مقابلے میں، دو ہزار آٹھ اور دو ہزار نو کے عالمی مالیاتی بحران کی وجہ سے بے روزگاری میں 22 ملین  کا اضافہ ہوا۔
تاہم، اقوام متحدہ کے ادارہ کا کہنا ہے کہ اگر وائرس کے پھیلاؤ پر قابو پا لیا جاتا تو ملازمتوں میں ہونے والا نقصان 5.3 ملین سے کہيں کم ہو سکتا تھا۔ آئی ایل او نے کہا ہے کہ بے روزگاری میں اضافہ کام کرنے والوں کی ميں 3.4 ٹریلین ڈالر (3.1 ٹریلین یورو) کی کمی یا نقصان کا سبب بنے گی، کیونکہ وائرس کے پھیلنے کے معاشی اثرات ميں کام کے اوقات اور اجرت میں کمی بھی شامل ہو گی۔
سفر اور سیاحت کی صنعت سب سے زیادہ متاثر
ایئر لائن کمپنیوں کو کووڈ 19 کی وجہ سے  سب سے مشکلات کا سامنا کرنا پڑا ہے۔ کورونا وائرس پر قابو پانے کے اولين اقدامات ميں عالمی سفری پابندیاں شامل تھی۔ اس کی وجہ سے ایئر لائن کمپنیوں کو ہزاروں پروازیں منسوخ کرنا پڑی ۔ ایئر کینیڈا، اسکینڈینیوائی ایئر لائنز اور نارویجن ایئرز نے اعلان کیا ہے کہ وہ 20،000 سے زیادہ ملازمین کو اجتماعی طور پر فارغ کرنے کا منصوبہ رکھتی ہیں۔
ماہرین نے ملازمت میں مزید کٹوتیوں کے بارے میں خبردار کیا ہے، خاص طور پر انتشار کی شکار یورپی منڈی میں، جو طویل عرصے سے زیادہ پیداوری صلاحیت اور قیمتوں کے اتار چڑھاؤ کے مسائل  سے دوچار ہے۔ کمزور بیلنس شیٹ والی ایئر لائنز کو وبائی امراض سے بچنا اور اس طرح جوڑنا مشکل ہو سکتا ہے جس طرح برطانوی کیریئر فلائب نے کیا تھا۔
مہمان نوازی کی صنعت بھی بڑے پیمانے پر روک تھام کے اقدامات سے نمٹنے کے ليے جدوجہد کر رہی ہے۔ چين ہوٹل کمپنی میریيٹ، ہلٹن اور ہیات جیسے دیگر بڑے ہوٹلوں کی شاخوں کی ہزاروں ملازمتوں کو ختم کررہا ہے۔ یورپ میں، سویڈن کے سب سے بڑے ہوٹل گروپ، اسکینڈک نے کہا ہے کہ وہ 2 ہزار سویڈش کارکنوں کو برطرفی کے نوٹس جاری کرے گا۔
امریکہ کی طرف سے بدنما اشارے
چین اور اٹلی کے بعد امریکا کورونا سب سے زیادہ متاثرہ تیسرا ملک ہے، جہاں سے انتہائی ناخوشگوار اشارے مل رہے ہيں۔ 14 مارچ کو ختم ہونے والے ہفتے تک امریکا ميں بے وزگاری ميں 33 فیصد اضافے سے يہ تعداد 281،000 تک پہنچ گئی تھی۔ گولڈمین ساکس کے ماہرین معاشیات کا کہنا ہے کہ گزشتہ ہفتے بے روزگاری کی شرح 2.25 ملین ریکارڈ کی گئی ہوگی- یہ 1982ء میں ریکارڈکی جانی والی ماضی کی نچلی ترين شرح سے تین گنا زیادہ ہے۔
بلومبرگ کی رپوٹ کے مطابق فیڈرل ریزرو بینک آف سینٹ لوئس کے صدر جیمز بلارڈ نے پیش گوئی کی ہے کہ دوسری سہ ماہی میں امریکا ميں بے روزگاری کی شرح 30 فیصد تک مزيد گرے گی اور مجموعی قومی پيداوار ميں 50 فیصد کی غیر معمولی کمی متوقع ہے۔
آشوتش پانڈے، ک م / ع ا
کووڈ۔انیس کی وبا کی وجہ سے بہت سارے تجارتی ادارے سخت مالی دباؤ میں آگئے ہیں جبکہ بعض حکومتوں نے لوگوں کی ملازمتوں کو بچانے کے لیے تدارکی اقتصادی اقدامات پر غور کرنا شروع کردیا ہے۔ (19.03.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52886360' lang='urd' type='mono' source='https://www.dw.com/ur/ur/ہنگامی-صورتحال-آفات-کرفیو-جرمنی-میں-کون-کیا-فیصلہ-کرتا-ہے/a-52886360' term='COVID'>
پوری دنیا میں، قومیں نئے کورونا وائرس کے پھیلاؤ کو روکنے یا اس کے پھیلاؤ کی رفتار کو کم سے کم رکھنے کے اقدامات کررہی ہیں۔ لیکن دنیا کے تمام ممالک کے مابین ان اقدامات کے بارے میں قانونی اختلافات ضرور موجود ہیں۔ کورونا کے سلسلے میں چین میں، قانون کے تحت ملک بھر میں کسی بھی ہنگامی صورتحال کا اعلان نہیں کیا گیا تھا۔ اس کی بجائے متعدد علاقائی اقدامات اور قوانین نافذ کردیے گئے تھے۔ اٹلی میں، پہلے ملک کے شمال میں اور بعد میں پورے ملک میں ہنگامی صورتحال کا اعلان کیا گیا۔
اسپین نے بھی ریاستی ہنگامی حالت کا اعلان کیا، امریکا نے بھی، جہاں صدر ڈونلڈ ٹرمپ نے 13 مارچ کو ملک بھر میں ایمرجنسی کا اعلان کیا جس کے نتیجے میں وفاقی حکومت کو مالی مدد فراہم کرنا ممکن ہو گیا۔ امریکی ریاستوں کے پاس اضافی اختیارات ہیں اور انہیں اجازت دی گئی ہے کہ وہ اپنے طور پر اقدامات کریں اور اپنے شہریوں کی نقل و حرکت پر پابندی تک لگا سکتے ہیں۔
جرمنی میں قانونی صورتحال
وفاقی جمہوریہ جرمنی میں تمام 16 ریاستوں کو ہنگامی صورتحال کے اعلان کا اختیار حاصل ہے۔ خاص طور سے قانونی نقطہ نظر سے، ریاستی حکومتیں اپنے شہریوں کو خطرات اور آفات سے بچانے کی ذمہ دار ہیں۔ یہی وجہ ہے کہ وفاقی جرمن حکومت ریاستی وزرائے اعلی کے ساتھ مسلسل COVID-19 کے پھیلاؤ کے روک تھام کے بارے میں بات چیت کر رہی ہے۔
"ڈیزاسٹر" کا اعلان
کسی ہنگامی صورتحال کا مؤثر انداز میں مقابلہ کرنے کے لیے جرمن ریاستیں ایک "تباہی" کا انتباہی اعلان کرسکتی ہیں۔ ہر صوبے میں تباہی پر قابو پانے اور شہری تحفظ سے متعلق اپنے اپنے قوانین موجود ہیں، لیکن اس سلسلے میں ایک ریاست کے قوانین دوسری ریاست کے قوانین سے مختلف ہیں۔ ان قوانین کا مقصد خصوصی حالات میں عملی اقدامات کا اہتمام کرنا ہے تاکہ حکام اور ہنگامی خدمات فراہم کرنے والے محکمے جیسے کہ فائر بریگیڈ، ریڈ کراس یا فیڈرل ایجنسی برائے ٹیکنیکل ریلیف (ٹی ایچ ڈبلیو) موثر طریقے سے ایک دوسرے کے ساتھ ہم آہنگی میں کام کرسکیں۔
انفیکشن کے خلاف تحفظ سے متعلق قانون
جرمنی مین انفیکشن پروٹیکشن ایکٹ کی دفعات سن 2001 سے نافذ العمل ہیں۔ یہ ایک وفاقی قانون ہے، لیکن تمام ریاستی حکام کے تعاون پر واضح انحصار کرتا ہے۔ دوسرے لفظوں میں، صوبے اس پر بھی عمل کرسکتے ہیں۔ یہ قانون قرنطینہ اقدامات اور گھر سے باہر نکلنے تک پر پابندی لگانے کے اختیارات سے لے کر متعدی بیماریوں سے لڑنے کے لیے مکمل کرفیو تک نافذ کرنے کی اجازت دیتا ہے۔
اگر مکمل کرفیو نافذ ہے تو، لوگوں کو گھروں یا اپارٹمنٹ سے باہر جانا منع ہے۔ ڈاکٹروں کے پاس، خریداری یا جن افراد کو مدد کی ضرورت ہے ان کی دیکھ بھال کے ليے استشنی حاصل ہے۔ باہر جانے کے معاملے میں، اس کی وضاحت کی جاسکتی ہے اور یہ فیصلہ بھی کیا جاسکتا ہے کہ کن چیزوں پر سختی سے پابندی عائد ہے اور کن سرگرمیوں کی اب بھی اجازت دی گئی ہے ، جیسے کہ خود چہل قدمی یا ایک ہی گھر میں رہنے والے خاندانی اراکين کے ساتھ گھر سے باہر چہل قدمی کرنا۔ اس سے معاشرتی روابط کو بڑی حد تک کم کرنا ممکن ہوتا ہے جبکہ باہر جانے کے بعد غیر ضروری طور پر وقت گزارنے پر پابندی عائد ہوتی ہے۔
ہنگامی قوانین
اگرچہ اس وقت جرمن ریاستیں انفرادی طور پر اس ذمہ داری کا بوجھ برداشت کر رہی ہیں اورجرمنی کی وفاقی حکومت کے پاس بھی بحران کے وقت اس طرح کی ذمہ داریاں نبھانے کے لیے قانونی ذرائع موجود ہیں۔ 1968ء میں منظور شدہ قوانین کے تحت، وہ کسی ہنگامی صورتحال کا اعلان کر سکتی ہے، حالانکہ اس نے آج تک ایسا کبھی نہیں کیا ہے۔ یہ قوانین حکومت کو یہ اختیار فراہم کرتے ہیں کہ وہ ریاستی قانون سازوں کو وفاقی پولیس اور یہاں تک کہ پورے ملک میں فوج کی تعیناتی کے لیے ہدایات جاری کرے۔ دوسری صورت میں جرمنی کے آئین کے تحت مسلح افواج کی گھریلو تعیناتی سختی سے محدود ہے۔
ریاستوں سے یہ بھی کہا جاسکتا ہے کہ وہ بنیادی حقوق پر پابندی لگائیں، بشمول نقل و حرکت کی آزادی اور خط و کتابت کی رازداری کے حق پر بھی۔ سرد جنگ کے دور میں ہنگامی قوانین کا فیصلہ کیا گیا تھا لیکن اس کی وجہ یہ تھی کہ اتحادیوں نے یہ شرط لگا دی تھی کہ دوسری عالمی جنگ کے بعد بھی جرمنی میں ان کی افواج موجود رہيں گی۔ اپنے فوجیوں کی حفاظت کے ليے اتحادی فورسز نے وفاقی جمہوریہ جرمنی کو مکمل خودمختاری سونپی تھی۔ جس وقت یہ قوانین منظور ہوئے تھے اس وقت طلباء کی تحریک اور یونینوں کی طرف سے کافی مزاحمت ہوئی تھی اس کی ایک وجہ یہ تھی کہ نازیوں نے اقتدار پر قبضہ کرنے کے لیے 1930ء کی دہائی کے آغاز میں نافذ ہنگامی قوانین کا غلط استعمال کیا تھا۔
زابینے کنکارٹز (ک م / ع ا )
جرمن صوبے باویریا کو کورونا وائرس کی وبا کے باعث دو ہفتوں کے لیے مکمل لاک ڈاؤن کر دیا گیا ہے۔ پندرہ ہزار سے زائد متاثرین اور چوالیس ہلاکتوں کے بعد پورے جرمنی کا لاک ڈاؤن بھی زیر غور ہے۔ (20.03.2020)
جرمنی میں وفاقی اور صوبائی حکام نے کورونا وائرس کے پھیلاؤ کے روک تھام کے سلسلے میں عوامی مقامات میں دو سے زائد افراد کے ملنے پر پابندی عائد کر دی ہے۔ لیکن ایک ہی گھر میں رہنے والے افراد کو اس پابندی سے استثنیٰ حاصل ہوگا۔ (22.03.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52818148' lang='urd' type='mono' source='https://www.dw.com/ur/ur/صرف-شدید-علامات-والے-افراد-ہی-ہسپتال-کا-رُخ-کریں-عمران-خان/a-52818148' term='COVID'>
پاکستانی وزیراعظم نے ملک میں کورونا وائرس سے متاثر ہونے والے افراد کی تعداد 245 ہونے کے ضمن میں عوام سے صبر و تحمل کے مظاہرے کی اپیل کی ہے۔ دریں اثناء سری لنکا نے اپنی سرحدیں سیل کرنے کے علاوہ بُدھ کو اپنی اسٹاک مارکیٹ بھی بند کر دی ۔ کولمبو حکومت نے اس مہلک وائرس کے جنوبی ایشیائی ممالک میں پھیلاؤ میں تیزی کے خطرات کے پیش نظر یہ اقدامات کیے ہیں۔
برصغیر پاک و ہند  میں راتوں رات تصدیق شدہ کورونا وائرس کی کل تعداد بڑھ کر 482 ہو گئی ہے۔ اس خطے میں غیر ملکی مسافروں کی آمد و رفت  روکنے کے لیے پابندیاں عائد کردی گئیں ہیں۔ تیزی سے پھیلنے والا یہ مہلک وائرس اب تک دنیا کے دو لاکھ انسانوں کو متاثر کرچُکا ہے اور دنیا بھر میں اس وائرس کے نتیجے میں پیدا ہونے والی بیماری کووِڈ 19 کے سبب لقمہ اجل بننے والوں کی تعداد آٹھ ہزار چار سو انیس تک پہنچ گئی ہے۔
پاکستان اور ایران کی سرحد پر قائم کیے گئے قرنطینہ کی صورتحال بھی نہایت سنگین ہے۔
پاکستان جیسے ملک میں اس بات کا شدید خدشہ پایا جاتا ہے کہ صحت کی ناکافی سہولیات اورغریب علاقوں میں گنجان آبادی کے سبب یہ متعدی وائرس تیزی سے پھیلے گا۔ دریں اثناء پاکستانی وزیر اعظم عمران خان نے منگل کو قوم سے اپنے خطاب میں  شہریوں سے پرسکون رہنے کی اپیل کرتے ہوئے کہا تھا کہ ہر کوئی کورونا وائرس کی خود میں موجودگی کا پتا چلانے کے لیے ٹیسٹ کروانے میں جلدبازی نہ کرے۔
پاکستانی وزیراعظم عمران خان نے تاہم یہ بھی کہا کہ پاکستان مغربی دنیا کی طرح کورونا وائرس کے پھیلاؤ کی روک تھام کے لیے اپنے شہروں کی بڑے پیمانے پر بندش کا بوجھ نہیں اٹھا سکتا۔
امریکا اور دیگر اقوام کی جانب سے کہا جا رہا ہے کہ وائرس کے پھیلاؤ کی روک تھام کے لیے ضروری ہے کہ ریستوران، کاروباری ادارے اور دیگر پرہجوم مقامات کو بند کیا جانا چاہیے۔ گزشتہ روز قوم سے خطاب میں عمران خان نے کہا کہ پاکستان کے حالات مغربی دنیا سے مختلف ہیں۔ ان کا کہنا تھا کہ پاکستان کی آبادی کا ایک چوتھائی شدید غربت کا شکار ہے اور ایسے میں شہروں کی بندش شدید مسائل کا سبب بن سکتی ہے۔ قوم سے خطاب میں عمران خان نے کہا،''یہاں تک کہ امریکا کے پاس بھی ہر کیس کو جانچنے کے وسائل موجود نہیں ہیں۔ صرف شدید علامات والے افراد کو ہسپتال جانا چاہیے۔ فکر کرنے کی ضرورت نہیں ہے۔ ہم بحیثیت قوم اس کا مقابلہ کریں گے اور خدا کی رضا سے ہم یہ جنگ جیتیں گے۔‘‘
پاکستان ایران اور افغانستان کے ساتھ ملحقہ سرحدیں بند کر چُکا ہے۔
پاکستان نے اپنی زمینی سرحدیں پہلے ہی بند کرنے کا اعلان کیا تھا تاہم منگل کی شب پاکستان کی سول ایوی ایشن اتھارٹی نے کورونا وائرس کے مزید پھیلاؤ کو روکنے کے لیے فوری ضروری اقدامات کے تحت اعلان کر دیا کہ پاکستان آنے والے تمام غیر ملکی مسافروں پر یہ لازم ہو گا کہ وہ COVID-19 کے ٹیسٹ کی رپورٹ پیش کریں۔
دریں اثناء پاکستان کے مرکزی بینک نے اپنی شرح سود کو 75 بی پی ایس سے کم کر کے منگل 12.50فیصد کر دیا۔ یہ گزشتہ چار سالوں میں انٹرسٹ پر پہلا کٹ ہے جو کورونا وائرس سے پورے خطے کے حصص کے بازاروں پر آنے والی تباہی کا نتیجہ ہے۔   دوسری جانب سری لنکا میں اب تک کورونا وائرس کے 43 کیسز ریکارڈ کیے گئے ہیں۔ اسی تناظر میں کولمبو حکومت نے بدھ سے دو ہفتوں کے لیے بیرون ملک سے آنے والی تمام  پروازوں پر پابندی عائد کر دی گئی ہے تاکہ کورونا وائرس کے خلاف جنگ کو موثر بنایا جا سکے۔
ک م/ ع ت / ایجنسیاں
پاکستان میں کورونا وائرس کی وبا کے خطرے کے باوجود لاہور کے نواحی علاقے رائیونڈ میں ایک مذہبی تبلیغی اجتماع میں تقریباﹰ ڈھائی لاکھ افراد جمع ہو گئے۔ منتظمین نے خراب موسم کو اجتماع ملتوی کرنے کا سبب قرار دیا۔ (13.03.2020)
پاکستانی وزارت صحت نے خبر رساں ایجنسی ڈی پی اے کو بتایا کہ کورونا وائرس کی نئی قسم سے لگنے والی بیماری کووڈ انیس کے پاکستان میں پھیلاؤ میں تیزی آئی ہے۔ گزشتہ چوبیس گھنٹوں کے اندر ملک بھر میں 130 نئے کیسز ریکارڈ کیے گئے۔ (17.03.2020)
کورونا وائرس کے پھیلاؤ کا خوف پاکستانی معیشت پر بھی ظاہر ہونے لگا ہے۔ عام شہریوں کے ساتھ کاروباری افراد اور ادارے بھی کورونا کے خوف میں مبتلا ہو گئے ہیں۔ (12.03.2020)
پاکستان میں کورونا وائرس سے متاثرہ مریضوں کی تعداد روز بروز بڑھ رہی ہے، سب سے زیادہ پریشان کن صورت حال صوبہ سندھ کی ہے جہاں ایران سے سکھر پہنچنے والے 293 میں سے 50 فیصد متاثرین پائے گئے ہیں۔ (16.03.2020)
چین کے بعد اب اٹلی میں زیر تعلیم پاکستانی طلباء میں بھی کورونا وائرس کے سبب خوف و ہراس ہے مگر اس سے بچنے کے لیے پاکستان لوٹنا بھی محفوظ نہیں۔ (06.03.2020)
پاک ایران سرحدی علاقے تفتان میں امیگریشن گیٹ کے نزدیک قائم قرنطینہ مراکز میں 15سو سے زائد ایسے پاکستان زائرین اور دیگر شہریوں کو رکھا گیا ہے، جو ان ایرانی مقامات سے واپس لوٹے ہیں، جو کورونا وائرس سے شدید متاثر ہوئے ہیں۔ (17.03.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52772883' lang='urd' type='mono' source='https://www.dw.com/ur/ur/کیا-گرم-موسم-کورونا-وائرس-کو-روک-دے-گا/a-52772883' term='COVID'>
گرمی کی شدت بڑھنے سے کورونا وائرس کی وبا تھم جائے گی؟ اگر سب کچھ ٹھیک رہا تو نیا کورونا وائرس وبائی زکام کے وائرس جیسا ہو جائے گا۔ اس کے بعد درجہ حرارت میں اضافے سے مرض پھیلانے والا جرثومہ ختم ہو جائے گا جس سے COVID-19 مرض بھی رک جائے گا۔
موسم بہار اور گرمی کی شدت بڑھنے سے امیدیں تو وابستہ ہیں لیکن ابھی یہ کہنا قبل از وقت ہے کہ نیا کورونا وائرس بھی وبائی زکام کے وائرس کی طرح کام کرے گا۔ وائرس سے متعلق امراض کے ماہر (وائرالوجسٹ) تھوماس پیٹشمان کا کہنا ہے کہ ماہرین اس بات کی پیش گوئی اس لیے نہیں کر سکتے کیوں کہ، 'حقیقت یہ ہے کہ ہم اس وائرس کو ابھی تک نہیں جانتے‘۔
وائرس؟ نامعلوم!
اس ضمن میں جرمن شہر ہینوور کے ایک تحقیقی ادارے سے وابستہ تھوماس پیٹشمان کا مزید کہنا ہے، '‘اس وائرس کی خاص بات یہ ہے کہ انسانوں کو پہلی مرتبہ اس کا سامنا کرنا پڑ رہا ہے۔ چین سے حاصل کردہ ڈیٹا سے ہم اس نتیجے پر پہنچ سکتے ہیں کہ یہ وائرس جانوروں سے ایک انسان تک پہنچا اور پھر وہاں سے پھیلنا شروع ہو گیا۔‘‘
وبائی زکام کے وائرس کے برعکس انسانوں کا مدافعتی نظام کورونا وائرس کے جرثومے کے حملے کے لیے تیار نہیں ہے۔
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3ZJcE
علاوہ ازیں بیرونی صورت حال بھی اس وائرس کے پھیلاؤ کے لیے مددگار ہے، جس میں ایک عنصر درجہ حرارت کا بھی شامل ہے۔ سانس کی نالی کے ذریعے پھیلنے والے وائرس کے لیے سرد موسم سازگار ہوتا ہے۔ پیٹشمان کا کہنا تھا، ''کم درجہ حرارت میں وائرس مستحکم ہوتا ہے۔ یہ ایسے ہی ہے جیسے فریج میں رکھا ہوا کھانا زیادہ دیر تازہ رہتا ہے۔‘‘
موسم جب سرد اور خشک ہو جائے!
موسم گرم ہونے کے ساتھ کئی وائرسوں کے لیے حالات سازگار نہیں رہتے۔ پیٹشمان نے وضاحت کرتے ہوئے بتایا، ''کورونا وائرس کے گرد چربی کی تہہ ہوتی ہے جو گرمی کا مقابلہ نہیں کر سکتی۔ اس کا مطلب یہ ہے کہ درجہ حرارت بڑھتے ہی تہہ ٹوٹ جاتی ہے۔‘‘
لیکن دیگر جرثوموں کے لیے درجہ حرارت ثانوی حیثیت رکھتا ہے۔ مثال کے طور پر ڈینگی وائرس گرم مرطوب علاقوں میں پایا جاتا ہے۔ لیکن اس سے یہ مراد نہیں کہ وائرس کو یہ موسم پسند ہے۔ اس معاملے میں وائرس لے جانے والا جاندار (مچھر) مرکزی کردار ادا کرتا ہے جب کہ درجہ حرارت کا کردار ثانوی ہے۔‘‘
سانس کی نالی سے متلعقہ وائرسوں کی منتقلی میں ہوا میں نمی کا تناسب بھی اثر انداز ہوتا ہے۔ چھینکنے یا کھانسی کی صورت میں جرثومے باہر نکل کر ہوا میں عملی طور پر معلق ہو جاتے ہیں۔ پیٹشمان نے اس بارے میں بتایا ، ''زیادہ نمی کے مقابلے میں سرد اور خشک موسم میں وائرس ہوا میں زیادہ دیر تک معلق رہتا ہے۔‘‘
کورونا کی ئی قسم دیگر وائرسوں کے مقابلے میں کتنی مہلک ہے - گراف میں دیکھیے
یوں سرد اور خشک موسم میں وائرس تیزی سے پھیلتا ہے۔ تاہم ابتدا میں یہ عمل بڑے خفیہ انداز میں ہوتا ہے اور جرثومے سے پہلے رابطے اور بیماری کی علامات ظاہر ہونے میں کئی ہفتے لگ سکتے ہیں۔
خواتین میں مزاحمت مردوں کے مقابلے میں زیادہ
بخار، کھانسی اور ٹھنڈ لگنا وائرل امراض کی علامات ہوتی ہیں جو ظاہر کرتی ہیں کہ جسم اس بیرونی حملے آور کے خلاف مزاحمت کر رہا ہے۔ اس مزاحمت کی شدت کا تعلق متاثرہ مریض کی عمر اور صحت کے ساتھ ساتھ جنس سے بھی ہے۔
اب تک کے دستیاب اعداد و شمار بتاتے ہیں کہ خواتین میں کورونا وائرس کے خلاف مدافعت مردوں کے مقابلے میں زیادہ ہے۔ اسی وجہ سے مرد مریضوں میں شرح اموات 2.8 فیصد ہے جب کہ خواتین میں ہلاکتوں کی شرح 1.7 فیصد ہے۔
پیٹشمان کا اس امر کی وضاحت کرتے ہوئے کہنا تھا، ''جرثومے کی نشاندہی کرنے والے مدافعتی نظام سے متعلق کچھ جینزایکس کروموسوم میں کوڈِڈ ہوتے ہیں۔ مردوں میں ایک ایکس کروموسوم ہوتا ہے جب کہ خواتین میں دو، اس لیے انہیں اس حوالے سے فوقیت حاصل ہے۔‘‘
شمالی کرہ ارض میں ممکنہ طور پر نئے کورونا وائرس کی وبا موسم بہار کے آغاز کے ساتھ تھم جائے گی۔ تاہم عالمی ادارہ صحت کے مطابق جنوبی کرہ ارض کے ممالک آسٹریلیا اور برازیل میں SARS-CoV-2 کے کئی مریض موجود ہیں، اور ان علاقوں میں ابھی خشک اور سرد موسم نے آنا ہے۔
جولیا ورجن (ش ح / ع ب)
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3ZJcE
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52743651' lang='urd' type='mono' source='https://www.dw.com/ur/ur/کورونا-کا-خوفبے-گھر-بچوں-کا-کوئی-پرسان-حال-نہیں/a-52743651' term='COVID'>
ایران میں منایا جانے والا سب سے اہم تہوار''نوروز‘‘ اب قریب ہے۔ لیکن اس سال سب کچھ ہی مختلف ہے۔ 21 مارچ کو، ایرانی بہار کے آغاز کا جشن مناتے ہیں۔ یہ روایتی طور پر سفر، رشتہ داروں سے ملنے جلنے، خریداری کرنے اور خوشیاں منانے کا ایک موقع ہوتا ہے۔ ایران اس وقت کورونا سے سب سے زیادہ متاثرہ ممالک میں سے ایک ہے۔
تہران کے ڈی ڈبلیو صارفین کے مطابق، اس بار تہران میں ماحول اور مزاج انتہائی افسردہ ہے۔ نئے کورونا وائرس کے تیزی سے پھیلنے کی وجہ سے، تہران میں حکومت نے تمام شہریوں کو گھر بیٹھے رہنے کو کہا ہے۔ لیکن ہر ایک کے پاس رہنے کے لیے مکان نہیں ہوتا ہے۔ غیر سرکاری تنظیم ''پروٹیکٹ دی اسٹریٹ چلڈرن‘‘ کے امیر حسین بہاری نے کہا ''گلی کوچوں میں زندگی بسر کرنے والے بچے لازمی طور پر اپنا کام جاری رکھتے ہیں۔ چاہے ملک وبا سے کتنا ہی سخت متاثر کیوں نہ ہو۔‘‘
نو روز کے موقع پر ایسے اداس چہرے؟
تہوار کا نہیں سوگواری کا ماحول
ایران کی وزارت محنت کے مطابق ، نو سے 17 سال کی عمر کے تقریبا ڈیڑھ لاکھ بچے ایران میں کام کی تلاش میں سرگرداں رہتے ہیں۔ حکام کو یہ تک نہیں معلوم کہ ان میں سے کتنے تہران میں رہتے ہیں، کتنے اس سے باہر؟ وہ زیادہ تر غریب خاندانوں سے ہی آتے ہیں اور چھوٹی پروڈکشن کمپنیوں ، گل فروشوں کی حیثیت سے یا کچرا  ٹھکانے لگانے والی کمپنیوں کے لیے سستی مزدوری  کرتے ہیں۔
ہر سال فروری کے وسط میں ان کے پاس خاص طور پر بڑی تعداد میں آرڈرز آتے ہیں۔ سب سے قدیم اور اہم ایرانی تہوار ''نوروز‘‘ سے کچھ  دنوں قبل، تہران میں بازار لوگوں سے بھرے ہوتے ہیں۔ ہر کوئی  چھوٹے بڑے ہر طرح کے تحفے یا پھول خریدتا ہے۔ بعض گھروں میں بڑی خریداری ہوتی ہے یا سالانہ صفائی کا پروگرام ہوتا ہے اور صفائی کے لیے بھی مدد کی تلاش ہوتی  ہے- عام طور پریہ لاوارث اور بے گھربچے اس طرح کی مزدوری کرتے ہی۔ لیکن اس سال یہ سب کچھ نہیں۔ وائرس کا خوف لوگوں کو ایک دوسرے سے دور کیے ہوئے ہے۔
تہران کی سڑکوں پر پلنے والے بچے۔
انفیکشن میں بڑے پیمانے پر اضافے کا خدشہ ہے
بدھ (11.03.2020) کو حکام کے مطابق ، متاثرہ افراد کی تعداد 8،042 تھی، کم سے کم 291 افراد پھیپھڑوں کی بیماری COVID-19  کے سبب ہلاک ہوچُکے ہیں۔ اصل تعداد اس سے کہیں زیادہ ہونے کا امکان ہے۔ شمالی ایران کے صوبے گیلان کے رکن پارلیمنٹ غلام علی جعفرزادہ کے بقول ،'' کورونا وائرس کا ٹیسٹ کیے بغیر مریضوں کی موت اور تدفین کی جاتی ہے۔‘‘ گیلان بحیرہ کیسپین پر دارالحکومت تہران سے 200 کلومیٹر شمال میں واقع ہے اور یہ ایران کی سب سے مشہور سیاحتی منزل ہے۔ ان کے پارلیمانی ساتھی ، نو منتخب رکن پارلیمان محمد علی رمیسانی جن کا تعلق بھی گیلان سے تھا کے علاوہ بارہ دیگر سیاستدان اور اعلٰی عہدے دار پہلے ہی اس انفیکشن سے ہلاک ہو چکے ہیں۔
ایرانی وزارت صحت کو توقع ہے کہ اگلے دو ہفتوں میں یہ وبا مزید پھیل جائے گی۔ تہران کی میڈیکل یونیورسٹی میں متعدی بیماریوں کے پروفیسر منو محراز نے اندازہ ظاہر کیا ہے کہ تقریبا 80 ملین ایرانیوں میں سے 40 فیصد اس وائرس سے متاثر ہوجائیں گے۔ COVID-19 مرد، خواتین اور بچوں کو یکساں طور پر متاثر کرتا ہے۔ لیکن ان تینوں پر اثرات ایک دوسرے سے بہت مختلف ہوتے ہیں۔ محراز کا کہنا ہے کہ بچے اکثر اس مرض کے اثرات محسوس نہیں کرتے مگر یہ اسے پھیلانے کا سبب بن سکتے ہیں۔
گلفرشی بھی مزدوری کی ایک قسم۔
سڑک کے بچوں کو کوئی تحفظ نہیں
سماجی کارکن بہاری کہتے ہیں،''بدقسمتی سے، اب تک ہم معاشرتی طور پر پسماندہ گروپوں جیسے کے اسٹریٹ چلڈرن کے لیے حفاظتی اقدامات سے محروم ہیں۔ مثال کے طور پر، ایسی کوئی جگہیں نہیں ہیں جہاں ان بچوں کو دستانے یا جراثیم کشی کا سامان مل سکے۔ ایسا کوئی مرکز یا ہسپتال بھی نہیں ہے جہاں ان بچوں اور ان کے اہل خانہ کا ہنگامی حالت میں علاج کرایا جا سکے۔ ان میں سے بہت سے افراد کی انشورنس بھی نہیں ہے۔‘‘
ایران جیسے نوجوان معاشرے میں جہاں اکثریت 30 سال سے کم عمروں کی ہے وہاں اس وقت دارالحکومت تہران ایک نہایت افسردہ، پژمردہ  شہر کی تصویر کشی کر رہا ہے اور سڑک کے یہ بچے غمزدہ شہر کے ان مناظر کا حصہ ہیں۔ بہت سے شہری اب ان پرتوجہ بھی نہیں دیتے ہیں۔ ایرانی حکومت نے پچھلے 35 سالوں میں ان بچوں کے تحفظ اور ان کی حمایت کے لیے 20 سے زیادہ مختلف منصوبے پیش کیے ہیں ، یہ سب ناکام ہوچکے ہیں۔ موثر کام صرف این جی اوز کے ذریعہ کیا جاتا ہے جو عطیات کے ذریعہ فنڈز بھی اکٹھا کرتی ہیں۔
ان بچوں کی محرومی کون دور کرے؟
رضاکار بھی اب تھک چُکے ہیں
بہاری اور ان کے ساتھیوں نے حالیہ ہفتوں میں تہران کے پسماندہ علاقوں کی گلیوں کے بچوں کو انفیکشن کے خطرے سے آگاہ کرنے اور جراثیم کش مواد تقسیم کرنے کی مہم چلائی۔ بہاری کہتے ہیں،'' ان بچوں کو ملازمت دینے والے آجرین پر ہمارا بہت کم اختیار ہے۔ اس کے علاوہ، ان بچوں کی تعداد اتنی زیادہ ہے کہ ہم حقیقت پسندی سے بول سکتے ہیں کہ ان سب کی دیکھ بھال ہم نہیں کرسکتے ہیں۔ بہت سے بچے فی الحال ذہنی دباؤ کا شکار ہیں ، خاص کر اس وجہ سے کہ ان کے پاس قابل اعتماد معلومات تک رسائی بھی نہیں۔‘‘
ایرانی حکام کے ذرائع  سے ملنے والی معلومات ایک طویل عرصے سے متضاد اور ان بچوں کے حالات کی سنگینی کو بہت کم کر کے پیش کرنے والی ہیں۔ بحر حال وزارت مواصلات نے یہ ضرور کیا ہے کہ کم سے کم ایک کارڈ آن لائن شائع کیا ہے جس میں تہران کے شہریوں کو شہر کے مختلف حصوں میں انفیکشن کے خطرات سے آگاہ کیا گیا ہے۔
ک م / ع ا / شبنم فون ہائن
ایران میں نئے تعلیمی سال کے آغاز پر یہ بحث جاری ہے کہ ملک میں موجود افغان مہاجر بچوں کو تعلیم کیسے دی جائے؟ ایسے بچوں کی تعداد لاکھوں میں ہے۔ (22.09.2017)
شام میں جاری خانہ جنگی سے بے گھر ہونے والے افراد کی تعداد نو لاکھ تک پہنچ گئی ہے اور اس سے سب سے زیادہ خواتین و بچے متاثر ہورہے ہیں۔ (18.02.2020)
بچوں کے حقوق کے لیے سرگرم اداروں نے یورپی کمیشن کے اس منصوبے کو سراہا ہے، جس میں کہا گیا ہے کہ ایسے مہاجر بچوں کو خصوصی توجہ دی جانا چاہیے، جو اکیلے ہی یورپ پہنچنے ہیں یا اس سفر کے دوران وہ اپنے عزیزوں سے بچھڑ چکے ہیں۔ (14.04.2017)
ایران میں بے گھر نشئی افراد کی قبروں میں رہائش کی تصاویر منظر عام پر آنے سے عوام میں شدید غم و غصہ کی لہر دوڑ گئی ہے۔ ایران کے صدر حسن روحانی کو بھی ان تصاویر پر بیان جاری کرنا پڑا۔ (28.12.2016)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52738844' lang='urd' type='mono' source='https://www.dw.com/ur/ur/تائیوان-نے-کورونا-وائرس-کے-پھیلاؤ-کو-کیسے-روکا/a-52738844' term='COVID'>
تائیوان نے کورونا وائرس کے پھیلاؤ کو کیسے روکا؟
تائیوان میں کووڈ  19انفیکشن میں مبتلا مریضوں کی تعداد 50 سے کم ہے۔ تائیوان کے جغرافیائی اعتبار سے اس وائرس کے مرکز چینی صوبے ہوُبئی سے قریب ہونے کے باوجود حکام کی طرف سے فوری طور پر کیے جانے والے اقدامات کے نتیجے میں اس بحران کو روکنے میں مدد ملی ہے۔
چین کے شہر ووہان سے ایک نئے مُضر کورونا وائرس کی وبا پھیلنے  کے عمل کو دو ماہ سے زیادہ کا عرصہ گزر چُکا ہے۔ اب تک دنیا بھر کے درجنوں ممالک میں ایک لاکھ سے زیادہ افراد اس بیماری کا شکار ہو چکے ہیں۔ اب بھی تائیوان میں لوگ ماسک پہنے سڑک پر چلتے نظر آرہے ہیں۔ اس کوشش نے تائیون کو کووڈ 19 انفیکشن نے بڑے پیمانے پر محفوظ رکھا ہے جبکہ یہ جزیرہ وائرس کے ایپی سینٹر یا مرکز سے کافی قریب واقع ہے۔
جب جنوری میں یہ وبا پھیلنا شروع ہوئی تھی اُس وقت کچھ ماہرین نے پیش گوئی کی تھی کہ چین سے باہر تائیوان  کی سرزمین پرکورونا وائرس کے سب سے زیادہ  کیسز سامنے آئیں گے۔ اس کے برعکس اب جبکہ چین میں اب تک کووڈ 19 کے 80 ہزار سے زائد کیسز سامنے آ چکے ہیں، تائیوان نے اپنی ہاں تصدیق شدہ کیسوں کی تعداد 50 سے کم بتائی  ہے۔ کچھ بین الاقوامی ماہرین صحت نے اس کی وجہ تائیوان کے حکام کی جانب سے اس کی روک تھام کے لیے فوری اور موثر اقدامات بتائی ہے۔
تائیوان میں کورونا وائرس سے بچاؤ کے لیے بروقت اقدامات کیے گئے۔
تائیوان کی تیز رفتار کارروائیاں
امریکا میں اسٹینفورڈ یونیورسٹی کے پبلک ہیلتھ پالیسی کے ماہر ڈاکٹر جیسن وانگ نے کہا کہ تائیوان نے بحران کے ممکنہ پیمانے کو جلد ہی پہچان لیا تھا اور پھیلنے سے پہلے ہی اس پر قابو پا لیا۔ وانگ نے کہا، ''تائیوان نے سارس وبا کے بعد 2002 ء اور 2003 ء میں نیشنل ہیلتھ کمانڈ سینٹر (NHCC) قائم کیا تھا۔ یہ اگلے بحران کی تیاری تھی‘‘۔ وانگ نے مزید کہا کہ NHCC اعداد و شمار کو مربوط کرتا ہے اور ماہرین کو مل کر کام کرنے کی اجازت دیتا ہے۔
تائیوان کی حکومت نے مین لینڈ چین میں کورونا وائرس کے  کیسز میں اضافے کے فوراً بعد ہی سفری پابندی عائد کردی تھی۔ ہانگ کانگ اور مکاؤ سے آنے والے سیاحوں پر چین میں کورونا وائرس کی وجہ سے تعداد میں اضافے کے فورا بعد ہی سفری پابندی عائد کردی۔ مزید برآں، تائیون کی حکومت نے سرجیکل ماسک  ایکسپورٹ کرنے پر بھی پابندی نافذ کردی تھی۔
وانگ نے کہا کہ صحت عامہ کے قوانین متعارف کرانے سے تائیوان کی حکومت کو وسائل مختص کرنے کا اضافی اختیار بھی مل گیا۔ وانگ کے بقول،''تائیوان کی حکومت نے قومی صحت انشورنس کے اعداد و شمار کو امیگریشن اور کسٹم کے اعداد و شمار کے ساتھ مربوط کیا۔ اس سے فرنٹ لائن طبی عملے کو مشتبہ مریضوں کی سفری تاریخ کی جانچ پڑتال کے بعد ان کے اندر وائرس کی شناخت کے معائنے کی اجازت بھی مل گئی۔‘‘
بچوں کو پوائمری اسکول کی سطح سے ہی وائرس سے بچاؤ کے طریقہ کار کی تربیت فراہم کی گئی۔
تائیوان میں جدید تحقیق اور ٹکنالوجی کا استعمال
تائیوان کی حکومت نے ایک ایسا پروگرام بھی تیار کیا ہے جس کے تحت تائیوان پہنچنے پر لوگ QR کوڈ اسکین کے ذریعے اپنی ٹریول ہسٹری اور بیماری کے علامات کی اطلاع دے سکتے ہیں۔ اس کے بعد مسافروں کو اُنکی صحت کی موجودہ صورتحال کے بارے میں ایک ٹیکسٹ میسج ملتا ہے۔ اس کے تحت کسٹم افسران کم خطرے والے مسافروں کو چھوڑ سکتے ہیں اور کووڈ 19 کے انفیکشن کے خطرے سے زیادہ دوچار مسافروں پر توجہ مرکوز کر سکتے ہیں۔ پبلک ہیلتھ پالیسی کے ماہر ڈاکٹر جیسن وانگ مزید کہتے ہیں'' تائیوان کی حکومت نئی ٹیکنالوجی کے ساتھ  بہت ساری چیزیں کرنے میں کامیاب رہی ہے، اور ان طریقوں سے وہ لوگوں کی صحیح طور پر چھان بین اور مناسب دیکھ بھال کر سکتے ہیں۔‘‘ تائیوانی حکام کو سرکاری قواعد و ضوابط پر عمل کرنے کے لیے عوام کی رضامندی اور اس بارے میں عوامی شعور نے بھی بہت سہارا دیا ہے۔ عوامی شمولیت کے ساتھ ہی حکام کورونا وائرس کے پھیلاؤ کا سد باب کرنے میں کامیاب رہے۔
تائیوان کی سڑکوں پر ہر شخص ماسک پہنے دکھائی دیتا ہے۔
امریکا کی اوریگون اسٹیٹ یونیورسٹی کے پبلک ہیلتھ پروفیسر ڈاکٹر چنہوئی چی نے کہا، ''بیشتر تائیوانی باشندوں نے سارس کی وبا کے پھیلاؤ کا دور دیکھا اور اُس دوران مشکلات اور رکاوٹ کا سامنا کیا لہذا اُن تجربات کی یادداشتیں ابھی بھی تازہ ہیں۔ اس سے مجموعی طور پر معاشرے کے احساس کو فروغ ملتا ہے۔  عوام جانتے ہیں کہ وہ سب ایک ساتھ اس وبا کا شکار ہیں اور اس وجہ سے وہ حکومت کی طرف سے نافذ اقدامات کی تعمیل پر راضی ہوجاتے ہیں۔‘‘
چی کے مطابق تائیوان نے گزشتہ چند دہائیوں سے اپنی بائیومیڈیکل تحقیقی صلاحیت میں سرمایہ کاری کی ہے اور تحقیقاتی ٹیمیں COVID-19 کے لیے تیزی سے تشخیصی ٹیسٹ کو بڑے پیمانے پر تیار کرنے کے لیے کام کر رہی ہیں۔
گزشتہ اتوار کو ، تائیوان کی اکیڈمیا سنیکا کی ایک تحقیقی ٹیم نے اینٹی باڈیز تیار کیں، جو ان پروٹین کی نشاندہی کر سکتی ہیں جو کورونا وائرس کا سبب بنتے ہیں۔ ان کا مقصد کورونا وائرس کے لیے ایک نیا تیز رفتار ٹیسٹ تیار کرنا ہے جو تشخیص کے لیے ٹائم فریم 20 منٹ تک مختصر کر سکتا ہے۔ ٹیم کے سرکردہ محقق ڈاکٹر یانگ ان سوئی نے 8 مارچ کو کہا کہ ٹیم کے لیے اگلا مرحلہ تائیوان میں اس تیز رفتار ٹیسٹ کٹ کو قابل استعمال بنانے اور مہیا کرنے سے پہلے اس مصنوع کو قانونی شکل دینا ہے۔
چین کا دعویٰ ہے کہ اُس نے کورونا وائرس کے پھیلاؤ پر قابو پا لیا ہے۔
چین کے کورونا وائرس کے ردعمل سے ہم کیا سیکھ سکتے ہیں؟
گرچہ بیجنگ تائیوان کی عالمی ادارہ صحت میں شمولیت کی راہ میں رکاوٹ بنتا ہے، لیکن صحت عامہ کے ماہر وانگ کے مطابق تائیوان دوسرے ممالک کے ساتھ کورونا وائرس پھیلاؤ سے نمٹنے کے لیے اپنے تجربے کو دیگر ممالک کے ساتھ بانٹنے کا سلسلہ جاری رکھے ہوئے ہے۔ وانگ نے کہا ،'' تائیوان ٹیلی کانفرنسوں کے ذریعے اس وبا کی روک تھام کی حکمت عملی کو دوسرے ممالک کے ساتھ بانٹ رہا ہے اور ایسے ممالک کی مدد بھی کر رہا ہے جن میں مریضوں سے نمونے لینے کے لیے درکار جدید طبی صلاحیتوں کی کمی ہے۔‘‘
با الفاظ دیگر تائیوان کی حکومت عوامی صحت کے موضوع پر دوسرے ممالک کے ساتھ بات چیت میں مشغول ہے۔
کیا تائیوان کورونا وائرس کے پھیلاؤ کی روک تھام میں اپنی کامیابی کے ذریعے ڈبلیو ایچ او میں شامل ہونے کی کوشش کر رہا ہے؟ اس بارے میں وانگ کا خیال ہے کہ یہ ایک ایسا مسئلہ ہے جس پر تائیوان کی بجائے ڈبلیو ایچ او کو غور کرنا چاہیے۔ وانگ کے بقول'' ڈبلیو ایچ او کو جان لینا چاہیے کہ عالمی وبائی امراض کا مقابلہ کرنے کے لیے تمام اقوام و معاشروں کی شمولیت کلیدی حیثیت رکھتی ہے  اور اگر یہ ادارہ دنیا کے کچھ حصوں کو نظرانداز کررہا ہے تو اس کے نتائج اچھے نہیں ہوں گے۔‘‘
ک م/ ع ا / ولیم ژانگ
سوئٹزرلینڈ یا فرانس نے ایک ہزار سے زیادہ افراد کے اجتماعات پر پابندی عائد کر دی ہے۔ اٹلی کے وزیر اعظم نے پورے ملک کو ایک محدود زون قرار دے دیا ہے۔ لیکن جرمنی میں سب کچھ انتہائی سست رفتاری سے ہو رہا ہے۔ ایسا کیوں ہے؟ (10.03.2020)
اب تک دنیا کے سو سے زائد ممالک میں پھیل چکے اور ہزاروں انسانوں کی موت کا باعث بننے والے کورونا وائرس کے پھیلاؤ کو روکنے کی خاطر مصر کی وزارت اوقاف نے ملک بھر کی مساجد میں نماز کے اوقات محدود کر دیے ہیں۔ (11.03.2020)
نئے کورونا وائرس سے مرد، خواتین اور بچے یکساں طور پر متاثر ہو رہے ہیں۔ لیکن ان تینوں پر اس کے اثرات مختلف ہوتے ہیں۔ اس سلسلے میں عمر، صنف اور پہلے سے لگی بیماریاں فیصلہ کن ہیں۔ (11.03.2020)
امریکی الیکٹرانک مصنوعات بنانے والے ادارے ایپل نے اپنے صارفین کو کورونا وائرس سے بچاؤ کے لیے آئی فون، آئی پیڈ اور میک کمپیوٹرز کی صفائی سے متعلق نئی ہدایات جاری کی ہیں۔ (10.03.2020)
کورونا وائرس کی نئی قسم سے بچاؤ کے حوالے سے انٹرنیٹ پر غلط معلومات کی بھرمار ہے۔ بہت زیادہ معلومات میں سے درست بات کون سی ہے اور کیا بات محض مفروضہ۔ جانیے اس پکچر گیلری میں۔ (29.02.2020)
کورونا وائرس کی نئی قسم سے آج (10 مارچ 2020ء) تک دنیا کے سو سے زائد ممالک میں قریب سوا لاکھ انسان متاثر ہو چکے ہیں۔ مختلف ممالک میں اس وبا کی صورت حال پر ایک نظر۔ (10.03.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52721654' lang='urd' type='mono' source='https://www.dw.com/ur/ur/کورونا-وائرس-قیامت-کی-نشانی-ہے/a-52721654' term='COVID'>
نیا کورونا وائرس گزشتہ برس کے آخر میں چینی شہر ووہان میں سامنے آیا اور تب سے اب تک اس کا پھیلاؤ جاری ہے۔ اس وقت تک دنیا بھر میں قریب ایک لاکھ بیس ہزار افراد میں اس وائرس کی تشخیص ہو چکی ہے۔
مذہبی دعوے
کسی متعدی بیماری یا قدرتی آفت کو کسی آسمانی نشانی سے جوڑنا کسی ایک مذہب تک محدود نہیں ہے۔ کورونا وائرس کے حوالے سے بھی دنیا بھر کے مختلف مذاہب سے تعلق رکھنے والے افراد اور پیروکار اپنی اپنی مذہبی تاویلات کے ذریعے ایک طرف تو اس بیماری کو 'قیامت کی نشانی‘ سے جوڑ رہے ہیں اور دوسری جانب اپنے اپنے مذہب کے درست ہونے کے دعوے بھی کر رہے ہیں۔
مسیحیت سے تعلق رکھنے والے افراد کا کہنا ہے کہ بائبل میں قیامت سے قبل ایک بیماری کا ذکر ہے، جس کے نتیجے میں دنیا کی آبادی کا بہت بڑا حصہ ختم ہو جائے گا۔
ایک مسیحی ٹوئٹر صارف لکھتے ہیں کہ بائبل کے باب میتھیو میں بتا دیا گیا تھا، ''دکھ کی ابتدا ہونے کو ہے۔‘‘
ایک اور صارف ہیش ٹیگ #jesusiscoming یا یسوع مسیح آ رہے ہیں کے ساتھ لکھتے ہیں، ''آسٹریلیا کی جنگلاتی آگ، غیرعمومی جگہوں پر زلزلے، دنیا بھر میں قتل کی وارداتوں میں اضافہ، بھوک اور افلاس میں بڑھوتی۔ اور لوگ اب بھی الہامی کتاب پر ہنستے ہیں۔‘‘
دوسری جانب اسلام سے تعلق رکھنے والے مختلف افراد بھی اس وائرس کے حوالے سے مختلف طرز کے دعوؤں میں مصروف ہیں۔ ایک طرف تو کئی افراد کا کہنا ہے کہ اسلام میں نماز سے قبل پانچ بار وضو کرنے کی ہدایت اصل میں صفائی کا وہ راستہ ہے، جس کے ذریعے کورونا وائرس سمیت مختلف طرز کے جراثیموں اور وائرسوں کو شکست دی جا سکتی ہے۔ یہ بات تاہم واضح رہے کہ کورونا وائرس سے متعلق ڈاکٹروں کی ہدایت ہے کہ اپنے ہاتھوں کو صابن سے اچھی طرح دھویا جائے اور فقط پانی بہانا اس سلسلے میں کافی نہیں ہو گا۔
بعض مسلم رہنماؤں اور سوشل میڈیا صارفین کی جانب سے کورونا وائرس کو ان احادیث سے بھی جوڑا جا رہا ہے، جن میں 'قیامت سے قبل ایک بیماری‘ کا ذکر ہے۔
بعض مسلم صارفین کا کہنا ہے کہ مقدس اسلامی کتب میں قیامت کی ایک نشانی یہ بھی بتائی گئی تھی کہ خانہ کعبہ کے گرد طواف رک جائے گا۔ حالیہ واقعات کے تناظر میں یہ طواف کچھ دورانیہ کے لیے روک بھی دیا گیا تھا، کیوں کہ سعودی عرب نے کورونا وائرس کے پھیلاؤ کے خطرات کے پیش نظر ملکی اور غیرملکی افراد پر عمرے کے اجتماع پر پابندی عائد کر دی تھی۔
ہندو عقائد سے تعلق رکھنے والے افراد بھی کورونا وائرس سے متعلق اسی قسم کی مذہبی توجیہات پیش کر رہے ہیں۔ بھارت میں ہندو قدامت پسند سیاسی نظریات رکھنے والی سیاسی  جماعت آل انڈیا ہندو مہاسبھا کے سربراہ سوامی چکراپانی کا کہنا ہے کہ کورونا کوئی وائرس نہیں بلکہ غریب مخلوقات کے تحفظ کے لیے خدا کا اوتار ہے، انہوں نے کہا،  ''کورونا وائرس زمین پر آیا ہے تاکہ موت کے پیغام کے ذریعے واضح کریں کہ انسان دیگر مخلوقات کو کھانا بند کریں۔‘‘
کورونا وائرس کے حوالے سے رائے پائی جاتی ہے کہ یہ وائرس ممکنہ  طور پر جانوروں سے انسانوں میں منتقل ہوا۔ سوامی چکراپانی مزید کہتے ہیں، ''چینی صدر شی جن پنگ کو کورونا وائرس کا ایک بت بنا کر اس سے معافی مانگنا چاہیے اور کہنا چاہیے کہ آئندہ وہ کسی جانور کو تکلیف نہیں پہنچائیں گے۔‘‘
بھارتیہ جنتا پارٹی کی آسام کی ریاستی اسمبلی کی رکن سُومن ہری پریا کا کہنا ہے، ''گائے کا پیشاب اور گوبر کورونا وائرس سے تحفظ میں مددگار ہو سکتا ہے۔‘‘
سائنس کیا کہتی ہے؟
نوول کورونا وائرس، کورونا وائرس فیملی سے تعلق رکھتا ہے۔ اس سے قبل سووئر ایکوئٹ ریسپیریٹری سینڈروم (SARS-Cov) اور مڈل ایسٹ ریسپیریٹری سینڈروم (MERS-Cov) سامنے آ چکے ہیں۔
کورونا وائرس کی وجہ سے کسی فرد کو ایک عام زکام سے لے کر سانس کی انتہائی پیچیدہ بیماری COVID-19لاحق ہو سکتی ہے، جو بعض صورتوں میں موت کا باعث بھی بن سکتی ہے۔
کورونا فیملی سے تعلق رکھنے والے وائرس جانوروں میں تو پائے جاتے ہیں، تاہم سارس اور میرس کے بعد یہ کورونا وائرس پہلی بار انسانوں میں شناخت کیا گیا ہے۔ جانوروں سے انسانوں میں منتقل ہونے والے وائرسز کو زونوٹِک کہتے ہیں۔
تفصیلی تحقیق سے واضح ہے کہ سارس جنگلی بلیوں سے انسانوں میں منتقل ہوا جب کہ میرس اونٹوں سے انسانوں میں آیا۔ جانوروں میں متعدد دیگر کورونا وائرسز بھی پائے جاتے ہیں، تاہم انہوں نے انسانوں کو کبھی متاثر نہیں کیا۔ اس کورونا وائرس سے متعلق ابھی تحقیق جاری ہے۔
اب تک قریب ایک لاکھ بیس ہزار افراد میں کورونا وائرس کی تصدیق ہو چکی ہے، جب کہ اس وائرس کی وجہ سے پیدا ہونے والی بیماری کووِڈ انیس کے نتیجے میں ہلاک ہونے والوں کی تعداد چار ہزار تین سو ہیں۔
انسان اس سے قبل اس سے بھی زیادہ شدید قسم کی بیماریوں سے لڑ چکے ہیں۔ یورپ میں چودہویں صدی میں طاعون کی وبا کے نتیجے میں بیس کروڑ افراد مارے تھے گئے۔ بلیک ڈیتھ یا سیاہ موت کہلانے والی یہ بیماری چوہوں سے انسان میں منتقل ہونے والے جرثموں کا شاخسانہ تھی۔
ابھی فقط ایک صدی قبل ہسپانوی زکام کی وبا کے نتیجے میں پانچ سو ملین افراد متاثر ہوئے تھے، جن میں سے پچاس ملین یعنی پانچ کروڑ انسان ہلاک ہو گئے تھے۔ یہ بیماری برڈ فلو تھی یعنی اس بیماری کا باعث بننے والا وائرس پرندوں سے انسانوں میں منتقل ہوا تھا۔
کورونا وائرس یقیناﹰ ایک  خطرناک وائرس ہے، جس سے بچنے کے لیے موثر احتیاطی تدابیر ضروری ہیں۔ ماضی میں اس طرح کی بلکہ اس سے بھی زیادہ خطرناک بیماروں کو شکست دینے کے بعد کہا جا سکتا ہے کہ  'ابھی قیامت دور ہے‘۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52676794' lang='urd' type='mono' source='https://www.dw.com/ur/ur/کورونا-وائرس-کس-ملک-میں-کتنے-مریض-کتنے-ہلاک-کتنے-صحت-یاب/a-52676794' term='COVID'>
چین چین میں اب تک 80813 افراد کورونا وائرس کی نئی قسم میں مبتلا ہو چکے ہیں جب کہ اس مرض کے باعث ہلاک ہونے والوں کی تعداد 3070 ہو چکی ہے۔ زیادہ تر کیس چینی صوبے ہوبے کے دارالحکومت ووہان میں سامنے آئے ہیں۔ چین میں 55454 مریض صحت یاب بھی ہو چکے ہیں۔ چین کے زیر انتظام میکاؤ میں بھی اب تک 10 کیس سامنے آ چکے ہیں۔
جنوبی کوریا جنوبی کوریا میں کورونا وائرس سے متاثرہ افراد کی تعداد 7041 جب کہ اس کے باعث ہلاک ہونے والوں کی تعداد اب 44 ہو چکی ہے۔ اب تک 135 مریض دوبارہ صحت مند ہو چکے ہیں۔ جنوبی کوریا نے تیز رفتار وبا کی شدت کے باعث ملک میں ریڈ الرٹ جاری کر رکھا ہے۔
ایران ایران میں اس وبا سے متاثر ہونے والے مریضوں کی تعداد 5823 ہو چکی ہے۔ اب تک 145 افراد ہلاک بھی ہوئے ہیں۔ جب کہ کورونا وائرس سے نجات پا لینے والے افراد کی تعداد 913 ہے۔
اٹلی اٹلی میں کورونا وائرس سے متاثرہ مریضوں کی تعداد 4636 ہو چکی ہے جب کہ 197 افراد ہلاک بھی ہوئے ہیں۔ دوبارہ رُو بہ صحت ہونے والے مریضوں کی تعداد 523 ہے۔
جرمنی جرمنی میں بھی کورونا وائرس کے مریضوں میں تیزی سے اضافہ ہوا اور اس وقت ایسے مصدقہ کیسز کی تعداد 670 ہے۔ اب تک اس مرض سے کوئی مریض ہلاک نہیں ہوا۔ دوبارہ صحت یاب ہونے والے مریضوں کی تعداد 17 ہے۔
فرانس فرانس میں اب تک کورونا وائرس کی نئی قسم سے متاثرہ 653 مریضوں اور  9 ہلاکتوں کی تصدیق کی جا چکی ہے۔ 12 افراد دوبارہ صحت مند بھی ہوئے ہیں۔
جاپان جاپان میں کورونا وائرس میں مبتلا افراد کی تعداد 420 ہے۔ اب تک 6 افراد ہلاک اور 46 مریض کورونا وائرس سے نجات پا چکے ہیں۔  سپین سپین میں اب تک 401 مریضوں میں کورونا وائرس کی نئی قسم کی تصدیق ہوئی۔ 5 مریض اب تک ہلاک ہو چکے ہیں جب کہ 2 صحت یاب بھی ہو چکے ہیں۔
امریکا اور کینیڈا امریکا میں مریضوں کی تعداد 338 ہو گئی ہے۔ اب تک 16 امریکی شہری کورونا وائرس کی نئی قسم سے متاثر ہو کر جان سے ہاتھ دھو چکے ہیں۔ 8 افراد شفایاب بھی ہوئے ہیں۔ کینیڈا میں اس وقت 54 مریض ہیں جب کہ 8 افراد روبہ صحت ہو چکے ہیں۔
سوئٹزرلینڈ یورپی ملک سوئٹزرلینڈ میں کووِڈ انیس کے مریضوں کی تعداد 214 ہے۔ ایک شخص ہلاک جب کہ 3 افراد صحت یاب ہوئے ہیں۔
برطانیہ برطانیہ میں آج کے دن تک 164 مریضوں میں کورونا وائرس کی نئی قسم کی تشخیص کی جا چکی ہے۔ دو افراد ہلاک بھی ہوئے ہیں، جب کہ 8 مریض اس مرض سے نجات پا چکے ہیں۔
سنگاپور، ہانگ کانگ اور تھائی لینڈ سنگاپور میں اس وقت مریضوں کی تعداد 130 ہے اور 78 افراد بیماری سے نجات حاصل کر چکے ہیں۔ ہانگ کانگ میں مریضوں کی تعداد 108 ہے۔ دو افراد ہلاک اور 51 صحت یاب بھی ہوئے ہیں۔ تھائی لینڈ میں اس وقت 50 مریض ہی۔ اب تک  ایک شخص ہلاک اور 31 صحت یاب ہو چکے ہیں۔
ہالینڈ، بیلجیم، ناروے، سویڈن اور آسٹریا یورپی ممالک ہالینڈ میں کورونا وائرس کے کیسز کی تعداد 128، بلیجیم میں 109، ناروے میں 108، سویڈن میں 101 اور آسٹریا میں 66 ہے۔ ہالینڈ میں ایک مریض ہلاک اور بلیجیم کا ایک شہری صحت یاب ہو چکا ہے۔
پاکستان، بھارت اور افغانستان پاکستان میں کورونا وائرس کے مریضوں کی تعداد 6 ہو چکی ہے۔ مقامی میڈیا کے مطابق ایک شہری صحت یاب ہو چکا ہے۔ بھارت میں اس وقت 31 مریض ہیں جب کہ 3 افراد صحت یاب ہوئے ہیں۔ افغانستان کے ایک شہری میں کورونا وائرس کی تصدیق ہوئی ہے۔ مجموعی صورت حال آج کی تاریخ تک یہ مرض سو سے زائد ممالک میں پہنچ چکا ہے اور دنیا کے سبھی براعظم اس سے متاثر ہو چکے ہیں۔ مجموعی مریضوں کی تعداد 102469 ہو چکی ہے۔ 3491 افراد اس مرض کے باعث ہلاک ہوئے ہیں۔ صحت یاب ہونے والے مریضوں کی تعداد 57444 ہے۔
کورونا وائرس کی نئی قسم سے پھیلنے والی وبا COVID-19 کے سبب، آج بدھ 26 فروری 2020 تک دنیا بھر کے 40 سے زائد ممالک میں 80 ہزار سے زیادہ انسان متاثر ہو چکے ہیں۔ مختلف ممالک میں اس وبا کی صورت حال پر ایک نظر۔ (07.03.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52537462' lang='urd' type='mono' source='https://www.dw.com/ur/ur/اقوام-عالم-وائرس-کی-نئی-وبا-کے-لیے-تیار-رہیں-ڈبلیو-ایچ-او/a-52537462' term='COVID'>
عالمی ادارہ صحت نے واضح کیا ہے کہ اقوام عالم کووڈ انیس (COVID-19) وبا کے لیے تیار رہیں اور یہ ایک عالمی وبا کی صورت اختیار کر سکتی ہے۔ ڈبلیو ایچ او کے مطابق غریب ممالک میں اس وبا کے پھیلنے اور جانی نقصان کا خطرہ موجود ہے۔ ایشیا، یورپ اور مشرق وسطیٰ میں اس وائرس کے مریضوں کی تشخیص ہو چکی ہے۔ عالمی ادارہ صحت نے کورونا وائرس کی اس نئی قسم کو کووڈ انیس کا نام دیا ہے۔
چین کا دورہ کرنے والی عالمی ادارہٴ صحت کے ماہرین کی ٹیم اب واپس اپنے صدر دفتر پہنچ چکی ہے۔ بین الاقوامی ماہرین کی ٹیم کے سربراہ بروس ایلوارڈ نے جنیوا میں صحافیوں سے گفتگو کرتے ہوئے چینی حکام کی اس وبا کو قابو کرنے اور ہزاروں لوگوں کو قرنطینہ میں رکھنے کے اقدام کو بہتر قرار دیا۔ انہوں نے یہ بھی واضح کیا کہ دنیا اس وبا کے اچانک پھیلنے کے لیے بالکل تیار نہیں اور اس کو قابو کرنے میں مشکلات کا سامنا ہو سکتا ہے۔
کورونا وائرس سے محفوظ رہیں اور دوسروں کا بھی خیال رکھیں
جرمنی کے آبادی کے لحاظ سے سب سے بڑے صوبے نارتھ رائن ویسٹ فیلیا میں ایک شخص میں کورونا وائرس کی نشاندہی ہوئی ہے۔ ہائنس برگ سے تعلق رکھنے والے اس مریض کا ڈسلڈروف کے ایک ہسپتال میں علاج جاری ہے۔ ڈاکٹروں کے مطابق اس مریض کی حالت نازک ہے۔
اس کی اہلیہ کو بھی زیر علاج رکھا گیا ہے۔ تاہم اس میں ابھی تک کورونا وائرس کی تصدیق نہیں ہوئی۔ حکام اس دوران معلوم کرنے کی کوششوں میں ہیں کہ گزشتہ دنوں کے دوران اس جوڑے نے کن کن افراد سے ملاقاتیں کی ہیں۔ کورونا کی تشخیص کے بعد ہائنسبرگ کے علاقے میں اسکول اور سرکاری دفاترآج بند رہیں گے۔
ایران کے نائب وزیر صحت ایرج ہریرچی بھی وائرس میں مبتلا ہونے کے بعد کوارنٹائن کر دیے گئے ہیں
اسی طرح صوبہ باڈن وورٹمبرگ میں بھی ایک پچیس سالہ نوجوان میں کورونا وائرس پایا گیا ہے۔ بتایا گیا ہے کہ یہ نوجوان اطالوی شہر میلان کی سیر سیاحات کے بعد جرمنی پہنچا تھا۔ یورپ کے مختلف ممالک میں تین سو مریضوں کی تشخیص ہو چکی ہے اور ہلاکتوں کی تعداد گیارہ ہے۔ فرانس اور جرمنی میں بھی نئے مریضوں کی نشاندہی ہوئی ہے، جو شمالی اٹلی سے واپس پہنچے ہیں۔
چین کے نیشنل ہیلتھ کمیشن کے مطابق کورونا وائرس کی نئی قسم سے ہونے والی ہلاکتیں دو ہزار سات سو سے تجاوز کر چکی ہیں جبکہ جن افراد میں اس وائرس کی تشخیص ہوئی ہے، اُن کی تعداد اسی ہزار کے قریب پہنچنے والی ہے۔ ہیلتھ کمیشن کے مطابق نئے مریضوں کی تعداد میں مسلسل کمی ہو رہی ہے۔
دوسری جانب جنوبی کوریا میں اس وائرس میں مبتلا افراد کی تعداد گیارہ سو سے تجاوز کر گئی ہے۔ نوے فیصد ایسے مریضوں کی تعداد جنوبی کوریائی شہر دیگو میں ہے۔ جنوبی کوریا ہی میں متعین ایک امریکی فوجی میں بھی اس وائرس کی تشخیص ہوئی ہے۔
کورونا وائرس کی نئی قسم کی اٹلی کے بعد جرمنی، کروشیا، آسٹریا اور سوئٹزرلینڈ میں بھی اس تشخیص ہوئی ہے
ایران وہ تیسرا ملک ہے جہاں کووڈ انیس سے خوف و ہراس کی صورت حال پیدا ہے۔ نائب وزیر صحت ایرج ہریرچی بھی وائرس میں مبتلا ہونے کے بعد کوارنٹائن کر دیے گئے ہیں۔ ایران میں ہونے والی ہلاکتیں چین کے بعد سب سے زیادہ یعنی پندرہ ہیں اور ایک سو مریضوں میں وائرس کی تشخیص کی جا چکی ہے۔ ایران ہی سے وائرس خلیجی ریاستوں کویت اور بحرین پہنچا ہے۔ بحرین میں چھبیس افراد اس مرض میں مبتلا ہیں۔
لاطینی امریکا میں بھی اس وائرس کے پہنچنے کا اندازہ لگایا گیا ہے۔ برازیل کے شہر ساؤ پاؤلو پہنچنے والے ایک اکسٹھ سالہ شخص کے کلینیکل ٹیسٹوں کا سلسلہ شروع کر دیا گیا ہے۔ یہ برازیلی شہری اٹلی سے واپس اپنے ملک پہنچا تھا۔
ع ح ⁄  (اے ایف پی، ڈی پی اے)
چین میں اب تک 80756 افراد کورونا وائرس کی نئی قسم میں مبتلا ہو چکے ہیں جب کہ اس مرض کے باعث ہلاک ہونے والوں کی تعداد 3136 ہو چکی ہے۔ چین میں مسلسل ایک ہفتے سے نئے کیسز کی تعداد سو سے کم رہی ہے۔ چین میں 60077 مریض صحت یاب بھی ہو چکے ہیں۔ چین کے زیر انتظام مکاؤ میں بھی اب تک 10 کیس سامنے آ چکے ہیں۔
اٹلی میں کورونا وائرس سے متاثرہ مریضوں کی تعداد تیزی سے بڑھ کر 9172 ہو گئی ہے جب کہ 463 افراد ہلاک بھی ہوئے ہیں۔ اس مرض کے تیز پھیلاؤ کے سبب روم حکومت نے ملک بھر میں شہریوں کی نقل و حرکت محدود کر دی ہے۔ اٹلی میں دوبارہ رو بہ صحت ہونے والے مریضوں کی تعداد 724 ہے۔
جنوبی کوریا میں کورونا وائرس سے متاثرہ افراد کی تعداد 7513 جب کہ اس کے باعث ہلاک ہونے والوں کی تعداد اب 54 ہو چکی ہے۔ اب تک 247 مریض دوبارہ صحت مند ہو چکے ہیں۔ جنوبی کوریا نے بھی تیز رفتار وبا کی شدت کے باعث ملک میں ریڈ الرٹ جاری کر رکھا ہے۔
ایران میں اس وبا سے متاثر ہونے والے مریضوں کی تعداد مسلسل اضافے کے ساتھ اب 7161 ہو چکی ہے۔ اب تک 237 افراد ہلاک بھی ہوئے ہیں جب کہ کورونا وائرس سے نجات پا لینے والے افراد کی تعداد 2394 ہے۔
فرانس میں اب تک کورونا وائرس کی نئی قسم سے متاثرہ 1412 مریضوں اور 30 ہلاکتوں کی تصدیق کی جا چکی ہے۔ 12 افراد دوبارہ صحت مند بھی ہوئے ہیں۔
اسپین میں اب تک 1231 مریضوں میں کورونا وائرس کی نئی قسم کی تصدیق ہوئی ہے۔ 30 مریض اب تک انتقال کر چکے ہیں جب کہ 32 صحت یاب بھی ہو چکے ہیں۔
جرمنی میں بھی کورونا وائرس کے مریضوں کی تعداد میں تیزی سے اضافہ ہوا ہے اور اس وقت ایسے مصدقہ کیسز کی تعداد 1224ہے۔ اب تک اس مرض سے دو مریض ہلاک ہوئے ہیں۔ دوبارہ صحت یاب ہونے والے مریضوں کی تعداد 18 ہے۔
امریکا میں مریضوں کی تعداد 754 ہو گئی ہے۔ اب تک 26 امریکی شہری کورونا وائرس کی نئی قسم سے متاثر ہو کر جان سے ہاتھ دھو چکے ہیں۔ آٹھ افراد شفایاب بھی ہوئے ہیں۔ کینیڈا میں اس وقت تک 77 مریضوں میں کورونا وائرس کی تصدیق ہوئی ہے جن میں سے آٹھ افراد صحت یاب ہوئے اور ایک مریض ہلاک ہوا۔
جاپان میں کورونا وائرس میں مبتلا افراد کی تعداد 530 ہے۔ اب تک 9 افراد ہلاک اور 101 مریض کورونا وائرس سے نجات پا چکے ہیں۔ اس کے علاوہ ’ڈائمنڈ پرنسس‘ نامی کروز شپ کے 696 مسافروں میں اس مرض کی تصدیق ہوئی تھی جن میں سے 6 ہلاک اور 40 دوبارہ صحت یاب ہوئے۔
یورپی ملک سوئٹزرلینڈ میں کووِڈ انیس کے مریضوں کی تعداد 374 ہے جن میں سے 2 افراد ہلاک جب کہ 3 افراد صحت یاب ہوئے ہیں۔
ہالینڈ میں کورونا وائرس کے مریضوں کی تعداد 321 ہے جن میں سے 4 افراد ہلاک ہو چکے ہیں۔ اب تک ہالینڈ میں کوئی مریض صحت یاب نہیں ہوا۔ برطانیہ میں بھی آج کے دن تک 321 مریضوں میں کورونا وائرس کی نئی قسم کی تشخیص کی جا چکی ہے۔ 5 افراد ہلاک ہوئے ہیں، جب کہ 18 مریض اس مرض سے نجات پا چکے ہیں۔
اس مرض کے مریضوں کی تعداد یورپی ملک بلیجیم میں 239، ناروے میں 227، سویڈن میں 261 اور آسٹریا میں 131 ہے۔ آسٹریا میں 2 جب کہ دیگر ممالک میں ایک ایک شہری صحت یاب بھی ہو چکا ہے۔
سنگاپور میں اس وقت ایسے مریضوں کی تعداد 160 ہے اور 78 افراد اس بیماری سے نجات حاصل کر چکے ہیں۔ ہانگ کانگ میں مریضوں کی تعداد 115 ہے، 3 افراد ہلاک اور 60 صحت یاب ہو چکے ہیں۔ تھائی لینڈ میں اس وقت 50 مریض ہیں۔ اب تک ایک شخص ہلاک اور 33 صحت یاب ہو چکے ہیں۔
پاکستان میں کورونا وائرس کے مریضوں کی تعداد 16 ہو چکی ہے جب کہ ایک شہری صحت یاب ہو چکا ہے۔ بھارت میں اس وقت 47 مریض ہیں جب کہ 4 افراد صحت یاب ہوئے ہیں۔ افغانستان کے 4 شہریوں میں کورونا وائرس کی تصدیق ہوئی ہے۔
آج کی تاریخ تک یہ مرض سو سے زائد ممالک میں پہنچ چکا ہے اور دنیا کے سبھی براعظم اس سے متاثر ہو چکے ہیں۔ مریضوں کی مجموعی تعداد 114544 ہو چکی ہے۔ 4026 افراد اس مرض کے باعث ہلاک ہوئے ہیں۔ صحت یاب ہونے والے مریضوں کی تعداد 64031 ہے۔
مصنف: شمشیر حیدر
فرانسیسی وزیر خزانہ برونو لی مائیر کے مطابق،’’کورونا وائرس کی وبا عالمگیریت کے لیے ایک گیم چینجر ہے۔‘‘ (25.02.2020)
بھارتی سپريم کورٹ کے کئی ججوں سميت غير ملکی وفد کے ارکان امکاناً سوائن فلو کا شکار ہو چکے ہيں۔ کئی ججوں کی غیر حاضری کے سبب معمول کی عدالتی سرگرمياں متاثر ہو رہی ہيں۔ (25.02.2020)
کورونا وائرس سے پھیلنے والی وبا کو عالمی ادارہ صحت نے COVID-19 کا نام دیا ہے۔ اس مرض سے آج (23 فروری 2019) تک دنیا بھر میں 78 ہزار سے زیادہ انسان متاثر ہو چکے ہیں۔ مختلف ممالک میں اس وبا کی صورت حال پر ایک نظر۔ (23.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52475801' lang='urd' type='mono' source='https://www.dw.com/ur/ur/کورونا-وائرس-چین-کے-بعد-ایران-اور-جنوبی-کوریا-میں-پھیلتا-ہوا/a-52475801' term='COVID'>
چین سے باہر جنوبی کوریا، ایران اور سنگاپور میں چین میں جنم لینے والے وائرس میں مبتلا افراد کی تعداد دنیا کے بقیہ ممالک سے زیادہ ہے۔
ایران میں مزید تیرہ افراد میں کووڈ انیس بیماری کے تشخیص ہوئی ہے۔ تہران حکومت نے وائرس میں مبتلا ایک اور شخص کے ہلاک ہونے کے بعد مجموعی ہلاکتیں پانچ ہو گئی ہیں۔ اسی دوران دارالحکومت تہران کے ضلع تیرہ کے میئر مرتضیٰ رحمان زادہ میں اسی وائرس کی موجودگی کی تشخیص ہو گئی ہے۔ انہیں ہسپتال داخل کرا دیا گیا ہے۔
لبنانی حکام نے بھی شیعہ عقیدت مندوں کے لیے مقدس خیال کیے جانے والی شہر قم سے واپس آنے والی ایک پینتالیس سالہ  خاتون میں کووڈ انیس بیماری کی نشاندہی کی ہے۔ ایران میں کورونا وائرس کے متعدد مریضوں کی نشاندہی کے بعد سعودی عرب نے ایران سے آنے والے شہریوں کو چودہ ایام کے لیے قرنطینہ (Quarantine) میں رکھنے کا اعلان کیا ہے۔
ایرانی دارالحکومت تہران میں خواتین حفاظتی ماسک پہن کر بازار میں سے گزرتی ہوئیں
یورپی یونین کے رکن ممالک کے ایک شہری کے کووڈ انیس (Covid-19) بیماری میں مبتلا رہنے کے بعد دم توڑنے کی تصدیق کر دی گئی ہے۔ یہ اٹھہتر سالہ اطالوی شہری اٹلی کے شمالی شہر پاڈوا کے ایک ہسپتال میں گزشتہ دس ایام سے داخل تھا۔ وینیٹو نامی اطالوی علاقے میں کووڈ انیس بیماری کی تشخیص دو افراد میں کی گئی تھی۔ ہلاک ہونے والا ان دو میں سے ایک تھا۔ قبل ازیں فرانس میں ایک چینی سیاح اسی بیماری سے ہلاک ہو چکا ہے۔
شمالی اٹلی کے کم از کم دس قصبوں میں کووڈ انیس کے مریضوں کی تشخیص کے بعد حکام نے اسکولوں، سرکاری عمارتوں، ریسٹورانٹوں، کافی ہوؤسز کو بند کرنے کے احکامات جاری کیے تھے۔ یہ قصبات لمبارڈی ریجن میں واقع ہیں۔ لمبارڈی میں یہ وائرس ایک اڑتیس سالہ مریض لے کر آیا تھا جو چین سے جنوری میں واپس اٹلی پہنچا تھا۔
جنوبی کوریا میں گزشتہ چار روز میں کورونا وائرس سے متاثرہ افراد کی تعداد بڑھ کر اب 433 ہو گئی ہے۔ جزیرہ نما کوریا کے اس ملک کے چوتھے بڑے شہر دیگو (Daegu) میں طبی حکام اب تک نو ہزار افراد کے طبی معائنے کر چکے ہیں۔ کووڈ انیس میں مبتلا زیادہ تر کوریائی باشندے اسی شہر سے تعلق رکھتے ہیں۔ ان افراد کا تعلق ایک مسیحی فرقے سے ہے، جس کے گرجا گھر سے یہ وبا پھیلنا شروع ہوئی ہے۔
جنوبی کوریائی شہر دیگو میں جراثیم کش اسپرے کیا جا رہا ہے
کوریائی محکمہٴ صحت کے اہلکاروں کا کہنا ہے کہ وائرس میں مبتلا مزید افراد ہلاک ہو سکتے ہیں کیونکہ بعض مریض شدید سانس لینے میں مشکلات کا سامنا کر رہے ہیں۔ کوریائی اور ایرانی اہلکاروں کا کہنا ہے کہ جنوبی کوریا اور ایران میں نظر آنے والے نئے مریضوں کا چین سے کوئی براہ راست تعلق نظر نہیں آیا ہے۔
دوسری جانب چین کی جانب سے بتایا گیا ہے کہ وہاں کورونا وائرس سے متاثر ہونے والے نئے مریضوں میں نمایاں کمی دیکھی گئی ہے۔ روزانہ کی بنیاد پر جاری کردہ اعداد و شمار میں بتایا گیا ہے کہ چین میں کووڈ انیس (Covid-19) بیماری سے متاثرہ نئے مریضوں کی تعداد 397 ہے جب کہ مجموعی طور پر اس مرض میں مبتلا افراد کی تعداد 76 ہزار سے تجاوز کر چکی ہے۔ اس وائرس کی وجہ سے چین میں ہلاک ہونے والوں کی مجموعی تعداد 23 سو 45 ہے۔
مارٹیر کیٹ مون (ع ح ⁄ ع ت)
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3Y8nV
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3Y8nV
ایک چینی سفارتکار نے چین میں کورونا وائرس سے متاثرہ شہر ووہان میں پھنسے ہوئے پاکستانی طلبا کے چین سے انخلا سے پاکستانی حکومت کے انکار کے فیصلے کی تائید کر دی۔ (21.02.2020)
کسی ملک میں چور کیا چرائیں گے، اس کا انحصار مقامی حالات و واقعات کے علاوہ اس بات پر بھی ہوتا ہے کہ کون سی شے کمیاب ہے۔ جاپان کے ایک ہسپتال میں ایک واردات کے دوران نامعلوم چور چھ ہزار سرجیکل ماسک چرا لے گئے۔ (18.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52406589' lang='urd' type='mono' source='https://www.dw.com/ur/ur/کورونا-وائرس-چین-میں-ہلاکتیں-اب-تقریباﹰ-18-سو-مریض-70-ہزار/a-52406589' term='COVID'>
پیر  سترہ فروری کو عالمی ادارہٴ صحت کے ماہرین کی چین کے سینئر محققین کے ساتھ ایک خصوصی میٹنگ کا اہتمام کیا گیا۔ یہ میٹنگ چینی دارالحکومت بیجنگ میں ہوئی۔ اس میں سینئر چینی محققین نے اپنی ریسرچ کی تفصیلات سے عالمی ادارے کے ماہرین کو مطلع کیا۔ اس انٹرنیشنل میٹنگ میں کووِڈ انیس (COVID-19) نامی وائرس کے انسداد کی بین الاقوامی کوششوں کے بارے میں چینی ریسرچرز کو بریفنگ دی گئی۔
بیجنگ میں اس میٹنگ کے انعقاد کے موقع پر عالمی ادارہٴ صحت کے سربراہ نے اپنے ایک بیان میں واضح کیا ہے کہ فی الحال اس بیماری کے وائرس کے انسداد یا اس کے ممکنہ رخ کا تعین کرنا ناممکن ہے۔ انہوں نے یہ بات اس چینی بیان کے تناظر میں کہی، جس میں کہا گیا تھا کہ اس وائرس کو کنٹرول کر لینے کی امید پیدا ہو گئی ہے۔ ورلڈ ہیلتھ آرگنائزیشن کے ڈائریکٹر جنرل ٹیڈروس ایڈہنوم گیبرائسس نے یہ بھی کہا کہ اگر اس وائرس کو کنٹرول میں لانے میں کامیابی حاصل نہ ہو سکی، تو اقوام عالم میں تقسیم اور ہم آہنگی کے فقدان کا پیدا ہونا یقینی ہو گا۔
المی ادارہٴ صحت کے سربراہ نےکہا ہے اس بیماری کے وائرس کے انسداد یا اس کے ممکنہ رخ کا تعین کرنا ناممکن ہے۔
چین میں پھیلی کووِڈ انیس نامی بیماری کی جان لیوا وبا سے اب تک ہونے والی ہلاکتیں بھی 1770 ہو گئی ہیں۔ زیادہ تر ہلاکتیں وسطی چینی صوبے ہوبے میں ہوئی ہیں۔ چینی نیشنل ہیلتھ کمیشن کے مطابق نمونیا کی بیماری جیسی اس وبا کے وائرس میں مبتلا مریضوں کی تعداد بھی ساڑھے  70 ہزار سے تجاوز کر گئی ہے۔ چین سے باہر دنیا کے مختلف ممالک میں اب تک قریب 500 مریضوں میں کووِڈ انیس وائرس کی تشخیص ہو چکی ہے۔
اس وبا کی وجہ سے یہ امکان بھی پیدا ہو گیا ہے کہ چینی پارلیمنٹ، جو نیشنل پیپلز کانگریس کہلاتی ہے اور پالیسی ساز ادارے چینی پیپلز پولیٹیکل مشاورتی کانفرنس کے سالانہ اجلاس مؤخر کر دیے جائیں گے۔ یہ اجلاس اگلے مہینے کی تین تاریخ سے شروع ہونے ہیں۔ نیشنل پیپلز کانگریس کی اسٹینڈنگ کمیٹی کی ایک اہم میٹنگ چوبیس فروری کو ہو رہی ہے اور اس میں دونوں پالیسی ساز اداروں کے سالانہ نشستوں کے انعقاد کے بارے حتمی فیصلہ کیا جائے گا۔ نیشنل پیپلز کانگریس میں پورے چین سے پانچ ہزار سے زائد مندوبین شریک ہوتے ہیں۔
کروز شپ ڈائمنڈ پرنسس ٹوکیو کے قریب یوکوہاما بندرگاہ پر لنگر انداز ہے
ادھر ایک سیاحتی اور تفریحی بحری جہاز کے کووِڈ انیس نامی وائرس میں مبتلا ہونے والے چالیس امریکی شہریوں کو واپس امریکا روانہ کر دیا گیا ہے۔ یہ امریکی سیاح جاپانی دارالحکومت ٹوکیو کے قریب ایک بندرگاہ پر لنگر انداز کروز شپ 'ڈائمنڈ پرنسس‘ میں سوار تھے۔ ان امریکی شہریوں کو وطن واپسی پر قرنطینہ میں رکھا جائے گا۔
جاپانی حکام کے مطابق اس کروز شپ کے 99 دیگر مسافروں میں نمونیا جیسی بیماری کی تشخیص ہو چکی ہے۔ جاپان میں پہلے ہی 60 مریضوں میں اس وائرس کی موجودگی کی تصدیق کی جا چکی ہے۔ ٹوکیو حکومت نے عوام کو ہدایت کی ہے کہ وہ کسی بھی مجمع میں شریک ہونے سے اجتناب کریں۔
ع ح ⁄ م م (ڈی پی اے، اے ایف پی)
سن 2019 میں جرمن چانسلر انگیلا میرکل نے ووہان میں ویباسٹو فیکٹری کے بڑے پلانٹ کے دورہ کیا تھا۔ اب یہ کارخانہ بند ہے۔ جرمن ادارے زیمینز کے مطابق اس وبا کے دوران ایکس رے مشینوں کی طلب زیادہ ہونے کا امکان کم ہے اور فوری طور پر کم مدتی کاروباری فائدہ دکھائی نہیں دیتا۔
کورونا وائرس کی وبا سے کیمیکل فیکٹریوں کی چاندی ہو گئی ہے۔ ڈس انفیکشن سیال مادے کی مانگ میں بے پناہ اضافہ ہو گیا ہے۔ جراثیم کش پلانٹس کو زیادہ سپلائی کے دباؤ کا سامنا ہے۔ یہ ادارے زیادہ سے زیادہ ایسے مواد کی سپلائی پر توجہ مرکوز کیے ہوئے ہیں۔
ووہان میں کے ایف سی اور پیزا ہٹ کے دروازے گاہکوں کے لیے بند کر دیے گئے ہیں۔ سویڈن کے کپڑوں کے اسٹور ایچ اینڈ ایم کی چین بھر میں پینتالیس شاخیں بند کر دی گئی ہیں۔ جینر بنانے لیوائی کے نصف اسٹورز بند کیے جا چکے ہیں۔ ماہرین کا خیال ہے کہ ایسے بڑے اداروں کو کوئی پریشانی نہیں ہو گی کیونکہ آن لائن بزنس سے ان کو کسی مالی نقصان کا سامنا نہں ہے۔
کھیلوں کا سامان بنانے والے امریکی ادارے نائیکی کی طرح اُس کے جرمن حریف ایڈیڈاس نے بھی کورونا وائرس کی وبا پھیلنے کے بعد اپنے بیشتر اسٹور بند کر دیے ہیں۔ مختلف دوسرے اسٹورز بھی صورت حال پر نگاہ رکھے ہوئے ہیں۔ اس وائرس کے پھیلاؤ سے ان اداروں کو پہنچنے والے نقصانات کا اندازہ لگانا ابھی قبل از وقت خیال کیا جا رہا ہے۔ اشتہاری کاروباری سرگرمیاں بھی محدود ہو کر رہ گئی ہیں۔
اس وائرس کی وبا سے چین میں غیرملکی کار ساز اداروں کی پروڈکشن کو شدید مسائل کا سامنا ہو سکتا ہے۔ مختلف کار ساز ادارے اپنی فیکٹریوں کو اگلے ہفتے کھولنے کا سوچ رہے ہیں۔ جرمن کار ساز ادارے فوکس ویگن کی چین میں تینتیس فیکٹریاں ہیں اور ادارہ انہیں پیر دس فروری کو کھولنے کی خواہش رکھتا ہے۔ یہ بھی کہا گیا کہ گاڑیوں کی پروڈکشن کو فی الحال کوئی خطرہ نہیں۔
مرسیڈیز بنانے والے ادارے ڈائملر کا کہنا ہے کہ وہ اگلے پیر سے اپنی فیکٹری کھول دیں گے۔ فیکٹری کو یہ بھی فکر لاحق ہے کہ کارخانے کے ورکرز گھروں سے نکل بھی سکیں گے کیونکہ یہ تاثر عام ہے کہ کوئی بھی انسانی جان کورونا وائرس کی لپیٹ میں آ سکتی ہے۔ کئی گاڑیوں کو فروخت کرنے والے اداروں کے ملازمین گھروں میں بیٹھ کر کام کر رہے ہیں۔
جاپانی کار ساز ادارے ہونڈا کے فاضل پرزے بنانے والی تین فیکٹریاں ووہان شہر میں ہیں۔ یہ چینی قمری سال کے آغاز سے بند ہیں۔ اب تک کی اطلاعات کے مطابق یہ تیرہ فروری تک بند رہیں گے۔ ایک ترجمان کے مطابق یہ واضح نہیں کہ ہونڈا کی پروڈکشن شروع ہو سکے گی کیونکہ مقامی انتظامیہ کی ہدایات پر عمل کرنا لازمی ہے۔
کورونا وائرس سے بین الاقوامی سپلائی میں رکاوٹوں کا پیدا ہونا یقینی خیال کیا گیا ہے کیونکہ موجودہ صورت حال بہت گھمبیر ہو چکی ہے۔ اس کی بڑی مثال کار انڈسٹری ہے۔ جنوبی کوریائی کار ساز ادارے ہنڈائی نے تو اپنے ملک میں پروڈکشن بند کرنے کا فیصلہ کیا ہے کیونکہ چین سے اضافی پرزوں کی سپلائی ممکن نہیں رہی۔ اندازہ لگایا گیا ہے کہ یہ صورت حال ساری دنیا میں پیدا ہونے کا قوی امکان ہے۔
کورونا وائرس کے اثرات جرمن فیسٹیول پر بھی ظاہر ہونا شروع ہو گئے ہیں۔ ان میلوں میں شریک ہونے والے چینی شہری وائرس کی وجہ سے پریشانی کا شکار ہیں اور اس باعث شرکت سے دوری اختیار کرنے لگے ہیں۔ فرینکفرٹ میں صارفین کے سامان کے بین الاقوامی فیسٹیول ایمبینٹے میں کم چینی افراد کی شرکت کا اندازہ لگایا گیا ہے۔ لفتھانزا سمیت کئی دوسری فضائی کمپنیوں نے وائرس کی وجہ سے چین کے لیے پروازیں بند کر دی ہیں۔
فرینکفرٹ میں شروع ہونے والے فیسٹیول میں شرکا کو محفوظ رکھنے کے لیے ایک قرنطینہ یا کوارنٹائن تیار کی گئی ہے تا کہ کسی بھی مہمان میں اس کی موجودگی کی فوری تشخیص کی جا سکے۔ ووہان سے جرمنی کے لیے کوئی براہ راست پرواز نہیں ہے۔ جرمن شہر فرینکفرٹ کے لیے زیادہ تر پروازیں بیجنگ اور ہانگ کانگ سے اڑان بھرتی ہیں۔
مصنف: عابد حسین (ڈرک کوفمین)
چینی وزیر خارجہ نے کورونا وائرس کی وبا کو اپنے ملک کے لیے ایک انتہائی بڑا چیلنج قرار دیا ہے۔ دوسری جانب چین میں وائرس کی وبا سے ہلاکتیں 1650 سے بڑھ گئی ہیں۔ (16.02.2020)
چینی کورونا وائرس کی افزائش نے مسلمانوں کی مسجدوں کے ساتھ ساتھ دیگر عبادت گاہوں کو بھی ویران کر دیا ہے۔ چین کے علاوہ دیگر مشرق بعید کے ممالک میں عبادت گاہوں میں جانے والے لوگ مصافہ کرنے سے گریز کر رہے ہیں۔ (15.02.2020)
چینی شہر ووہان میں کورونا وائرس کی وبا نے کئی صنعتی اداروں کو متاثر کیا ہے۔ بعض اداروں کے لیے یہ وبا منفعت کا باعث بنی ہے اور کئی ایک کو مسائل کا سامنا ہے۔ بعض اس وائرس کو عالمی طلب میں رکاوٹ قرار دیتے ہیں۔ (07.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52396785' lang='urd' type='mono' source='https://www.dw.com/ur/ur/وائرس-کی-وبا-کو-ختم-کر-کے-دم-لیں-گے-چینی-وزیر-خارجہ/a-52396785' term='COVID'>
میونخ سکیورٹی کانفرنس میں شریک چینی وزیر خارجہ وانگ یی نے شرکا پر واضح کیا کہ چین کورونا وائرس کے خلاف اپنی جد و جہد میں یقینی طور پر کامیاب ہو گا۔ انہوں نے واضح کیا کہ حکومتی کوششیں ثمر آور ہونا شروع ہو گئی ہیں۔ وانگ یی نے یہ بھی کہا کہ وائرس کی وبا کے خلاف کامیابی کا سویرا طلوع ہونے والا ہے۔ انہوں نے اس وبا کو ملکی حکومت کے لیے ایک انتہائی سنگین چیلنج قرار دیتے ہوئے کہا کہ اس پر قابو پر کر اقتصادی ترقی کا سفر دوبارہ سے بحال ہو جائے گا۔
چین اور مشرقی بعید کے ایشیائی ممالک میں کورونا وائرس کی نئی قسم سے پھیلنے والی بیماری کووڈ انیس (COVID-19) سے ہونے والی ہلاکتوں کے بعد اب یورپی براعظم میں بھی ایک شخص اس وائرس سے ہلاک ہو گیا ہے۔ یہ شخص ایک چینی سیاح تھا جو فرانسیسی سیاحت پر تھا۔ اس کی عمر اسی برس تھی۔ اس علیل شخص کو گزشتہ ماہ دو فرانسیسی ہسپتالوں نے ابتدائی علاج معالجے کے بعد فارغ کر دیا تھا۔ فرانسیسی وزارت صحت کے مطابق دم توڑنے والے چینی سیاح میں کووڈ انیس کی تصیق جنوری کے اختتام میں کی گئی تھی۔ اس کو انتہائی نگہداشت میں پیرس کے ایک ہسپتال میں الگ تھلگ رکھا گیا تھا۔
فرانسیسی دارالحکومت کے ہسپتال میں بھی ایک چینی سیاح وائرس میں مبتلا رہنے کے بعد دم توڑ گیا ہے
چین میں اسی بیماری کی وبا میں مبتلا ہو کر جان سے ہاتھ دھونے والوں کی تعداد 1665 ہو گئی ہے۔ چینی نیشنل ہیلتھ کمیشن کے مطابق گزشتہ چوبیس گھنٹوں میں ایک سو بیالیس مزید مریض ہلاک ہوئے۔ اس وقت چین میں وائرس کی بیماری میں مبتلا افراد کی مجموعی تعداد اڑسٹھ ہزار پانچ سو ہو چکی ہے۔
نمونیے جیسی بیماری میں مریضوں کی تعداد میں مسلسل تیسرے دن بھی کمی دیکھی گئی ہے۔ گزشتہ چوبیس گھنٹوں میں جن نئے مریضوں میں کوویڈ انیس بیماری کی تشخیص ہوئی ہے، ان کی تعداد ایک ہزار آٹھ سو تینتالیس ہے۔ دو روز قبل تشخیصی مریضوں کی تعداد ڈھائی ہزار کے لگ بھگ تھی۔ ہفتہ پندرہ جنوری کو یہ تعداد بائیس سو کے قریب بتائی گئی تھی۔
چینی وزیر خارجہ وانگ یی
چینی حکومت نے کورونا وائرس کی بیماری سے متاثرہ صوبے ہُوبے کے کئی انتظامی اہلکاروں کو وائرس کے پھیلنے کے آغاز پر غفلت برتنے پر برخاست کر دیا ہے۔ برخاست کیے جانے والوں میں بڑے اور چھوٹے انتظامی افسران شامل ہیں۔ قبل ازیں ہوبے صوبے میں کمیونسٹ پارٹی کی اعلیٰ قیادت بھی تبدیل کی جا چکی ہے۔
پندرہ فروری کو ایک چینی عدالت نے شہریوں کو متنبہ کیا کہ دانستہ طور پر کورونا وائرس کی بیماری چھپانا ایک فوجداری جرم ہے اور ایسا کرنے پر موت کی سزا بھی دی جا سکتی ہے۔ عدالت نے شہریوں کو ہدایت کی ہے کہ وہ بیماری کو چھپانے سے ہر قیمت پر اجتناب کریں۔ ایک اخبار کے مطابق ایسا کرنے کی معمول کی سزا دس برس ہے لیکن انتہائی صورت میں عمر قید یا سزائے موت بھی سنائی جا سکتی ہے۔
ع ح ⁄ ا ب ا ( ڈی پی اے، اے ایف پی)
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3XSjy
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3XSjy
چینی کورونا وائرس کی افزائش نے مسلمانوں کی مسجدوں کے ساتھ ساتھ دیگر عبادت گاہوں کو بھی ویران کر دیا ہے۔ چین کے علاوہ دیگر مشرق بعید کے ممالک میں عبادت گاہوں میں جانے والے لوگ مصافہ کرنے سے گریز کر رہے ہیں۔ (15.02.2020)
چینی میں کورونا وائرس کی وبا بظاہر ابھی تک کنٹرول میں دکھائی نہیں دے رہی۔ عام لوگوں کے ساتھ ساتھ محکمہٴ صحت کے کارکنوں کو بھی وائرس نے اپنی لپیٹ میں لے لیا ہے۔ (14.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52375684' lang='urd' type='mono' source='https://www.dw.com/ur/ur/کورونا-وائرس-کی-وبا-میں-کمی-کا-فی-الحال-امکان-نہیں/a-52375684' term='COVID'>
آسٹریلیا کی سڈنی یونیورسٹی کے متعدی امراض کے  بین الاقوامی شہرت کے ماہر اور محقق ایڈم کماراٹ اسکاٹ نے واضح کر دیا ہے کہ کورونا وائرس سے ہونے والی ہلاکتوں سے ظاہر ہوتا ہے کہ اس وبا کے پھیلنے کا سلسلہ بدستور جاری ہے۔ اسکاٹ کے مطابق چینی حکومت کی تمام تر کوششوں کے باوجود یہ وبا پھیلتی جا رہی ہے اور اموات میں اضافہ بھی جاری ہے۔ انہوں نے یہ بھی کہا کہ جتنے بھی حفاظتی اقدامات اٹھائے گئے ہیں، وہ وبا کے پھیلاؤ کے مقابلے میں کم دکھائی دیتے ہیں۔
دوسری طرف چین کے نیشنل ہیلتھ کمیشن نے بتایا ہے کہ کورونا وائرس سے ہونے والی ہلاکتوں کی تعداد 1380 ہو گئی ہے۔ گزشتہ چوبیس گھنٹوں میں مزید ایک سو اکیس افراد نمونیا نما بیماری سے جانبر نہیں ہو سکے۔ بتایا گیا ہے کہ چین سے باہر ہونے والے ہلاکتوں کی تعداد تین ہو گئی ہے۔ تیسری ہلاکت جاپان میں ایک اسی سالہ خاتون کی ہے۔
چین میں کورونا وائر کے مریضوں کی تعداد نصف لاکھ سے تجاوز کر چکی ہے
اسی طرح چینی صوبے ہوبے کے ہسپتالوں میں پانچ ہزار سے زائد افراد میں وائرس کی تشخیص کی گئی ہے۔ نئی تشخیص کے بعد اس مرض میں مبتلا افراد کی تعداد چونسٹھ ہزار کے قریب پہنچ گئی ہے۔ چینی حکام کے مطابق سترہ سو سے زائد ہسپتالوں کے ملازمین میں بھی وائرس کی تشخیص ہوئی ہے۔ ان میں سے چھ ہیلتھ ورکرز بیماری میں مبتلا ہونے کے بعد دم توڑ چکے ہیں۔
چین میں سینکڑوں ہیلتھ ورکرز بھی کورونا وائرس کی لپیٹ میں آنے کی اطلاعات ہیں
دوسری جانب عالمی ادارہٴ صحت نے کہا ہے کہ تمام تر چینی کوششوں کے باوجود کورونا وائرس کی وبا کے پھیلاؤ میں فی الحال کوئی کمی ظاہر نہیں ہوئی ہے۔ عالمی ادارہٴ صحت نے کورونا وائرس سے پھیلنے والی بیماری کو 'کووڈ انیس (COVID-19) کا نام دیا ہے۔ اس بین الاقوامی ادارے نے پہلے ہی گلوبل ہیلتھ ایمرجنسی کا اعلان کر رکھا ہے۔
چین کے ہمسایہ ممالک میں بھی وائرس سے پیدا ہونے والی نمونیا نما بیماری کے پھیلنے کا خطرہ بڑھ گیا ہے۔ کمبوڈیا، جزیرہ نما کوریا، جاپان اور ویت نام میں وائرس کے پھیلنے کا خوف پایا جاتا ہے۔ امریکا نے چین کی اتحادی ہمسایہ ریاست شمالی کوریا کی کورونا وائرس سے نمٹنے کی محدود صلاحیت پر تشویش کا اظہار بھی کیا ہے۔
واشنگٹن نے اس کمیونسٹ ملک کی مدد کرنے کا عندیہ بھی دیا ہے۔ امریکی وزارت خارجہ کے بیان میں واضح کیا گیا ہے کہ واشنگٹن حکومت طبی تنظیموں اور بین الاقوامی کمیونٹی کی اُن امدادی کوششوں کی حمایت کرتی ہے، جو شمالی کوریا میں میں کورونا وائرس کے انسداد کے لیے کی جا رہی ہیں۔ شمالی کوریا نے اپنی چین کے ساتھ جڑی سرحد پہلے ہی بند کر دی ہے اور مشتبہ مریضوں کو قرنطینہ میں رکھنے کا سلسلہ بھی جاری ہے۔
ع ح ⁄ ع ب ( روئٹرز، اے ایف پی)
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3XSjy
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3XSjy
چین میں کورونا وائرس سے متاثرہ افراد کی تعداد میں صرف ایک دن میں پندرہ ہزار سے زائد کا اضافہ ہوا ہے۔ اب ان مریضوں کی مجموعی تعداد تقریباﹰ ساٹھ ہزار ہو گئی ہے جبکہ ہلاکتوں کی تعداد بھی ساڑھے تیرہ سو سے تجاوز کر گئی ہے۔ (13.02.2020)
عالمی ادارہ صحت (ڈبلیو ایچ او) کا کہنا ہے کہ اگر کورونا وائرس ان ممالک تک پہنچا، جو اس وبا سے نمٹنے کے لیے تیار نہیں ہیں، تو اس کے بھیانک نتائج برآمد ہوسکتے ہیں۔ (12.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52363565' lang='urd' type='mono' source='https://www.dw.com/ur/ur/کورونا-وائرس-چینی-متاثرین-کی-تعداد-اب-60-ہزار-1367-ہلاکتیں/a-52363565' term='COVID'>
شنگھائی میں چین کے قومی ہیلتھ کمیشن کی طرف سے جمعرات تیرہ فروری کو بتایا گیا کہ دنیا میں آبادی کے لحاظ سے اس سب سے بڑے ملک میں صرف ایک دن میں کورونا وائرس کے مصدقہ مریضوں کی تعداد میں آج تک کا سب سے بڑا اضافہ دیکھنے میں آیا۔
کل بدھ کے مقابلے میں آج جمعرات کے آغاز پر چین میں اس وائرس کے مریضوں کی تعداد 15,152 کے اضافے کے ساتھ 59,804 ہو چکی تھی۔ منگل گیارہ فروری کے دن تک اس وائرس کے چین میں مصدقہ مریضوں کی تعداد 44,653 بتائی گئی تھی۔
مزید ڈھائی سو ہلاکتیں
اس وائرس کے ہاتھوں چین میں گزشتہ روز مزید کم از کم 254 افراد ہلاک ہو گئے۔ یوں کورونا وائرس کے باعث، جسے اب عالمی ادارہ صحت کی طرف سے باقاعدہ طور پر 'کووِڈ انیس‘ کا نام دیا جا چکا ہے، چین میں مجموعی انسانی ہلاکتوں کی تعداد بھی 1,367 ہو گئی ہے۔
چین کے نیشنل ہیلتھ کمیشن کے مطابق اس وائرس کی وجہ سے بیمار ہو جانے والے افراد کی تعداد میں ہزارہا کے اضافے میں سے بہت بڑا حصہ سب سے زیادہ متاثرہ صوبے ہوبے میں ریکارڈ کیا گیا۔ وہاں ایک دن میں اس وائرس کے نئے مصدقہ مریضوں کی تعداد تقریباﹰ ساڑھے 13 ہزار بتائی گئی ہے۔
نیا اور تیز رفتار طریقہ تشخیص
چینی حکام کے مطابق اتنی بڑی تعداد میں نئے مریضوں میں اس وائرس کی تشخیص زیادہ تر اس تیز تر طریقہ تشخیص کی وجہ سے ہوئی، جو کل بدھ کے دن سے استعمال کیا جانے لگا ہے۔ اس طریقہ تشخیص میں کمپیوٹر ٹوموگرافی کا استعمال کرتے ہوئے مریضوں  کے سی ٹی اسکین کیے جاتے ہیں۔
اسی دوران چین کے کورونا وائرس یا COVID-19 سے سب سے زیادہ متاثرہ صوبے ہوبے میں، جہاں ووہان شہر سے اس مہلک جرثومے کا پھیلاؤ شروع ہوا تھا، حکمران کمیونسٹ پارٹی کے اعلیٰ ترین صوبائی اہلکار کو بھی ان کے عہدے سے ہٹایا جا چکا ہے۔ بدھ سے لے کر جمعرات تک چین میں جو 254 نئی ہلاکتیں ہوئیں، ان میں سے 242 اسی صوبے میں ریکارڈ کی گئی تھیں۔
اب تک چین سے باہر بھی کم از کم 27 دیگر ممالک میں اس وائرس کے سینکڑوں کیسز ریکارڈ کیے جا چکے ہیں۔
بہت جلد امید پسندی غلط ہو گی؟
چین میں اس وائرس کے نئے کیسز اور اس کی وجہ سے ہلاکتوں کی نئی پریشان کن تعداد کے سامنے آنے سے قبل بیجنگ میں حکومتی حلقے یہ امید لگائے بیٹھے تھے کہ دو روز تک نئے مریضوں کی تعداد میں کمی کے بعد اب شاید اس وائرس کا پھیلاؤ کچھ کم ہونا شروع ہو گیا تھا۔
سن 2019 میں جرمن چانسلر انگیلا میرکل نے ووہان میں ویباسٹو فیکٹری کے بڑے پلانٹ کے دورہ کیا تھا۔ اب یہ کارخانہ بند ہے۔ جرمن ادارے زیمینز کے مطابق اس وبا کے دوران ایکس رے مشینوں کی طلب زیادہ ہونے کا امکان کم ہے اور فوری طور پر کم مدتی کاروباری فائدہ دکھائی نہیں دیتا۔
کورونا وائرس کی وبا سے کیمیکل فیکٹریوں کی چاندی ہو گئی ہے۔ ڈس انفیکشن سیال مادے کی مانگ میں بے پناہ اضافہ ہو گیا ہے۔ جراثیم کش پلانٹس کو زیادہ سپلائی کے دباؤ کا سامنا ہے۔ یہ ادارے زیادہ سے زیادہ ایسے مواد کی سپلائی پر توجہ مرکوز کیے ہوئے ہیں۔
ووہان میں کے ایف سی اور پیزا ہٹ کے دروازے گاہکوں کے لیے بند کر دیے گئے ہیں۔ سویڈن کے کپڑوں کے اسٹور ایچ اینڈ ایم کی چین بھر میں پینتالیس شاخیں بند کر دی گئی ہیں۔ جینر بنانے لیوائی کے نصف اسٹورز بند کیے جا چکے ہیں۔ ماہرین کا خیال ہے کہ ایسے بڑے اداروں کو کوئی پریشانی نہیں ہو گی کیونکہ آن لائن بزنس سے ان کو کسی مالی نقصان کا سامنا نہں ہے۔
کھیلوں کا سامان بنانے والے امریکی ادارے نائیکی کی طرح اُس کے جرمن حریف ایڈیڈاس نے بھی کورونا وائرس کی وبا پھیلنے کے بعد اپنے بیشتر اسٹور بند کر دیے ہیں۔ مختلف دوسرے اسٹورز بھی صورت حال پر نگاہ رکھے ہوئے ہیں۔ اس وائرس کے پھیلاؤ سے ان اداروں کو پہنچنے والے نقصانات کا اندازہ لگانا ابھی قبل از وقت خیال کیا جا رہا ہے۔ اشتہاری کاروباری سرگرمیاں بھی محدود ہو کر رہ گئی ہیں۔
اس وائرس کی وبا سے چین میں غیرملکی کار ساز اداروں کی پروڈکشن کو شدید مسائل کا سامنا ہو سکتا ہے۔ مختلف کار ساز ادارے اپنی فیکٹریوں کو اگلے ہفتے کھولنے کا سوچ رہے ہیں۔ جرمن کار ساز ادارے فوکس ویگن کی چین میں تینتیس فیکٹریاں ہیں اور ادارہ انہیں پیر دس فروری کو کھولنے کی خواہش رکھتا ہے۔ یہ بھی کہا گیا کہ گاڑیوں کی پروڈکشن کو فی الحال کوئی خطرہ نہیں۔
مرسیڈیز بنانے والے ادارے ڈائملر کا کہنا ہے کہ وہ اگلے پیر سے اپنی فیکٹری کھول دیں گے۔ فیکٹری کو یہ بھی فکر لاحق ہے کہ کارخانے کے ورکرز گھروں سے نکل بھی سکیں گے کیونکہ یہ تاثر عام ہے کہ کوئی بھی انسانی جان کورونا وائرس کی لپیٹ میں آ سکتی ہے۔ کئی گاڑیوں کو فروخت کرنے والے اداروں کے ملازمین گھروں میں بیٹھ کر کام کر رہے ہیں۔
جاپانی کار ساز ادارے ہونڈا کے فاضل پرزے بنانے والی تین فیکٹریاں ووہان شہر میں ہیں۔ یہ چینی قمری سال کے آغاز سے بند ہیں۔ اب تک کی اطلاعات کے مطابق یہ تیرہ فروری تک بند رہیں گے۔ ایک ترجمان کے مطابق یہ واضح نہیں کہ ہونڈا کی پروڈکشن شروع ہو سکے گی کیونکہ مقامی انتظامیہ کی ہدایات پر عمل کرنا لازمی ہے۔
کورونا وائرس سے بین الاقوامی سپلائی میں رکاوٹوں کا پیدا ہونا یقینی خیال کیا گیا ہے کیونکہ موجودہ صورت حال بہت گھمبیر ہو چکی ہے۔ اس کی بڑی مثال کار انڈسٹری ہے۔ جنوبی کوریائی کار ساز ادارے ہنڈائی نے تو اپنے ملک میں پروڈکشن بند کرنے کا فیصلہ کیا ہے کیونکہ چین سے اضافی پرزوں کی سپلائی ممکن نہیں رہی۔ اندازہ لگایا گیا ہے کہ یہ صورت حال ساری دنیا میں پیدا ہونے کا قوی امکان ہے۔
کورونا وائرس کے اثرات جرمن فیسٹیول پر بھی ظاہر ہونا شروع ہو گئے ہیں۔ ان میلوں میں شریک ہونے والے چینی شہری وائرس کی وجہ سے پریشانی کا شکار ہیں اور اس باعث شرکت سے دوری اختیار کرنے لگے ہیں۔ فرینکفرٹ میں صارفین کے سامان کے بین الاقوامی فیسٹیول ایمبینٹے میں کم چینی افراد کی شرکت کا اندازہ لگایا گیا ہے۔ لفتھانزا سمیت کئی دوسری فضائی کمپنیوں نے وائرس کی وجہ سے چین کے لیے پروازیں بند کر دی ہیں۔
فرینکفرٹ میں شروع ہونے والے فیسٹیول میں شرکا کو محفوظ رکھنے کے لیے ایک قرنطینہ یا کوارنٹائن تیار کی گئی ہے تا کہ کسی بھی مہمان میں اس کی موجودگی کی فوری تشخیص کی جا سکے۔ ووہان سے جرمنی کے لیے کوئی براہ راست پرواز نہیں ہے۔ جرمن شہر فرینکفرٹ کے لیے زیادہ تر پروازیں بیجنگ اور ہانگ کانگ سے اڑان بھرتی ہیں۔
مصنف: عابد حسین (ڈرک کوفمین)
اس پس منظر میں چینی صدر شی جن پنگ نے کل بدھ کو ملکی دارالحکومت بیجنگ میں حکمران کمیونسٹ پارٹی کی پولٹ بیورو کی اسٹینڈنگ کمیٹی کے ایک اجلاس سے خطاب کرتے ہوئے اس بات پر بھی زور دیا تھا کہ ملکی عوام اور بین الاقوامی برادری کو ان وسیع تر 'مثبت اقدامات‘ سے اچھی طرح آگاہ کیا جانا چاہیے، جو چین اس وائرس کے پھیلاؤ کو روکنے کے لیے کر رہا ہے۔
اس کے برعکس جنیوا میں عالمی ادارہ صحت کے حکام نے خبردار کیا ہے کہ زیادہ تر چینی حکام کی طرف سے اعلان کردہ ڈیٹا کی بنیاد پر ایسی کوئی بھی پیش گوئی کرنا غلط ہو گا کہ کورونا وائرس کا وبائی پھیلاؤ اپنے وسط مدتی یا آخری مرحلے میں پہنچ گیا ہے۔
ایشیائی کاروباری منڈیاں بھی متاثر
چین میں کووِڈ انیس نامی اس وائرس کے ہزارہا نئے کیسز اور کسی ایک دن میں ہلاکتوں میں سب سے زیادہ اضافے کی رپورٹوں کے کئی ایشیائی ممالک میں کاروباری منڈیوں پر بھی واضح منفی اثرات دیکھے گئے۔
فرانس کے شہریوں کو ووہان سے واپس فرانس ایک خصوصی پرواز کے ذریعے لایا گیا۔ ہوائی اڈے سے ایک بس میں ان مسافروں کو سوار کر کے سخت نگرانی اور نگہداشت کے ایک مقام تک پہنچایا گیا۔ فرانسیسی شہری کم از کم چودہ ایام تک الگ تھلگ مقام پر رکھیں جائیں گے۔
پہلی فروری کو چینی شہر ٹانگے رینگ سے باتک ہوائی کمپنی کی چارٹرڈ پرواز پر ڈھائی سو انڈونیشی شہری اپنے وطن کے لیے روانہ ہوئے۔ باتک ایئر لائن کا طیاہ ہوائی اڈے پر مسافروں کے سوار ہونے کا منتظر ہے۔
چین میں کام کرنے والے ہسپانوی شہری بھی واپس وطن پہنچ رہے ہیں۔ ان مسافروں کو دارالحکومت میڈرڈ کے نواح میں واقع ایک فوجی ہوائی اڈے پر اتارا گیا۔ ان مسافروں کو ہوائی جہاز سے باہر آتے ہی ایک مسافر بس کے ذریعے ایک مقام پر چودہ ایام کے لیے کوارنٹائن کر دیا گیا۔ ان ہسپانوی شہریوں کو ووہان شہر سے لایا گیا تھا۔
چین کے شہر ووہان سے ایک ایئر بس جرمن شہریوں کو لے کر کولون بون ایئر پورٹ پہنچی۔ ووہان ہی وہ شہر ہے جہاں سے کورونا وائرس کی نئی قسم نے جنم لیا تھا۔ یہ شہر چینی صوبے ہوبئی میں واقع ہے۔
ووہان میں غیر ملکی شہریوں کے انخلا کے لیے خصوصی بسوں کا استعمال کیا جا رہا ہے۔ تصویر میں بنگلہ دیشی شہری ووہان کے انٹرنیشنل ہوائی اڈے پر پہنچ رہے ہیں۔
چین سے مختلف ممالک کے شہریوں کو واپس لانے کی چارٹرڈ پروازوں کے عملے کو بھی احتیاطی تدابیر اختیار کرنے کی سخت ہدایات کی گئی ہیں۔ جہاز پر سوار ہونے والے مسافروں کو ماسک پہننا لازمی قرار دیا گیا۔
یورپ پہنچنے والے مشرق بعید کے سیاحوں نے خصوصی ماسک پہن کر اپنا سفر شروع رکھا ہوا ہے۔ جرمن صوبے باویریا میں ایک تائیوانی خاتون سیاح نے ماسک پہنے ایک تاریخی مقام پر کھڑی ہے۔
نمونیا کا باعث بننے والے وائرس کی افزائش کے بعد چین سے جہاں غیر ملکی شہریوں کے انخلا کا سلسلہ جاری ہے وہاں دوسرے ممالک سے بھی چینی شہریوں کو وطن واپس بھیجنے کا عمل شروع کر دیا گیا ہے۔ طیارے میں تھائی لینڈ سے واپس آنے والی چینی شہری ماسک پہنے بیٹھے ہیں۔
بھارتی حکومت نے بھی ووہان میں موجود اپنے قریب ڈھائی سو شہریوں کی واپسی کا منصوبہ بنا رکھا ہے۔ نئی دہلی حکومت نے اس سلسلے میں ایئر انڈیا کا ایک طیارہ اسٹینڈ بائی پر رکھا ہوا ہے۔ بھارتی وزارت داخلہ کے مطابق بھارتی شہریوں کی انخلا کی تیاریاں مکمل کر لی گئی ہیں۔
پاکستانی حکومت نے چین میں موجود پاکستانیوں کو واپس نہ لانے کے فیصلے کو دہرایا ہے۔ اسلام آباد حکومت کا کہنا ہے کہ چین میں پاکستانیوں کا بہتر خیال رکھا جا رہا ہے اور وائرس میں مبتلا چار پاکستانیوں کی صحت بہتر ہونا شروع ہو گئی ہے۔
مصنف: عابد حسین
چینی حکام کی طرف سے جاری کردہ اس وائرس سے متعلق تازہ ترین اعداد و شمار کے بعد شنگھائی، ہانگ کانگ، سیئول، ٹوکیو، سڈنی، سنگاپور، بنکاک اور دہلی تک کی سٹاک مارکیٹوں میں مندی دیکھی گئی۔ ایسے ہی منفی کاروباری اثرات تائیوان اور نیوزی لینڈ کے بازار ہائے حصص میں بھی نظر آئے۔
عالمی سطح پر تیل کے استعمال میں کمی
بین الاقوامی توانائی ایجنسی (آئی ای اے) کے مطابق چین سے شروع ہونے والے کورونا وائرس کے اسی پھیلاؤ کے باعث اب یہ بات بھی یقینی ہے کہ رواں سہ ماہی کے دوران دنیا بھر میں تیل کی طلب میں متوقع اضافہ گزشتہ اندازوں کے مقابلے میں بہت کم رہے گا۔
اس کا سبب اس وائرس کی وجہ سے چینی معیشت پر پڑنے والے منفی اثرات اور ان کے دنیا بھر میں محسوس کیے جانے والے ضمنی اثرات ہیں۔ انٹرنیشنل انرجی ایجنسی کی طرف سے آج جمعرات کے روز پیرس میں کہا گیا کہ اس سال جنوری سے لے کر مارچ تک کی پہلی سہ ماہی میں اب یہ بھی دیکھنے میں آئے گا کہ عالمی سطح پر گزشتہ ایک عشرے کے دوران پہلی بار خام تیل کا استعمال میں کمی ہو جائے گی۔
م م / ا ا (روئٹرز، اے پی، اے ایف پی)
یہ ابھی تک ثابت نہیں ہو سکا ہے کہ ماسک وائرل انفیکشن کو روکنے میں مؤثر ثابت ہوتے ہیں يا نہيں۔ ایسا بھی کہا جاتا ہے کہ ناک پر چڑھانے سے قبل ماسک ميں پہلے سے بھی جراثیم پائے جاتے ہيں۔ ماسک کا ايک اہم فائدہ یہ ہے کہ کوئی دوسرا شخص آپ کی ناک اور منہ سے محفوظ رہ سکتا ہے۔ بیماری کی صورت میں یہ ماسک دوسرے افراد کو آپ سے تحفظ فراہم کرتا ہے۔
اپنے آپ کو محفوظ رکھنے کی ہدايات میں عالمی ادارہٴ صحت نے چہرے کے ماسک کا ذکر نہیں کیا لیکن ان ہدايات میں سب سے اہم ہاتھوں کو صاف رکھنا ہے۔ اس کے لیے ورلڈ ہیلتھ آرگنائزیشن نے جراثم کش سیال مادے کے استعمال کو اہم قرار دیا ہے۔ یہ ہسپتالوں میں داخلے کے مقام پر اکثر پايا جاتا ہے۔
ہاتھ صاف رکھنے کا سب سے آسان طریقہ صابن سے ہاتھ دھونا ہے۔ لیکن یہ ضروری ہے کہ اس انداز میں بڑی توجہ سے ہاتھ دھوئے جائيں۔
ڈاکٹروں کی یہ متفقہ رائے ہے کہ کھانسی کرتے وقت اور چھینک مارتے ہوئے اپنے ہاتھ ناک اور منہ پر رکھنا بہت ضروری ہوتا ہے۔ اس موقع پر ٹِشُو پیپر بھی منہ پر رکھنا بہتر ہے۔ بعد میں اس ٹِشُو پیپر کو پھینک کر ہاتھ دھو لینے چاہییں۔ نزلہ زکام کی صورت میں اپنے کپڑے معمول سے زیادہ دھونا بھی بہتر ہوتا ہے۔ ڈرائی کلین کروا لیں تو بہت ہی اچھا ہے۔
ایک اور احتیاط یہ ہے کہ سارا دن دفتر میں کام مت کریں۔ بخار کی صورت میں لوگوں سے زیادہ میل جول درست نہیں اور اس حالت میں رابطے محدود کرنا بہتر ہے۔ بیماری میں خود سے بھی احتیاطی تدابیر اختیار کرنا مناسب ہے۔
بخار، کھانسی یا سانس لینے میں دشواری ہے تو طبی نگہداشت ضروری ہے۔ بھیڑ والے مقامات سے گریز کریں تاکہ بیماری دوسرے لوگوں ميں منتقل نہ ہو۔ ڈاکٹر سے رجوع کر کے اُس کی بتائی ہوئی ہدایات پر عمل کرنا لازمی ہے۔
کورونا وائرس کے حوالے سے یہ بھی ہدایت جاری کی جاتی ہيں کہ مارکیٹ یا بازار میں زندہ جانوروں کو چھونے سے اجتناب کریں۔ اس میں وہ پنجرے بھی شامل ہیں جن میں مرغیوں یا دوسرے جانوروں کو رکھا جاتا ہے۔
گوشت کو اچھی طرح پکائیں۔ کم پکے ہوئے یا کچا گوشت کھانے سے گریز ضروری ہے۔ جانوروں کے اندرونی اعضاء کا بھی استعمال احتیاط سے کریں۔ اس میں بغیر گرم کیا ہوا دودھ بھی شامل ہے۔ بتائی گئی احتیاط بہت ہی ضروری ہیں اور ان پر عمل کرنے سے بیماری کو دور رکھا جا سکتا ہے۔ صحت مند رہیں اور پرمسرت زندگی گزاریں۔
مصنف: عابد حسین (فابیان شمٹ)
عالمی ادارہ صحت (ڈبلیو ایچ او) کا کہنا ہے کہ اگر کورونا وائرس ان ممالک تک پہنچا، جو اس وبا سے نمٹنے کے لیے تیار نہیں ہیں، تو اس کے بھیانک نتائج برآمد ہوسکتے ہیں۔ (12.02.2020)
چین میں کورونا وائرس کے سبب پھنسے پاکستانی طالبعلم ہر وقت اس فکر میں گھل رہے ہیں کہ غیر یقینی کی یہ صورتحال کب تک قائم رہے گی اور آیا اس کا خاتمہ کبھی ہوگا؟ (11.02.2020)
چینی شہر ووہان سے پھیلنے والے کورونا وائرس کے مریضوں کی متعدد ممالک میں تشخیص ہو چکی ہے۔ یہ وائرس کئی حوالوں سے عالمی معیشت کو متاثر کر رہا ہے۔ اب اس کی وجہ سے تیل کی عالمی طلب میں متوقع اضافہ بھی ایک چوتھائی کم رہے گا۔ (11.02.2020)
چین میں کورونا وائرس سے ہلاک ہونے والے افراد کی تعداد ایک ہزار سے تجاوز کر گئی ہے۔   (11.02.2020)
چینی میڈیا میں چھبیس سالہ پاکستانی طالب علم منصور عالم کی تعریف کی جا رہی ہے۔ یہ طالب علم رضاکارانہ طور پر گھر گھر جا کر لوگوں کو کرونا وائرس سے متعلق معلومات اور حفاظتی تدابیر سے آگاہی فراہم کر رہا ہے۔ (09.02.2020)
چین میں کورونا وائرس کی نئی قسم کے پھیلاؤ کی وجہ چمگادڑ کے گوشت کو قرار دیا جا رہا ہے۔ اب ایک نئی ریسرچ میں بتایا گیا ہے کہ یہ وائرس چمگادڑ سے پینگولین کی ذریعے انسانوں میں منتقل ہوا ہے۔ (08.02.2020)
لی وین لینگ کورونا وائرس کے بارے میں دنیا کو بتانے والے اوّلین ڈاکٹروں میں سے ایک تھے۔ اب وہ خود بھی اس وائرس کا شکار ہو کر دنیا سے کوچ کر چکے ہیں۔ (07.02.2020)
چینی شہر ووہان میں کورونا وائرس کے پھیلنے کے بعد سے کئی ممالک نے اس شہر سے اپنے شہریوں کو نکال لیا ہے۔ سینکڑوں پاکستانی طلبا و طالبات بدستور ووہان میں پھنسے ہوئے ہیں۔ ڈی ڈبلیو نے وہاں موجود ایک پاکستانی طالبہ سے بات کی۔ (07.02.2020)
چینی شہر ووہان میں کورونا وائرس کی وبا نے کئی صنعتی اداروں کو متاثر کیا ہے۔ بعض اداروں کے لیے یہ وبا منفعت کا باعث بنی ہے اور کئی ایک کو مسائل کا سامنا ہے۔ بعض اس وائرس کو عالمی طلب میں رکاوٹ قرار دیتے ہیں۔ (07.02.2020)
چین میں کورونا وائرس کی ایک نئی قسم کے پھیلاؤ کے بعد وہاں مقیم غیر ملکی شہریوں نے نقل مکانی شروع کر دی ہے۔ کئی ممالک نے چارٹرڈ پروازوں کے ذریعے اپنے شہریوں کا انخلا کیا ہے۔ (01.02.2020)
دنیا کے کئی ممالک میں کورونا وائرس سے بچنے کے لیے اب ماسک کا استعمال کیا جا رہا ہے۔ اس سلسلے ميں کئی اور طریقے بھی موثر ثابت ہو سکتے ہیں، جن میں سے چند ایک ان تصاویر میں دیکھے جا سکتے ہیں۔ (24.01.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_18330417' lang='urd' type='mono' source='https://www.dw.com/ur/ur/قطب-شمالی-کے-جزائر-پر-مکمل-سورج-گرہن-ہزارہا-شائقین-حیران/a-18330417' term='Corona'>
شمالی یورپ میں جزائر فیرو کے شہر ٹورشاون سے ملنے والی نیوز ایجنسی روئٹرز کی رپورٹوں کے مطابق جمعہ بیس مارچ کے روز اسکنڈے نیویا کے ملک ناروے میں سوالبارڈ Svalbard کے جزائر پر ہزار ہا افراد نے اس وقت قریب ڈھائی منٹ تک مکمل سورج گرہن کا نظارہ کیا جب چاند پوری طرح سورج اور زمین کے درمیان آ گیا تھا۔ عالمی وقت کے مطابق جمعے کی صبح نو بج کر اکتالیس منٹ پر شروع ہونے والا یہ سورج گرہن ناروے کے دارالحکومت اوسلو میں مکمل کی بجائے جزوی تھا۔
سوالبارڈ کی پہاڑیوں پر مکمل سورج گرہن کا نظارہ
اس کے برعکس سوالبارڈ سے جنوب کی طرف فیرو آئی لینڈز کا دارالحکومت ٹورشاون کرہٴ ارض کا وہ واحد علاقہ تھا جہاں یہ گرہن مکمل طور پر دیکھا جا سکتا تھا۔ لیکن وہاں اس مکمل گرہن کو دیکھنے کے لیے جمع ہونے والے بے شمار افراد کے لیے یہ نظارہ اس لیے ممکن نہ ہو سکا کہ تب ٹورشاون کی فضاؤں میں مطلع پوری طرح ابر آلود تھا اور تیز ہواؤں کے ساتھ ساتھ بارش بھی ہو رہی تھی۔
فیرو آئی لینڈز کی مجموعی آبادی صرف 50 ہزار کے قریب ہے اور وہاں حکام کو توقع تھی کہ اس سورج گرہن کو دیکھنے کے لیے قریب آٹھ ہزار ملکی اور غیر ملکی سیاح ٹورشاون کا رخ کریں گے۔ اس خطے میں دیکھا جا سکنے والا یہ گزشتہ 60 برسوں میں سورج کو لگنے والا پہلا مکمل گرہن تھا۔
دوسری طرف اسی گرہن کو دیکھنے کے لیے قریب دو ہزار افراد نے خاص طور پر ناروے میں سوالبارڈ کے برفیلے جزائر کا رخ کیا، جس کی وجہ سے سوالبارڈ کے مرکزی جزیرے کی آبادی ایک دن کے لیے دگنی ہو گئی تھی۔
اس گرہن کو دیکھنے کے لیے امریکا کے خلائی تحقیقاتی ادارے ناسا کے اَیسٹرو فزکس کے ایک سابق ماہر فرَیڈ اَیسپیناک نے بھی خاص طور پر اسکنڈے نیویا کے انتہائی شمالی حصے کا سفر کیا۔
انہوں نے روئٹرز کے ساتھ بات چیت کرتے ہوئے کہا، ’’میں نے زمین کے انتہائی مشرق میں طلوع آفتاب سے پہلے نظر آنے والی رنگوں کی وہ چکا چوند بھی دیکھی ہے جسے aurora کہتے ہیں۔ میں نے پھٹتے ہوئے آتش فشاں بھی دیکھے ہیں۔ لیکن مکمل سورج گرہن وہ واحد خلائی حقیقت ہے جو میں نے آج تک دیکھی ہے اور جو ہر بار ہی ایک شاندار اور سحر انگیز تجربہ ہوتی ہے۔ ایسا ہر گرہن قطعی منفرد ہوتا ہے۔‘‘
خرطوم میں یہ گرہن جزوی طور پر دیکھا گیا
ماہرین کے مطابق کسی بھی مکمل سورج گرہن کے وقت آسمان صاف ہونے کی صورت میں بے شمار ستارے اور سیارے دن کے وقت بھی دیکھے جا سکتے ہیں اور سورج کے ارد گرد آگ کا وہ دائرہ بھی نظر آنے لگتا ہے، جسے کورونا corona کہتے ہیں۔
روئٹرز کے مطابق جمعے کے روز عام انسانوں کی مقابلتاﹰ جس بہت تھوڑی تعداد نے مکمل سورج گرہن کا نظارہ کیا، وہ ان کروڑوں انسانوں کے مقابلے میں بہت ہی کم تھی، جنہوں نے پچھلی بار یورپ میں 1999ء میں ایسا کوئی مکمل گرہن دیکھا تھا۔
یورپ کے علاوہ دیگر براعظموں سے ملنے والی رپورٹوں کے مطابق آج کے سورج گرہن کو یورپ، روس، شمالی افریقہ، مشرقِ وسطٰی اور ایشیا میں بھی کروڑوں انسانوں نے دیکھا لیکن وہاں یہ گرہن محض جزوی تھا۔
آج کے اس گرہن کی وجہ سے یورپی ملکوں میں شمسی توانائی سے پیدا کی جانے والی بجلی کے مجموعی روزانہ حجم پر بھی کافی اثر پڑا اور بہت سے بجلی گھروں کو سولر پاور کی دستیابی میں کمی کا سامنا رہا۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_17161914' lang='urd' type='mono' source='https://www.dw.com/ur/ur/کیا-میرس-وائرس-ایک-وبا-کی-صورت-اختیار-کر-سکتا-ہے/a-17161914' term='Corona'>
عالمی ادارہ صحت ڈبلیو ایچ او کے مطابق ستمبر 2012ء سے لے کر اب تک 138 افراد میرس کا شکار ہو چکے ہیں۔ میرس سے متاثر ہونے والے سب سے زیادہ واقعات سعودی عرب میں سامنے آئے جبکہ اردن، قطر اور متحدہ عرب امارات میں بھی اس وائرس کی موجودگی کی اطلاعات ہیں۔ تاہم رواں برس اپریل سے میرس کے مریضوں کی تعداد میں مسلسل ہوتا جا رہا ہے۔
بون یونیورسٹی کے ماہر سمیات کرسٹیان ڈروسٹے ’Christian Droste ‘ کے لیے یہ صورتحال قابل تشویش ہے۔ ’’ 140 افراد اس وائرس کا شکار ہیں اور ان میں سے نصف ہلاک ہو چکے ہیں۔ یہ شرح اموات بہت زیادہ ہے‘‘۔
سعودی عرب میں اس وقت حاجیوں کی ایک بڑی تعداد موجود ہے۔ میرس کے منظر عام پر آنے کے بعد سے سعودی حکام نے اس سلسلے میں آگاہی دینا بھی شروع کی ہوئی ہے۔ سعودی وزارت صحت نے حاملہ اور عمر رسیدہ افراد کو حج اور عمرہ نہ کرنے کی تلقین کی ہے۔ حالانکہ حاجیوں میں اس وائرس کی موجودگی کا ابھی تک ایک بھی واقعہ سامنے نہیں آیا ہے۔ کیا سعودی حکام کا رد عمل ضرورت سے زیادہ ہے؟ کرسٹیان ڈروسٹے اس کی نفی کرتے ہیں۔ ’’ میرے خیال میں یہ بہت ہی مناسب رد عمل ہے۔ اس سلسلے میں آگاہی دینا بہت ضروری ہے کہ یہ میرس کس طرح حملہ کرتا ہے۔ اس صورت میں تمام حاجی خود کو محفوظ رکھنے کے لیے اقدامات کر سکیں گے‘‘۔
سعودی حکام کے مطابق اس سال حاجیوں کی تعداد بیس لاکھ رہی اور ان میں سے زیادہ تر غیر ملکی تھے۔ کرسٹیان ڈروسٹے کہتے ہیں کہ ان حالات میں کسی بھی وائرس یا انفیکشن کے پھیلنے کا خطرہ بہت زیادہ بڑھ جاتا ہے۔ گزشتہ کئی برسوں سے حاجیوں کی ایک بڑی تعداد اس وجہ سے رضاکارانہ طور پر ماسک پہنتی ہے۔ ان کے بقول ابھی تک میرس کے وبا کی صورت میں پھیلنے کے حوالے سے اعداد و شمار موجود نہیں ہیں اور یہ معلوم کرنے میں ابھی وقت لگے گا۔ ’’سارس وائرس کے وقت بھی کئی مہینوں کے بعد ہمیں یہ معلوم ہوا تھا کہ سارس سے کتنے لوگ متاثر ہیں اور یہ وائرس کتنی تیزی سے دوسروں میں منتقل ہو سکتا ہے‘‘۔
ماہرین اس بارے میں ابھی تک صرف یہ معلوم کر سکے ہیں کہ سارس اور میرس کورونا وائرس ہیں اور ان کی علامات بھی تقریباً ایک جیسی ہی ہیں۔ متاثرہ شخص میں پہلے نزلہ زکام جیسی علامات رونما ہوتی ہیں اور ایک ہفتے کے دوران یہ نمونیا میں تبدیل ہو جاتی ہے۔ اس دوران مریض کا نظام تنفس بھی شدید متاثر ہوتا ہے۔ کرسٹیان ڈروسٹے کے بقول میرس اپنی موجود شکل میں ایک بڑی وبا کی صورت اختیار نہیں کر سکتا۔ تاہم ان کا یہ کہنا ہے کہ خود کو اس وائرس کے حملے سے محفوظ رکھنا انتہائی ضروری ہے۔ وہ کہتے ہیں کہ ماسک پہننے سے میرس سمیت دیگر وائرس سے بھی محفوظ رہا جا سکتا ہے۔ یہ وائرس پہلی مرتبہ ستمبر 2012ء میں سعودی عرب میں سامنے آیا تھا۔l
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_3590608' lang='urd' type='mono' source='https://www.dw.com/ur/ur/یو-ایس-اوپن-ٹینس-کھیل-کا-آخری-گرینڈ-سلیم-ٹورنامنٹ/a-3590608' term='Corona'>
ٹینس کی دنیا میں یوں تو بہت سارے اہم ٹورنامنٹ ہیں لیکن چار ایسے ہیں جن کو گرینڈ سلیم کا نام دیا گیا ہے۔ اِن میں سال کے شروع میں آسٹریلیا کے شہر میلبورن میں کھیلا جانے والا آسٹریلین اوپن، اُس کے بعد فرانس کے شہر پیرس میں فرنچ اوپن اور پھر تیسرا انگلینڈ کے شہر لندن کا ویمبلڈن۔ سال کا آخری اور چوتھا گرینڈ سلیم ٹورنامنٹ امریکہ کے شہر نیویارک میں کھیلا جاتا ہے۔ اِس کو یُو ایس اوپن کہتے ہیں اور یہ آج سے شروع ہو رہا ہے۔ پندرہ روز تک سیمنٹ کے فرش جیسے ہارڈ کورٹ پر دنیا بھر کے نامی گرامی کھلاڑی فائنل جیتنے کی جدو جہد کریں گے۔
امریکی شہر نیو یارک میں قومی ایسو سی ایشن کی جانب سے نعمیر ٹینس کورٹس میں سے ایک کا اندرونی منظر
ٹینس کا یُو ایس اوپن کا سنِ آغاز خاصا پرانا ہے۔ اِس کی ابتداء سن اٹھارہ سو اکیاسی میں ہوئی۔ ابتداء میں یہ ایک چیلنج ٹورنامنٹ تھا لیکن سن اُنیس سو اڑسٹھ سے یہ یُو ایس اوپن قرار دیا گیا۔ سن اُنیس سو اٹھہتر سے یہ ٹورنامنٹ مصنوعی ریشے والے ہارڈ کورٹ یا Hard Court Acrylic پر کھیلا جا رہا ہے۔ یونائیٹن سٹیٹس ٹینس ایسو سی ایشن نے ٹورنامنٹ کی اہمیت کے پیشِ نظر ٹینس کورٹس کا ایک بڑا سلسلہ نیویارک شہر کے عالمی شہرت Flushing Meadows–Corona Park میں تعمیر کروایا ہے۔ کُل مِلا کر تینتیس کورٹس ہے۔ جو ایک مرکز تلے قائم ہیں۔ اِس کو مشہور خاتون کھلاڑی بِلی جین کنگ کے نام پر رکھا گیا ہے اور کہلاتا ہے بِلی جین کنگ ٹینس سنٹر۔ مرکزی کورٹ آرتھر ایش کورٹس کہلاتا ہے۔ آرتھر ایش پہلے یو ایس اوپن کے فاتح تھے۔
یو ایس اوپن میں خاتون چیمپئن کو دی جانے والی ٹرافی، امریکی کھلاڑی سیرینا ولیمز کے ہاتھوں میں
امکان ظاہر کیا جا رہا ہے کہ اِس سال کا خواتین کا فائنل سیربیا کی کھلاڑیوں عالمی نمبر ایک آنا ایوانووچ اور عالمی نمبر دو ژیلینا جانکووچ کے درمیان ہو سکتا ہے۔ مگر خیال رہے کہ یہ حتمی نہیں کیونکہ دونوں کھلاڑیوں کی موجودہ فارم عدم استحکام کا شکار ہے۔ ویسے بھی کھیل کی دنیا بھی سیاست کی طرح ہے جس میں کچھ بھی حتمی نہیں ہے۔
خواتین کی عالمی نمبر ایک آنا ایوانووچ
یہ امردلچسپی کا حامل ہے کہ موجودہ عالمی نمبر دو سیربیا کی ژیلینا جانکووچ صرف ایک ہفتہ عالمی نمبر ایک رہیں۔ اُن سے یہ اعزاز اُن کی ہم وطن آنا ایوانووچ نے دوبارہ چھین لیا۔ فرنچ اوپن کی فاتح آنا ایوانووچ یقینی طور پر اگلے تین ہفتے عالمی نمبر ایک ہیں۔ وہ اِس سے پہلے نو ہفتوں تک عالمی نمبر ایک رہ چکی ہیں۔ایوانووچ اگر وہ یو ایس اوپن کے سیمی فائنل تک رسائی حاصل کرتی ہیں تو وہ مزید کچھ اور ہفتے عالمی نمبر ایک رہیں گی۔ یہ سب اُن کی یو ایس اوپن میں کارکردگی پر منحصر ہے۔ وہ اپنا افتتاحی میچ ایک غیر معروف کھلاڑی کے خلاف کھیل رہی ہیں۔ میچوں کے پلان کے مطابق یو ایس اوپن کے کوارٹر فائنل میں ایوانووچ کا مقابلہ روس کی دینارا سفینہ یا فرانس کی ایمیلی موریسمو سے ہو سکتا ہے۔ سر دست ایوانووچ کو کئی قسم کی چھوٹی بڑی چوٹوں کا سامنا ہے۔
عالمی نمبر ایک کی طرح ، خواتین کی عالمی نمبر دو ژیلینا جانکووچ کا تعلُق بھی سیربیا سے ہے۔
کچھ اہم کھلاڑی کی عدم موجودگی میں کوئی اور نام بھی فائنل میں پہنچ سکتے ہیں۔ ماریا شارا پووا اپنے کندھے کی چوٹ کے باعث پہلے ہی ٹورنامنٹ سے باہر ہیں۔ روس کی سویٹلانا کزنٹسووا اور ولیمز سسٹرز بھی ٹورنامنٹ کی اہم کھلاڑی ہیں۔ ۔ اِس بار دونوں بہنیں اگر جیت کا سلسلہ برقرار رکھیں تو کوارٹر فائنل میں مدمقابل ہوں گی۔سویٹلانا کزنٹسووا ایک خطر ناک حریف تصور کی جاتی ہیں وہ سن دو ہزار چار میں یو ایس اوپن کو جیت چکی ہیں اِن کے علاوہ بیجنگ اولمپکس میں طلائی تمغہ حاصل کرنے والی ایلینا ڈیمنٹیوا بھی مشکلات پیدا کر سکتی ہیں۔
ماہرین کے خیال میں مردوں کے فائنل میچ کا ایک یقینی نام رافیل ندال ہے۔ سابقہ عالمی نمبر ایک راجر فیڈرر اپنی کھوئی ہوئی فارم کی تلاش میں ہیں۔ یہ ایک دلچسپ امر ہے کہ سپین کے رافیل ندال نے ریکارڈ دو سو سینتیس ہفتوں تک عالم نمبر ایک رہنے والے راجر فیڈرر کے دور کو ختم کردیا ہے۔ فیڈرر فروری سن دو ہزار چار سے عالمی نمبر ایک چلے آ رہے تھے جب کہ رافیل ندال جولائی سن دو ہزار پانچ سے عالمی نمبر دو تھے یو ایس اوپن کے گزشتہ چار سال کے جیتنے والے راجر فیڈرر کیا پانچویں سال بھی کامیابی حاصل کر سکیں گے یا نہیں ۔ اِس کے لئے فیڈرر کو اپنی فارم حاصل کرنے کے لئے بہت جد و جہد کرنے کی ضرورت ہے۔
بیجنگ اولمپکس میں ٹینس میں گولڈ میڈل حاصل کرنے والے رافیل ندال کے بارے میں کہا جا رہا ہے کہ وہ یو ایس اوپن جیت سکتے ہیں۔
رافیل ندال یو ایس اوپن کے پسندیدہ ترین کھلاڑی ہے۔ اُن کے بعد راجر فیڈرر ہیں۔ سیربیا کے نوواک ڈجکووچ بھی ٹورنامنٹ کے چھپے رستم نکل سکتے ہیں۔ اِسی طرح سپین سے تعلُق رکھنے والے ڈیوڈ فیرر ہیں۔
یو ایس اوپن میں پینسٹھ لاک ڈالر سے زائد رقم کھلاڑیوں میں تقسیم کی جاتی ہے۔ کھلاڑیوں میں رقم تقسیم کا عمل پہلے راؤنڈ میں شرکت سے ہی شروع ہو جاتا ہے۔ مرد اور خاتون فاتح یعنی فائنل میچ جیتنے پر چو دہ لاکھ ڈالر کی رقم بطور انعام دی جاتی ہے۔
سن دو ہزار سات کی فاتح بیلجئم کی جسٹنن ہینن ٹینس کے منظر نامے سے ریٹائر ہو چکی ہیں۔ بیلجئم کی کم کلائسٹر بھی شادی رچانے کے بعد کھیل سے ریٹائر منٹ لے چکی ہیں۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52837711' lang='urd' type='mono' source='https://www.dw.com/ur/ur/کورونا-وائرس-مخمصہ-ایبوپروفین-کی-گولی-کھانا-ہے-یا-نہیں/a-52837711' term='SARS'>
ایبوپروفین سے جڑے ان نظریات کا منبع کیا ہے اور کورونا وائرس سے پیدا ہونے والی انفیکشن یا سارس کوو ٹو کے انسانی جسم پر اثرات کیا ہیں، جو ایبوپروفین کے استعمال سے بگڑ سکتے ہیں؟
کووِڈ انیس کے مرض میں زیادہ خطرہ ان افراد کو ہے، جو پہلے سے بلند فشارِ خون، دل کے امراض یا ذیابیطس کی بیماری کا شکار ہیں۔ فقط اس لیے نہیں کہ ان کی صحت کم زور ہے بلکہ ممکنہ طور پر اس لیے بھی کیوں کہ وہ ایسی ادویات استعمال کر رہے ہوتے ہیں، جو SARS-Cov-2 انفیکشن کو سنگین بنا سکتی ہیں۔
دنیا کی ایک چوتھائی آبادی بلند فشار خون کا شکار ہے اور جرمنی جیسے صنعتی ممالک میں آبادی کا قریب ایک تہائی اس سے نبرد آزما ہے۔ ایسے میں لوگ اینٹی ہائپرٹینسِو ادویات مثلاﹰ اے سی ای انہیبیٹرز یا سارٹن کا استعمال کرتے ہیں۔ خیال کیا جا رہا ہے کہ کورونا وائرس انفیکشن ان ادویات کے استعمال کی صورت میں زیادہ سنگین شکل اختیار کر جاتی ہے۔
ذیابیطس کی ادویات مثلا انسولین سینیٹیائز تھیازولیڈینڈیون (گلٹازون) اور معروف پین کلر ایبوپروفین خصوصاﹰ بھی مشتبہ طور پر اے سی ٹو ریسپٹر کو متاثر کرتی ہیں، جس سے سارس وائرس کا خلیات میں داخلہ آسان ہو جاتا ہے۔
مختلف محققین اس وائرس کے خلاف دوا کی تیاری کے لیے تحقیق میں مصروف ہیں
گو کہ اس بات کی تصدیق نہیں ہوئی اور اس حوالے سے ابھی معتبر تحقیق بھی نہیں کی گئی، مگر عالمی ادارہ صحت کا کہنا ہے کہ کورونا وائرس انفیکشن کی صورت میں ایبوپروفین معالج کی مرضی کے بغیر نہ لی جائے۔ ورلڈ ہیلتھ آرگنائزیشن کی ہدایت ہے کہ کورونا وائرس انفیکشن کی صورت میں پیراسیٹامول استعمال کی جائے۔
جرمنی کے معروف وائرولوجسٹس کسی مطالعاتی تحقیق کی عدم موجودگی میں ایبوپروفین کو ایسے منفی اثرات سے جوڑنے میں محتاط رویے کے حامل رہے ہیں۔ اسی طرح ایسپرین وغیرہ سے متعلق بھی ماہرین محتاط طرز عمل کے حامل رہے ہیں۔ جرمنی کے بیرنہارڈ نوخٹ انسٹیٹیوٹ فار ٹروپیکل میڈیسن BNITM سے وابستہ وائرولوجسٹ ژوناس شمٹ کے مطابق، ''ہم سارس کوو ٹو کے پیتھوجینیسِس کے بارے میں کم جانتے ہیں۔ اس حوالے سے کلینیکل ڈیٹا دستیاب نہیں ہے۔‘‘
وائرولوجسٹ کرسٹیان ڈروسٹن بھی اس حوالے سے شبہات کا اظہار کرتے ہیں۔ ان کا کہنا ہے کہ ایبوپروفین کے ایسے منفی اثرات کے حوالے سے اب تک کوئی ڈیٹا سامنے نہیں آیا، تاہم مستقبل میں اس حوالے سے مزید تحقیق کئی امور کی وضاحت کر سکے گی۔
الیگزانڈر فروئنڈ (ع ت، م م )
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52724756' lang='urd' type='mono' source='https://www.dw.com/ur/ur/کورونا-وائرس-اس-غیر-معمولی-خطرے-کا-شکار-کون-اور-کیوں/a-52724756' term='SARS'>
نیا کورونا وائرس آنے والے ہفتوں اور مہینوں میں تیزی سے پھیل جائے گا اور جرمنی کی دو تہائی آبادی انفیکشن کا شکار ہو سکتی ہے۔ برلن کے ریسرچ انسٹیٹیوٹ شیریٹے کے معروف ماہر وائرولوجسٹ کرسچن ڈروسٹن کا کہنا ہے کہ جب موسم گرما پوری طرح آ جائے گا اور کلاسیکی سردی یا فلو کا موسم ختم ہو جائے گا تب بھی کورونا کے اثرات میں خاطر خواہ تبدیلی کا امکان کم ہی نظر آ رہا ہے۔ تاہم گرمیوں میں اس انفیکشن کی شدت کم ہو گی اور جب موسم خزاں میں اگلی سردی کی لہر آئے گی تب تک ان افراد کے اندر SARS-CoV-2 یا سارس کووی 2 کے خلاف پہلے سے ہی اینٹی باڈیز پیدا ہو چُکی ہوں گی۔
عمر رسیدہ افراد کیوں زیادہ خطرے سے دوچار؟
بڑی عمر کے افراد بیماریوں کے سلسلے میں ہمیشہ ہی خطرے سے دوچار رہتے ہیں کیونکہ ان کے اندر قوت مدافعت کمزور پڑ چُکی ہوتی ہے۔ اس لیے ان افراد میں اموات کی شرح 65 سال کی عمر کے بعد سے تیزی سے بڑھ جاتی ہے۔ مثال کے طور پر چین میں کورونا وائرس سے متاثر 40 سال تک کی عمر کے افراد کی اس وائرس کے سبب ہونے والی اموات کی شرح 0.2 فیصد ہے جبکہ 70 سے 79 سال کے درمیانی عمر کے افراد کی اموات کی شرح آٹھ فیصد ہے اور 80 سال سے اوپر کی عمر کے انسانوں کی اموات کی شرح 14.8 فیصد بنتی ہے۔
ان حقائق کے پیش نظر خاص طور پر عمر رسیدہ افراد کو آنے والے ہفتوں اور مہینوں میں خود کو محفوظ رکھنا چاہیے۔ بالخصوص ایسے افراد جو ماضی میں بیماریوں میں مبتلا رہے ہوں۔ اس 'رسک گروپ‘ کو حقیقت میں لوگوں کے اجتماعات، محافل موسیقی یا  کلب وغیرہ جانے سے اجتناب کرنا چاہیے۔
پہلے سے بیماریوں میں مبتلا معمر مردوں کے لیے کورونا وائرس ایک بڑا خطرہ۔
کونسی سابقہ بیماریوں سے کورونا انفیکشن کا خطرہ بڑھ جاتا ہے؟
اب تک کورونا وائرس کے سبب مرنے والوں میں تقریباً تمام افراد اس وائرس سے متاثر ہونے سے پہلے ہی بیمار تھے۔ چین میں ایسے کیسز کے بارے میں ڈبلیو ایچ او کے تجزیے کے مطابق، دل کی بیماریوں، ذیابیطس، ہائی بلڈ پریشر، سانس کی کہنہ بیماریوں اور کینسر کے شکار بوڑھے افراد کو خاص طور پر خطرات لاحق ہیں۔
عورتوں کے مقابلے مرد اکثر کیوں زیادہ متاثر ہوتے ہیں؟
ڈبلیو ایچ او کے اعداد و شمار کے مطابق  SARS-CoV-2 کا شکار ہو کر مرنے والے مریضوں میں خواتین کے مقابلے میں مردوں کی تعداد نمایاں طور پر زیادہ تھی۔ چین میں فروری کے وسط میں مردوں کی اموات کی شرح 2.8 فیصد اور خواتین کی 1.7 فیصد تھی۔ 2003 ء میں ہانگ کانگ  میں سارس پھیلنے کے بعد اسی قسم کے اعداد و شمار سامنے آئے تھے اور یہاں تک کہ عام فلو بھی عورتوں کے مقابلے میں مردوں پر زیادہ شدت سے حملہ آور ہوتا ہے۔
ایک اور وجہ یہ کہ خواتین کا مدافعتی نظام مردوں کے مقابلے میں زیادہ مضبوط ہوتا ہے۔ سب سے بڑھ کر، مادہ جنسی ہارمون ایسٹروجن عورتوں کے مدافعتی نظام کو متحرک کرنے اور بیماریوں کے خلاف مزاحمت کرنے کے نظام کو مضبوط بناتا  ہے اور یوں خواتین بیماریوں کا مقابلہ تیز رفتاری  اور زیادہ بڑے پیمانے پر کرتی سکتی ہیں۔ اس کے برعکس مردوں کے اندر پائے جانے والے ہارمون  ٹیسٹوسٹیرون مدافعتی نظام کو روکتا ہے۔
مردوں کے مقابلے میں خواتین کہیں زیادہ صحت مند زندگی گزارتی ہیں۔
مالیکیولر وائرولوجسٹ تھامس پِٹس مین نے ڈی ڈبلیو کو بتایا کہ خواتین اور مردوں کے مدافعتی نظام میں فرق کی ایک بڑی وجہ ''جینیاتی‘‘ بھی ہے۔ مثال کے طور پر وہ جین جو بیماریوں کا سبب بننے والے عناصر کو پہچاننے کے ذمہ دار ہوتے ہیں  اور یہ  ’ ایکس کروموسوم‘ پر انکوڈ ہو جاتے ہیں۔ کیونکہ خواتین  میں دو ایکس کروموسومز ہوتے ہیں اور مردوں کے پاس صرف ایک۔ یہ خواتین کو قدرت کی طرف سے دیا گیا فائدہ ہے۔
جینیاتی نوعیت کے علاوہ طرز زندگی بھی بہت اہم کردار ادا کرتا ہے۔ خواتین اکثر مردوں کے مقابلے میں صحت مند زندگی بسر کرتی ہیں۔  مثال کے طور پر چین میں تقریباً 52 فیصد  مرد تمباکو نوشی کرتے ہیں جبکہ خواتین کی کُل تعداد کا محض تین فیصد تمباکو نوشی کے عادت میں مبتلا ہے۔ یاد رہے کہ سگریٹ نوشی سے پھیپھڑے بہت کمزور ہو جاتے ہیں اور سانس کے انفیکشن کے امکانات بہت زیادہ بڑھ جاتے ہیں۔
کورونا سے بچوں کو خطرہ کم کیوں ہے؟
حیرت کی بات یہ ہے کہ جب کورونا وائرس کے خطرات سے دوچار انسانوں کی بات کی جاتی ہے تو معاشرے کے سب سے کمزور اور نازک عناصر یعنی بچے اس  میں شامل نہیں ہوتے ہیں۔ بے شک بچے بھی اس وائرس کا شکار ہوجاتے ہیں لیکن وہ بیمار نہیں ہوتے ہیں یا ان میں صرف ہلکی علامات ہی نظر آتی ہیں۔ اس کی وجہ کے بارے میں اب تک واضح اور حتمی بات نہیں کی جاسکی ہے۔ ڈاکٹروں کا ماننا ہے کہ چھوٹے بچوں میں پہلے سے ہی پیدائشی ایک ''غیر مخصوص نظام‘‘ کام کرتا ہے۔
بچے کے اندر شکم مادر میں ہی ماں کی قوت مدافعت منتقل ہوتی رہتی ہے۔
پہلے تو رحم مادر میں جینین کو تمام تر بیماریوں کا سبب بننے والے پیتھوجینز سے تحفظ قدرت کی طرف سے فراہم ہوتا ہے۔ پیدائش کے بعد ماں نوزائیدہ کو چھاتی کے دودھ کے ذریعے اپنا مخصوص مدافعتی نظام تحفظ منتقل کرتی ہے۔ اس فطری قوت مدافعت کے نظام میں مثال کے طور پر سفید خون کے خلیات شامل ہیں، جو جلد کے ذریعے بچے کے جسم میں داخل ہونے والے قاتل جرثوموں پر حملہ آور ہوتے ہیں۔
یہ "غیر فعال حفاظتی نظام " عام طور پر بچے کے لیے اس وقت تک کافی ہوتا ہے، جب تک کہ اُن میں اپنا مدافعتی نظام تشکیل نہ پا جائے۔ بچے 10 سال کی عمر تک اپنے مخصوص مدافعتی نظام کو تیار کرتے رہتے ہیں اور اس کے بعد بھی بچوں کا مدافعتی نظام  پوری زندگی نئے پیتھوجینز یا بیماریوں کا حملہ کرنے والے جراثیموں اور بیکٹیریاز سے جنگ کرنے کے لیے خود کی تربیت کرتا رہتا ہے۔
الیگزانڈر فروئنڈ / ک م / ا ا
کورونا وائرس چین کے علاوہ دیگر ملکوں میں بھی پھیلتا جا رہا ہے۔ اگر مندرجہ ذیل علامات ظاہر ہو رہی ہیں تو آپ کو جلد از جلد حفاظتی تدابیر اپناتے ہوئے مقامی ہسپتال، کسی قریبی ماہر ڈاکٹر یا پھر طبی حکام سے رابطہ کرنا چاہیے۔ (02.02.2020)
سوئٹزرلینڈ یا فرانس نے ایک ہزار سے زیادہ افراد کے اجتماعات پر پابندی عائد کر دی ہے۔ اٹلی کے وزیر اعظم نے پورے ملک کو ایک محدود زون قرار دے دیا ہے۔ لیکن جرمنی میں سب کچھ انتہائی سست رفتاری سے ہو رہا ہے۔ ایسا کیوں ہے؟ (10.03.2020)
جرمنی میں کورونا وائرس سے متاثرہ افراد کی تعداد پیر دو مارچ کو 130 تک جا پہنچی ہے۔ وائرس کے وبائی صورت اختیار کرنے کے خوف سے جرمنی کے کئی شہروں میں لوگوں نے ضروری اشیا خریدنا شروع کر دیں۔ (02.03.2020)
کورونا وائرس سے نمٹنے کے لیے اٹلی میں لاک ڈاؤن شروع ہو گیا ہے جب کہ مالٹا نے اٹلی کے ساتھ تمام سفری رابطے بند کرنے کا اعلان کیا ہے۔ آسٹریا نے اپنے تمام شہریوں کو اٹلی سے وطن واپس پہنچنے کی ہدایات جاری کر دی ہیں۔ (10.03.2020)
واضح رہے پاکستان میں ہزاروں چینی باشندے کام، کاروبار اور تعلیم کے سلسلے میں ملک میں موجود ہیں اور ان کا اپنے ملک آنا جانا بھی لگا رہتا ہے۔ (22.01.2020)
کورونا وائرس کی نئی قسم سے بچاؤ کے حوالے سے انٹرنیٹ پر غلط معلومات کی بھرمار ہے۔ بہت زیادہ معلومات میں سے درست بات کون سی ہے اور کیا بات محض مفروضہ۔ جانیے اس پکچر گیلری میں۔ (29.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_51846481' lang='urd' type='mono' source='https://www.dw.com/ur/ur/چین-میں-نئے-پراسرار-وبائی-مرض-کا-انکشاف-درجنوں-شہری-بیمار/a-51846481' term='SARS'>
بیجنگ میں وزارت صحت کے حکام کے مطابق نمونیا کی طرز کے اس مرض کا پھیلاؤ بہت تشویش ناک ہے اور اس وقت جائزہ اس امر کا لیا جا رہا ہے کہ آیا چین میں یہ مرض کوئی نئی اور بڑی وبا بن سکتا ہے۔
چین میں سن 2003ء میں بھی انتہائی تیز رفتاری سے پھیلنے والے ایک وائرس کی وجہ سے لگنے والی بیماری سارس یا SARS کی وبا بھی دیکھنے میں آئی تھی، جس کی وجہ سے سینکڑوں شہری ہلاک ہو گئے تھے۔
چینی اخبار 'پیپلز ڈیلی‘ کے مطابق حکام نے اس امر کی تردید کی ہے کہ یہ نئی وبا بھی سارس کی طرز کی پھیپھڑوں کی کوئی نئی وبائی بیماری ہے۔
دوسری طرف طبی ماہرین کے بقول ابھی تک اس نئے مرض کی وجوہات غیر واضح ہیں اور یہ بات بھی یقین سے نہیں کہی جا سکتی کہ یہ مرض سارس ہی کی کوئی قسم ہے۔
کئی ملین کی آبادی والے چینی شہر وُوہان کا وہ ہسپتال جہاں اس پراسرار مرض کے درجنوں مریضوں کو قرنطینہ میں رکھا گیا ہے
اب تک وُوہان میں صحت عامہ کے محکمے کی طرف سے صرف یہ بات یقین سے کہی گئی ہے کہ کئی ملین کی آبادی والے اس شہر میں اس مرض کا تعلق کسی نہ کسی طرح سے ایک ایسی مچھلی منڈی سے بنتا ہے، جہاں جانے والے افراد ہی اس مرض کا شکار ہوئے ہیں۔
ساتھ ہی یہ بھی کہا گہا ہے کہ اس مرض کے شکار دو درجن سے زائد تمام افراد کو طبی طور پر قرنطینہ میں رکھا جا رہا ہے اور ساتھ ہی ان کے قریبی رشتے داروں کی طبی حالت پر بھی نگاہ رکھی جا رہی ہے کہ کہیں ان میں سے کسی میں بھی تو اس مرض کے آثار پیدا نہیں ہو رہے۔
اس مرض کے ممکنہ وبائی پھیلاؤ کا جائزہ لینے کے لیے وُوہان بھیجے جانے والے اعلیٰ چینی طبی حکام کے مطابق اس مرض کے شکار تمام مریضوں کا تفصیلی طبی معائنہ کیا جا رہا ہے اور ابھی تک یہ بات بھی واضح نہیں کہ آیا یہ بیماری انسانون سے انسانوں کو منتقل ہو سکتی ہے یا اس وائرس سے مریضوں کا علاج کرنے والے طبی کارکن بھی متاثر ہو سکتے ہیں۔
م م / ا ا (ڈی پی اے، اے ایف پی)
گنی کیڑے پیراسائٹ قسم سے تعلق رکھتے ہیں۔ مؤثر آگہی کی مہم کی وجہ سے یہ بیماری دنیا بھر میں محدود ہو کر رہ گئی ہے۔ سن 2018 کے ابتدائی تین ماہ کے دوران افریقی ملک چاڈ میں اس کے تین مریض سامنے آئے ہیں۔
سابق امریکی صدر جمی کارٹر کے قائم کردہ مرکز نے سن 1996 میں گنی کیڑوں سے پھیلنے والی بیماریوں کے خلاف انٹرنیشنل مہم شروع کی۔ اس مہم کی وجہ سے لاکھوں افراد کو اس مہلک بیماری میں مبتلا ہونے سے بچایا گیا۔ چیچک کے بعد گنی کیڑوں کی بیماری کا خاتمہ ایک اہم پیش رفت ہے۔ یہ واحد بیماری ہے، جس کے لیے کوئی ویکسین یا دوا تیار نہیں کی گئی۔
گنی کیڑوں کی بیماری کا جرثومہ یا پیراسائٹ اُسی وقت جنم لیتا ہے جب انسان بغیر فلٹر کے پانی پیتا ہے یا پھر کھڑے گندے پانی کا استعمال کیا جاتا ہے۔ گندے پانی میں گنی کیڑے کا لاروا پایا جاتا ہے جو پینے سے انسانی جسم میں داخل ہو کر بیماری کا باعث بنتا ہے۔ بدن میں داخل ہونے والا کیڑا نظام ہضم کا حصہ بنتے ہوئے کسی پھوڑے کے اندر سے باہر آنے کی کوشش کرتا ہے۔ اس کی لمبائی 60 سے 100 سینٹی میٹر تک ہوتی ہے۔
انسانی بدن میں داخل ہونے والے گنی ورم کا نر مر جاتا ہے اور مادہ تقریباً ایک سال بعد انسانی جسم کی ٹانگ یا پاؤں پر بننے والے ایک پھوڑے سے باہر نکلنے کی کوشش کرتی ہے۔ پھوڑا انتہائی شدید درد کا باعث ہوتا ہے۔ بیماری میں مبتلا شخص شدید درد والے پھوڑے کو پانی سے دھونے کی کوشش کرتا تھا اور اس باعث لاکھوں لاروے پانی میں چلے جاتے تھے۔
بنیادی طور پر گنی ورم بیماری کے لیے کوئی دوا یا مدافعتی ویکسین دستیاب نہیں ہے۔ اس کیڑے کو روزانہ کی بنیاد پر انسانی بدن سے باہر کھینچا جاتا ہے اور اس کے مکمل باہر نکالنے پر کئی ہفتے درکار ہوتے ہیں۔ اس عرصے میں مریض کو شدید نقاہت کا سامنا کرنا پڑتا ہے۔ اس کمزوری کی وجہ سے مریض کو کسی اور بیکٹیریا کی بیماری بھی لاحق ہو سکتی ہے۔ مریض بے بس ہو جاتا ہے۔
گنی ورم کی بیماری پر کنٹرول بنیادی طور پر حفظانِ صحت کے اصولوں پر عمل کرنے سے پیدا ہوا۔ لوگوں کو صاف پانی پینے کی تلقین کی گئی۔ اس کے علاوہ اس بیماری میں مبتلا افراد کے ساتھ میل ملاپ رکھنے سے اجتناب کرنے پر بھی بیماری کے پھیلاؤ میں کمی واقع ہوئی۔
سن 2017 میں صرف تیس مریض سن 1986 میں جس بیماری کے چھتیس لاکھ مریض تھے اور اکتیس برس بعد ایسے مریضوں کی تعداد تیس ہو کر رہ گئی۔ اس بیماری کے خلاف آگہی دینے کی بین الاقوامی مہم سے اس پر کنٹرول پیدا ہوتا چلا گیا۔ سن 2017 میں افریقی ممالک چاڈ اور ایتھوپیا میں اس مرض کے صرف تیس مریض سامنے آئے۔
سن 2012 میں پہلی مرتبہ کسی کتے میں گنی کیڑے کی بیماری پائی گئی۔ اس سے عالمی سطح پر شدید خدشات بھی پیدا ہوئے۔ چاڈ کے دیہاتی علاقوں کے گندے پانی کے جوہڑوں میں پائی جانے والی مچھلیوں کو کھانے سے کتوں میں یہ بیماری منتقل ہوئی۔ ان مچھلیوں میں گنی کیڑے کا لاروا پایا گیا۔ عام لوگوں کو اس مناسبت سے مفید مشورے دیے گئے اور اب یہ مسلئہ تقریباً ختم ہو کر رہ گیا ہے۔
مصنف: عابد حسین (چیز ونٹر)
اگرچہ اس مہلک بیماری کو آسانی سے روکا جا سکتا ہے لیکن بروقت حفاظتی ٹیکے نہ لگائے جانے کے سبب خسرہ کی بيماری دنيا بھر ميں تيزی سے پھیل رہی ہے۔ (28.11.2019)
انسانی جسم میں تقریبا بیس کلوگرام بیکڑیا ہوتے ہیں۔ نظام ہضم میں پائے جانے والے لاکھوں بیکٹیریا اور دیگر مائیکروبز کئی طرح کی بیماریوں کے پیدا ہونے میں اہم کردار ادا کرتے ہیں، جن میں مختلف اعصابی امراض بھی شامل ہیں۔ (11.11.2019)
چین میں فضائی آلودگی کی غیرمعمولی سطح وہاں قبل از وقت اموات اور سانس کی بیماریوں کا باعث ہے مگر ایک تازہ تحقیق میں کہا گیا ہے کہ حمل ضائع ہو جانا بھی اس سے جڑا ہے۔ (15.10.2019)
جرمنی کی ایک عدالت نے ایک کمپنی کے خلاف فیصلہ سناتے ہوئے کہا ہے کہ شراب نوشی کے بعد ہینگ اوور بھی ایک بیماری ہے۔ اس کمپنی نے ہینگ اوورز کے خلاف ایک ایسا محلول تیار کیا تھا، جسے عدالت نے غیر قانونی قرار دے دیا۔ (24.09.2019)
عالمی ادارہ صحت (ڈبلیو ایچ او) کی ایک تازہ رپورٹ کے مطابق ڈیمینشیا کا کوئی مستقل علاج تو نہیں ہے لیکن جن عوامل سے یہ مرض پیدا ہوتا ہے، ان پر قابو پا کر اس بیماری کے فعال ہونے میں تاخیر ضرور کی جاسکتی ہے۔ (15.05.2019)
جرمنی میں خسرے کی بیماری کے خاتمے کے لیے ملکی حکومت ایک ایسا نیا قانون بنا رہی ہے، جس کے تحت اپنے بچوں کی بروقت ویکسینیشن نہ کرانے والے اور غفلت کے شکار والدین کو ڈھائی ہزار یورو تک جرمانہ کیا جا سکے گا۔ (06.05.2019)
سن 1986 میں 36 لاکھ افراد گنی کیڑوں کی بیماری میں مبتلا تھے۔ یہ بیماری ایشیا اور افریقہ کے اکیس ملکوں میں پائی جاتی تھی۔ اب یہ پیراسائٹ قسم کے کیڑوں سے پھیلنے والی بیماری دنیا بھر سے ختم ہونے کے قریب ہے۔ (24.05.2018)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_18498906' lang='urd' type='mono' source='https://www.dw.com/ur/ur/میرس-جنوبی-کوریا-میں-خوف-و-ہراس-سینکڑوں-تعلیمی-ادارے-بند/a-18498906' term='SARS'>
جنوبی کوریا کی حکومت کی طرف سے یہ یقین دہانی کرائی گئی ہے کہ ’مڈل ایسٹ ریسپیریٹری سنڈروم‘ یا MERS کے پھیلاؤ کو روکنے کے لیے ہر ممکن کوشش کی جائے گی۔ خبر رساں ادارے روئٹرز کے مطابق جنوبی کوریا میں اس بیماری کا وائرس گزشتہ ماہ ایک ایسے شہری کے ذریعے پہنچا تھا، جو مشرق وُسطیٰ کے تجارتی دورے سے وطن واپس لوٹا تھا۔
مشرق وُسطیٰ میں اس بیماری کا آغاز 2012ء میں ہوا تھا اور وہیں اس کے سبب سب سے زیادہ یعنی 440 ہلاکتیں بھی ہوئی ہیں۔ مشرق وُسطیٰ کے خطے کے باہر اب تک سب سے زیادہ متاثر جنوبی کوریا ہوا ہے، جہاں اب تک میرس کے 41 کیسز سامنے آ چکے ہیں۔
اس وائرس سے متاثر ہونے والے افراد کی تعداد جیسے جیسے دن بدن بڑھ رہی ہے، ملک میں خوف اور غم وغصہ بھی بڑھتا جا رہا ہے۔ جنوبی کوریا کے ہمسایہ ممالک کے تحفظات میں تیزی سے اضافہ ہو رہا ہے۔
ایشیا میں ’سَویئر اکیوٹ ریسپیریٹری سنڈروم‘ یا SARS کے سبب ہونے والی ہلاکتوں کی یادیں ابھی تک تازہ ہیں۔ 2002ء اور 2003ء میں اس بیماری کے باعث عالمی سطح پر 800 کے قریب افراد ہلاک ہوئے تھے۔ خیال رہے کہ میرس بھی طبّی طور پر اسی قسم کے کورونا وائرس سے پھیلتی ہے، جو سارس کے پھیلاؤ کا سبب بنتا ہے۔
جنوبی کوریا میں اب تک میرس کے 41 کیسز سامنے آ چکے ہیں
جنوبی کوریا کے وزیر صحت Moon Hyung-pyo نے دارالحکومت سیول کی شہری انتظامیہ پر الزام عائد کیا ہے کہ انہوں نے میرس وائرس کے بارے میں غلط معلومات فراہم کیں، جس کی وجہ سے اس بیماری کے خلاف کوششوں کو نقصان پہنچا۔
جمعرات چار جون کو شہری انتظامیہ نے وفاقی حکام کو معلومات کے تبادلے میں سست روی پر تنقید کا نشانہ بنایا تھا، خاص طور پر ایک ایسے ڈاکٹر کے بارے میں، جس نے میرس سے متاثرہ ایک مریض کا علاج کیا تھا اور اس کے بعد وہ 30 مئی کو لوگوں کے ایک ایسے اجتماع میں چلا گیا تھا، جس میں 1565 افراد شریک تھے۔
اس ڈاکٹر کے جسم میں بعد ازاں میرس کی تشخیص ہوئی تھی۔ اسی باعث مذکورہ اجتماع میں شریک لوگوں سے کہا گیا ہے کہ وہ رضاکارانہ طور پر بقیہ لوگوں سے الگ تھلگ رہیں تاکہ اگر کوئی اس مرض سے متاثر ہوا بھی ہے تو وہ بقیہ لوگوں تک اس وائرس کی ترسیل کا سبب نہ بنے۔
تاہم وزیر صحت مون ہیونگ پیو نے اس تنقید کو مسترد کر دیا ہے کہ ان کی وزارت اس معاملے میں بد انتظامی کی مرتکب ہوئی ہے۔ ان کا مزید کہنا تھا کہ سیول انتظامیہ کی طرف سے جاری کیا جانے والا بیان میرس وائرس کو کنٹرول کرنے کی کوششوں کو نقصان پہنچائے گا۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_17630090' lang='urd' type='mono' source='https://www.dw.com/ur/ur/mers-وائرس-کے-پھیلاؤ-کے-خلاف-ماسک-اور-دستانوں-کا-استعمال/a-17630090' term='SARS'>
سعودی عرب میں اس موذی وائرس کے شکار ہونے والے افراد کی تعداد 500 ہو چُکی ہے تاہم جب سے یہ بیماری اس عرب ریاست میں پھیلی ہے تب سے اب تک پہلی بار ریاض حکام نے اس قسم کے احکامات جاری کیے ہیں۔
ماہرین صحت کے مطابق تمام جانوروں میں اونٹ MERS کے پھیلاؤ کا سب سے بڑا ذریعہ ہے۔ سعودی وزارت صحت نے گزشتہ روز یعنی اتوار کو کہا کہ اس بیماری نے مزید تین افراد پر حملہ کیا ہے جبکہ حالیہ دنوں میں مزید چار متاثرین اس کا شکار ہوکر ہلاک ہو چُکے ہیں۔
سعودی عرب میں مڈل ایسٹ رسپریٹری سنڈروم‘ MERS کا پہلا کیس دو سال قبل سامنے آیا تھا۔ یہ نزلہ زکام پیدا کرنے والے وائرس SARS سے ملتا جلتا وائرس ہے جو جانوروں ہی سے پیدا ہوتا ہے اور جو سب سے پہلے 2002 ء میں چین میں دریافت ہوا تھا اور دنیا بھر میں 800 انسانی جانوں کے ضیاع کا سبب بنا تھا۔ اس کے خلاف کوئی ٹیکا یا اینٹی وائرل ٹریٹمنٹ موجود نہیں ہے۔
میرس وائرس تمام جانوروں میں اونٹوں سے سب سے زیادہ پھیلتا ہے
دریں اثناء سعودی عرب میں ریکارڈ کیے جانے والے مڈل ایسٹ رسپریٹری سنڈروم‘ MERS کے 483 کیسس کی تشخیص میں سے ایک تہائی مریض موت کے مُنہ میں جا چُکے ہیں۔ اب بھی اس وائرس کے حملوں اور پھیلاؤ کا مرکز سعودی عرب ہی ہے۔ گزشتہ چند ہفتوں اور مہینوں کے دوران مشرق وسطیٰ کے چند دیگر ممالک سمیت امریکا اور یورپ میں MERS کے کیسس ریکارڈ کیے گئے۔ ان مغربی ممالک میں اس وائرس کے پہلے کیس کی تصدیق گزشتہ ماہ ہوئی تھا۔
سعودی معاشرے میں اونٹ کو ایک خاص حیثیت حاصل ہے، تاہم اونٹوں اور انسانوں کے مابین ربط کے بارے مطالعاتی جائزہ ہمیشہ غیر ملکی محققین کی تحقیق کا موضوع رہا ہے اور سعودی معاشرے میں سرکاری سطح پر ہونے والے مباحثوں میں یہ موضوع کبھی بھی شامل نہیں رہا۔
نزلہ زکام پیدا کرنے والا وائرس SARS بھی کورنا وائرس کہلاتا ہے
نیوز ایجنسی ایس پی اے کے مطابق سعودی وزارت زراعت کی طرف سے گزشتہ روز جاری کردہ ایک بیان میں شہریوں کو متنبہ کرتے ہوئے کہا گیا ہے کہ وہ اونٹوں کے ساتھ غیر ضروری رابطے سے پرہیز کریں اور اونٹوں کو ہاتھ لگانے سے پہلے اور بعد میں ہاتھ دھوئیں نیز ایسا کرتے وقت ماسک اور دستانے پہنیں۔ بیان میں خاص طور سے اس امر پر زور دیا گیا ہے کہ اونٹ کی پیدائش، اُس کے بیمار ہونے یا اُس کے ہلاک ہونے کے وقت اونٹ کو ہاتھ لگانے کی صورت میں دستانوں کا استعمال ناگزیر تصور کیا جانا جاہیے۔ وزرات نے اونٹ کے گوشت کو پکار کر استعمال کرنے اور اُس کے دودھ کو اُبال کر پینے پر غیر معمولی زور دیا ہے۔ ساتھ ہی شہریوں سے اپیل کی گئی ہے کہ وہ مڈل ایسٹ رسپریٹری سنڈروم‘ MERS کی علامات ظاہر ہوتے ہی رپورٹ درج کرائیں۔
روئٹرز کی رپورٹ کے مطابق گزشتہ روز ریاض کے اونٹوں کے مارکیٹ کے نزدیک اس جانور کے نیلام کی ایک جگہ پر کام کرنے والے درجنوں افراد میں سے محض ایک شخص نے ماسک پہن رکھا تھا۔ دریں اثناء سعودی عرب میں سرکاری سطح پر اس اہم موضوع پر گہری خاموشی سوشل میڈیا کی غیر معمولی دلچسپی کا سبب بنی ہے۔ سوشل میڈیا سائٹس پر اس موذی وائرس کے بارے میں سرکاری سطح پر پائے جانے والے شفافیت کے فقدان کے بارے میں افواہیں گردش کر رہی ہیں اور یہ امر عوام میں تشویش کا سبب بن رہا ہے۔
سعودی حکام کے مطابق ملک میں نظام تنفس کی شدید نوعیت کی بیماری مڈل ایسٹ ریسپیریٹری سنڈروم یا MERS کے باعث ہلاکتوں کی تعداد مزید اضافے کے بعد اب 111 ہو گئی ہے۔ (04.05.2014)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_17611183' lang='urd' type='mono' source='https://www.dw.com/ur/ur/سعودی-عرب-میرس-وائرس-کی-وجہ-سے-111-ہلاکتیں/a-17611183' term='SARS'>
خبر رساں ادارے اے ایف پی کے مطابق ریاض میں سعودی وزارت صحت نے اپنے ایک بیان میں کہا ہے کہ کل ہفتے کے روز میرس کے مہلک وائرس نے مزید دو افراد کی جان لے لی۔ یوں گزشتہ ستمبر سے اب تک وہاں اس وائرس کے باعث انسانی ہلاکتوں کی تعداد ایک سو گیارہ ہو گئی ہے۔
طبی اصطلاح میں اس بیماری کا سبب بننے والے وائرس کو میرس کورونا وائرس یا مختصراﹰ MERS-CoV کہا جاتا ہے۔ وزارت صحت کے مطابق اس مرض نے ہفتہ تین مئی کے روز جن دو سعودی شہریوں کی جان لے لی، ان میں سے ایک 25 سال کا ایک مرد تھا، جو بحیرہء احمر کے بندرگاہی شہر جدہ میں انتقال کر گیا۔
میرس وائرس کا انتقال کر جانے والا دوسرا شکار ایک مریضہ تھی۔ اس سعودی خاتون کی عمر 69 برس بتائی گئی ہے۔ میرس وائرس کے حملے سے پہلے یہ مریضہ تپ دق اور خون میں سرخ خلیات کی کمی کا بھی شکار تھی۔ اس کا انتقال سعودی عرب کے مغربی شہر مکہ میں ہوا۔
وزارت صحت کے بیان میں کہا گیا ہے کہ اسی دوران میرس کے 35 نئے واقعات کی تصدیق کے ساتھ سعودی عرب میں گزشتہ دو برس کے دوران اس بیماری سے متاثرہ افراد کی تعداد 396 ہو گئی ہے، جو دنیا بھر میں سب سے زیادہ ہے۔
اس وائرس کو سمجھنے کی کوشش کی جا رہی ہے
اسی دوران امریکا میں محکمہء صحت کے حکام کی طرف سے کہا گیا ہے کہ امریکا میں بھی اس بیماری کے پہلے واقعے کی تصدیق ہو گئی ہے۔ اس بیماری کا شکار ہونے والا امریکی شہری صحت کے شعبے میں کام کرنے والا ایک ایسا کارکن بتایا گیا ہے، جو روزگار کے سلسلے میں سعودی دارالحکومت ریاض میں مقیم تھا۔
اس سے قبل گزشتہ ہفتے مصر میں بھی حکام نے تصدیق کر دی تھی کہ ایسے مصری شہری میں مڈل ایسٹ ریسپیریٹری سنڈروم کی وجہ بننے والے وائرس کی موجودگی ثابت ہو گئی تھی، جو سعودی عرب سے واپس مصر پہنچا تھا۔
سعودی عرب میں اس مرض کے حوالے سے پائی جانے والی تشویش اس وقت کافی زیادہ ہو گئی تھی جب حال ہی میں جدہ شہر کے شاہ فہد ہسپتال کے چار ڈاکٹروں نے اپنی ملازمتوں سے استعفے دے دیے تھے۔ اس سے پہلے ان چار ڈاکٹروں نے ان خدشات کے سبب میرس کے مریضوں کا علاج کرنے سے انکار کر دیا تھا کہ یوں وہ خود بھی MERS-CoV کا شکار ہو سکتے تھے۔
میرس وائرس کو سانس ہی کی سارس (SARS) کہلانے والی بیماری کے وائرس کے مقابلے میں زیادہ خطرناک لیکن صحت مند افراد میں کم رفتار سے منتقل ہونے والا جرثومہ قرار دیا جاتا ہے۔ 2003ء میں ایشیا میں سارس وائرس نے آٹھ ہزار تین سو کے قریب انسانوں کو متاثر کیا تھا اور ان میں سے نو فیصد کے لیے یہ وائرس جان لیوا ثابت ہوا تھا۔
طبی ماہرین ابھی تک میرس وائرس کو سمجھنے کی کوشش کر رہے ہیں۔ اس بیماری کے علاج کے لیے ابھی تک کوئی اینٹی وائرل ویکسین تیار نہیں کی جا سکی۔ یہ وائرس جن انسانوں پر حملہ کرتا ہے، ان میں سے 40 فیصد سے زائد کے لیے وہ مہلک ثابت ہوتا ہے۔
انسانوں میں سانس کی اس بیماری پر کی جانے والی تحقیق سے اب تک جزوی طور پر یہ نتائج سامنے آئے ہیں کہ یہ وائرس ممکنہ طور پر اونٹوں میں پایا جاتا ہے۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_17263023' lang='urd' type='mono' source='https://www.dw.com/ur/ur/میرس-وائرس-کی-افزائش-عربستان-کے-اونٹوں-میں/a-17263023' term='SARS'>
مڈل ایسٹ ریسپیریٹری سینڈروم (MERS) سے عرب دنیا میں خوف و ہراس پایا جاتا ہے اور اب تک پونے دو سو کے قریب افراد اس مرض کے وائرس کی لپیٹ میں آ کر ہلاک ہو چکے ہیں۔ عالمی ادارہٴ صحت اِس بیماری کے اسباب جاننے کی کوششوں میں ہے اور تاحال یہ نہیں کہا جا سکتا کہ میرس وائرس کی ابتدا کس مقام سے ہوئی تھی۔
اس تحقیقی عمل میں تازہ پیش رفت یہ ہوئی ہے کہ سانس کی بیماری میرس کے وائرس کی موجودگی بعض اونٹوں میں پائی گئی ہے۔ ریسرچرز کا خیال ہے کہ اونٹوں سے یہ بیماری انسانوں میں منتقل ہونے کے امکان کو اب رد نہیں کیا جا سکتا۔
میرس بیماری کے وائرس کی دریافت اونٹ کی کوہان میں پائی گئی ہے
طبی محققین کے مطابق میرس بیماری کے وائرس کی دریافت اونٹ کی کوہان میں پائی گئی ہے۔ کوہان کو صحرائی جہاز اونٹ کا ذخیرہ قرار دیا جاتا ہے اور اِس باعث وہ کئی کئی ایام بغیر پانی کے صحرا میں سفر کرتا رہتا ہے۔ میرس مرض کا وائرس، ایشیا اور پھر بعد میں یورپی اور امریکی شہروں میں پھوٹنے والی سانس کی بیماری سارس کے کورونا وائرس سے مشابہت رکھتا ہے۔ سارس کی وباء سن 2003 میں مشرق بعید کے ملکوں میں پھیلی تھی۔ اونٹوں میں میرس وائرس کی موجودگی کی تصدیق خلیجی ریاست قطر کے محکمہٴ صحت نے کی ہے۔
قطر کے قومی ادارے سپریم کونسل برائے صحت کے مطابق اونٹوں کے جو نمونے اکھٹے کیے جا رہے ہیں، اُن میں ایک درجن سے زائد اونٹوں کے گلے میرس وائرس سے متاثر تھے۔ مشرق وسطیٰ کے طبی سائنسدان اور عالمی ادارہٴ صحت کے ریسرچرز مشترکہ طور اِس کھوج میں ہیں کہ اُس مقام کی نشاندہی کی جا سکے جہاں سے میرس وائرس نے سب سے پہلے جنم لیا تھا۔
جن افراد کو میرس کا مرض لاحق ہوا تھا، وہ یقینی طور پر اونٹ کا گوشت یا دودھ پینے کے علاوہ اُن پر سفر یا اُن کی پرورش میں شریک رہے ہوں گے
رواں برس ستمبر میں برطانوی سائنسدان بھی میرس وائرس کے جینیٹک تجزیے میں مصروف تھے۔ انہی سائنسدانوں نے اس کی تصدیق کی تھی کہ اونٹوں سے انسانوں میں امکاناً منتقل ہونے والا میرس وائرس یقینی طور پر سارس بیماری کے کورونا وائرس کے خاندان سے تعلق رکھتا ہے۔ سارس وائرس کے موجودگی چمگادڑوں میں بھی پائی گئی تھی۔ قطر کے محکمہٴ صحت کے بیان پر ورلڈ ہیلتھ آرگنائزیشن کے ترجمان گریگری ہاٹل کا کہنا ہے کہ تاحال ریسرچ کا عمل نامکمل ہے اور پوری تحقیق اُس مقام پر نہیں پہنچی کہ اس کا تعین کر دیا جائے کہ انسانوں میں میرس وائرس کی منتقلی اونٹوں سے ممکن ہوئی ہے۔
دوسری جانب ہالینڈ کے ایراسمس میڈیکل سینٹر کے وائرولوجی کے پروفیسر آب اوسٹرہاؤس (Ab Osterhaus) کا کہنا ہے کہ میرس وائرس کی اونٹ سے کسی بھی انسان میں منتقلی کے کلینکل ٹیسٹ جاری ہیں۔ پروفیسر اوسٹرہاؤس قطر کے محکمہ صحت کے ساتھ مل کر تحقیقی عمل جاری رکھے ہوئے ہیں۔ ہالینڈ کے سائنسدانوں نے رواں برس اگست میں کہا تھا کہ اُن کے پاس ٹھوس ثبوت موجود ہیں کہ میرس وائرس ایک کوہان والے اونٹوں میں افزائش پانے کے بعد انسانوں میں منتقل ہوا تھا۔ ان کے مطابق جن افراد کو میرس کا مرض لاحق ہوا تھا، وہ یقینی طور پر متاثرہ اونٹوں کا گوشت یا دودھ پینے کے علاوہ اُن پر سفر یا اُن کی پرورش میں شریک رہے ہوں گے۔
میرس وائرس سے متاثرہ مریضوں کی نشاندہی کا عمل جاری ہے۔ اُدھر سعودی عرب میں بھی میرس وائرس سے متاثرہ ایک اونٹ کے مالک میں اس مرض کی علامات کی تصدیق کر دی گئی ہے۔ اسی طرح اردن کے ایک جوڑے میں میرس وائرس کی موجودگی کی تصدیق کر دی گئی ہے۔ میرس وائرس کی موجودگی سعودی عرب، قطر، کویت، متحدہ عرب امارات، عُمان، تیونس، فرانس، جرمنی، اسپین، اٹلی اور برطانیہ میں بھی پائی گئی ہے۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_16826468' lang='urd' type='mono' source='https://www.dw.com/ur/ur/نیا-وائرس-تباہ-کن-نتائج-کا-امکان-کم/a-16826468' term='SARS'>
پیٹر ڈوہرٹی نے 1996ء میں اپنے کام کے حوالے سے نوبل انعام حاصل کیا تھا۔ 21 مئی بروز منگل اس سائنسدان نے کہا، زیادہ سے زیادہ یہ ایک ایسے نئے وائرس کا خطرہ ہے، جو ایک سے دوسرے انسان میں منتقل ہونے کی زیادہ صلاحیت رکھتا ہو گا اور زیادہ ہلاکت خیز ہو گا۔
آسٹریلین سائنسدان کے مطابق اس طرح کی صورتحال 1918ء میں پیدا ہوئی تھی، جب ایک انفلوئنزا وائرس کے باعث اندازاً 50 ملین سے زائد لوگ ہلاک ہو گئے تھے۔ یہ تعداد پہلی عالمی جنگ میں ہلاک ہونے والے افراد سے دگنی تھی۔
ڈوہرٹی کا مزید کہنا تھا کہ ایسا وائرس دوبارہ پھیل تو سکتا ہے لیکن اس بات کا امکان کم ہے کہ یہ اس قدر تباہ کن نتائج کا حامل ثابت ہو گا۔
اوٹاگو یونیورسٹی کے ویلنگٹن کیمپس میں لیکچر دیتے ہوئے ڈوہرٹی نے کہا کہ 1918ء میں ہونے والی اموات کی وجہ بلاشبہ سیکنڈری بیکٹیریل انفیکشنز تھے لیکن اب اینٹی بائیوٹکس کی مدد سے ایسے انفیکشنز کا علاج ممکن ہے۔
انہوں نے کہا کہ آج کل کی دنیا میں لوگ ایسی ٹیلی وژن رپورٹوں کو زیادہ شوق سے دیکھتے ہیں اور ایسی بہت سی کتابیں بھی ہیں، جن میں ایسے خطرناک وائرسز کی پیشین گوئیاں کی جاتی ہیں ، جو پوری انسانی آبادی کو ہی صفحہء ہستی سے مٹا دیں گے۔
ڈوہرٹی کے مطابق ایک دہائی پہلے ابھرنے والے اُس مہلک سارس وائرس کا تجزیہ کرنے میں تین ماہ لگے تھے، جس کی وجہ سے 800 افراد ہلاک ہو گئے تھے۔ میلبورن یونیورسٹی کے سائنسدان کا کہنا تھا کہ اسی کام کے لئے اب صرف کچھ دن لگیں گے۔ مزید ان کا کہنا تھا کہ آج کل وائرس کی تشخیص اور اس سے متعلق تمام معلومات کا تیزی سے پتہ لگانا ممکن ہو چکا ہے اور ماضی کے مقابلے میں ہم کافی بہتر کام کر رہے ہیں اس لیے یہ نہیں لگتا کہ یہ موذی مرض تمام انسانوں کو ہلاک کر دے گا۔
ڈوہرٹی کا کہنا تھا کہ سوائن فلو H1N1 نے 2009 ء میں پوری دنیا کے کئی ملین لوگوں کو بیمار کیا تھا لیکن ایک سے دوسرے انسان کو تیزی سے منتقل ہونے کی صلاحیت رکھنے کے باوجود اس وائرس کے نتجے میں شرح اموات قدرے کم تھی اور ورلڈ ہیلتھ آرگنائزیشن کو رپورٹ کی جانے والی ہلاکتوں کی تعدادساڑھے اٹھارہ ہزار رہی تھی۔
اس سال مارچ میں چین میں پھیلنے والے ایک اور وائرس H7N9 کے حملے کے نتیجے میں 130 افراد بیمار ہوئے، جن میں سے سرکاری اعداد وشمار کے مطابق 36 افراد ہلاک ہو گئے لیکن ابھی تک اس بات کا کوئی ثبوت نہیں مل سکا کہ یہ وائرس ایک شخص سے دوسرے شخص میں منتقل ہو سکتا ہے۔
ورلڈ ہیلتھ آرگنائزیشن گزشتہ برس ستمبر سے لے کر اب تک 40 افراد کے کورونا وائرس سے متاثر ہونے کی تصدیق کر چکی ہے۔ SARS سے جڑے اس وائرس کے نتیجے میں اب تک 20 افراد ہلاک ہوئے ہیں، جن میں سے زیادہ تر کا تعلق سعودی عرب سے ہے۔
hm/aa (AFP)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_18706780' lang='urd' type='mono' source='https://www.dw.com/ur/ur/سعودی-عرب-میں-عید-پر-اونٹوں-کی-قربانی-پر-پابندی/a-18706780' term='MERS'>
جدہ سے ملنے والی نیوز ایجنسی کے این اے کی رپورٹوں کے مطابق یہ بات روزنامہ ’سعودی گزٹ‘ نے آج اپنی جمعرات دس ستمبر کی اشاعت میں بتائی۔ عالمی ادارہ صحت کے اعداد و شمار کے مطابق اونٹ Middle East Respiratory Syndrome یا MERS نامی اس وبائی بیماری کے وائرس کے لیے قدرتی ’میزبان جاندار‘ کا کردار ادا کرتے ہیں، جو جزیرہ نما عرب میں اب تک قریب 500 انسانوں کی جان لے چکا ہے۔
کے این اے کے مطابق حج کے ایک روز بعد عید االضحٰی کے مسلم مذہبی تہوار کے موقع پر سنت ابراہیمی کی یاد میں قربانی کے جانوروں کے طور پر اونٹوں کے استعمال پر اس پابندی کا مقامی آبادی کے علاوہ غیر ملکی نسلی گروپوں میں سے سب سے زیادہ اثر سابق برما یا موجودہ میانمار سے تعلق رکھنے والے ان مسلمانوں پر بھی ہو گا، جو اب تک روایتی طور پر اونٹوں ہی کی قربانی کرتے آئے تھے۔
روزنامہ سعودی گزٹ کے مطابق اس بارے میں سعودی وزارت صحت کے ایک ترجمان نے ملک کے مفتی اعظم کے ایک فتوے کا حوالہ دیتے ہوئے کہا کہ اس سال سعودی عرب میں قربانی کرنے والے مسلمان اونٹوں کی بجائے دنبوں، بکروں یا گائے کی قربانی کر سکتے ہیں۔
اسی فیصلے کے تحت سعودی وزارت صحت کے حکام نے ملک کے جدہ، مکہ اور مدینہ جیسے بڑے شہروں میں اونٹوں کے نجی طور پر قائم کیے گئے اصطبل بھی بند کرنا شروع کر دیے ہیں۔ یہ فیصلہ بھی کیا گیا ہے کہ اس سال ستمبر کے مہینے کے وسط میں شروع ہونے والے حج سیزن کے دوران مقامات مقدسہ کی وجہ سے لاکھوں حجاج کی میزبانی کرنے والے شہروں مکہ اور مدینہ کی حدود میں اونٹ لانے پر بھی پابندی ہو گی۔
مَیرس کی وبائی بیماری کی تشخیص پہلی مرتبہ 2012ء میں ایک سعودی شہری میں ہوئی تھی، جس کے بعد سے وہاں اب تک اس مہلک وائرس کی انسانوں میں مصدقہ موجودگی کے1400 واقعات سامنے آ چکے ہیں جبکہ مجموعی طور پر اس مرض کے ہاتھوں قریب 500 افراد ہلاک ہو چکے ہیں۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_18029757' lang='urd' type='mono' source='https://www.dw.com/ur/ur/سعودی-عرب-میں-میرس-وائرس-کے-مزید-چھ-کیسز/a-18029757' term='MERS'>
چوبیس گھنٹوں میں چھ کیسز رپورٹ ہونا، اس بیماری کے سلسلے میں اتنے مختصر وقت میں اتنے زیادہ مریضوں کے سامنے آنے کا پہلا واقعہ ہے۔
حکام کا کہنا ہے کہ اس وائرس کے شکار افراد کی تعداد میں یہ اضافہ خراب طبی نظام کی وجہ سے ہوا ہے۔ رواں ماہ کے آغاز سے اب تک اس وائرس کے شکار افراد کی تعداد مجموعی طور پر 32 ہو گئی ہے۔ یہ نئے کیسز ریاض اور طائف میں سامنے آئے ہیں، تاہم حکام کا اب بھی کہنا ہے کہ یہ صورت حال رواں برس اپریل اور مئی جیسی نہیں جب کئی سو افراد اس وائرس کے حملے کا شکار ہوئے تھے۔
خطرناک وائرس میرس وائرس کھانسی، بخار اور کبھی کبھی نمونیے کا باعث بنتا ہے، جس کے شکار مریضوں کی ہلاکت کی شرح اب تک 40 فیصد رہی ہے۔ اس وائرس کے حملے کا شکار ہونے والے افراد کی سب سے زیادہ سعودی عرب میں دیکھی گئی، جو 786 تھی۔ ان میں سے 334 افراد بعد میں جان کی بازی ہار گئے۔
اس وائرس سے رواں برس اپریل اور مئی میں سینکڑوں افراد متاثرہ ہوئے تھے
وزارت صحت کی جانب سے بدھ کے روز سامنے آنے والے بیان میں بتایا گیا ہے کہ ان نئے کیسز میں دو افراد طبی کارکنان ہیں، جس سے ہسپتالوں میں اس انفیکشن پر قابو کے حوالے سے خدشات پیدا ہوئے ہیں۔
بتایا گیا ہے کہ میرس وائرس میں رواں ماہ مبتلا ہونے والے افراد میں سے زیادہ تر طائف کے رینل کلینک میں اس وائرس کے حملے کا شکار ہوئے۔ حکام کا کہنا ہے کہ ان افراد میں یہ وائرس اس ہسپتال میں میں منتقل ہوا۔
وزارت صحت کے بیان کے مطابق، ’کامیابی کی کنجی یہ نہیں کہ ان کیسز سے دیگر افراد کو کیسے بچایا جائے، بلکہ اصل کامیابی طبی مراکز میں اس بیماری کے پھیلاؤ پر کنٹرول ہے۔‘
بیان میں مزید کہا گیا تھا کہ ممکنہ طور پر ان طبی کارکنان نے اس وائرس کے حامل مریضوں کی دیکھ بھال کے دوران انفیکشن کنٹرول سٹینڈرڈز یا بیماری کا پھیلاؤ رکنے کی احتیاط برتنے میں کوتاہی کی۔ واضح رہے کہ راوں برس موسم گرما میں اس بیماری کے پھیلاؤ کو روکنے کے لیے طائف کے ہسپتالوں میں خصوصی احتیاطی معیارات متعارف کرائے گئے تھے۔
بدھ کے روز ان چھ نئے کیسس میں سے تین طائف میں سامنے آئے، جہاں رواں ماہ پانچ دیگر افراد اس وائرس کے حملے کا شکار ہوئے تھے جب کہ تین ریاض میں رپورٹ ہوئے، جہاں رواں ماہ چھ افراد میں اس وائرس کی موجودگی سامنے آ چکی ہے۔ اس کے علاوہ ایک اور مریض کویت کی سرحد کے قریب حرف الباطن کے علاقے میں اس وائرس کے حملے کا شکار بنا۔
واضح رہے کہ سن 2012ء میں اس وائرس کی شناخت کے بعد دنیا کے متعدد ممالک اور خطوں میں اس وائرس کے مریض رپورٹ ہو چکے ہیں، جن میں امریکا، یورپ، مشرق وسطیٰ اور مشرقی ایشیا شامل ہیں، تاہم ان افراد میں سے زیادہ تر وہ تھے، جو سعودی عرب کا سفر کر کے اپنے اپنے ممالک واپس پہنچنے تھے۔
سائنس دان اس وائرس کے منبع سے واقف نہیں ہیں، تاہم متعدد تحقیقی رپورٹوں میں کہا گیا ہے کہ یہ وائرس اونٹوں سے انسانوں میں منتقل ہوا اور اس کی وجہ انٹوں کے ساتھ قریبی رابطے یا اونٹ کے گوشت اور دودھ کا استعمال تھا۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_17595008' lang='urd' type='mono' source='https://www.dw.com/ur/ur/سعودی-عرب-میرس-وائرس-سے-مزید-آٹھ-افراد-ہلاک/a-17595008' term='MERS'>
سعودی وزارت صحت کے مطابق اس بیماری سے متاثرہ افراد کی مجموعی تعداد 339 ہو چکی ہے۔ صرف 143 کیسز رواں ماہ اپریل میں سامنے آئے۔ ابھی تک میرس وائرس کے خلاف کوئی بھی ویکسین تیار نہیں ہو سکی ہے اور یہ بیماری لاعلاج خیال کی جاتی ہے۔
سعودی وزارت صحت کی طرف سے یہ اعلان گزشتہ شام ویب سائٹ پر کیا گیا ہے۔ اس اعلان کے مطابق گزشتہ چوبیس گھنٹوں کے دوران ریاض، جدہ اور مکہ میں میرس سے متاثرہ سولہ نئے مریض سامنے ہیں اور ستمبر 2012ء کے بعد سے اس مہلک وائرس سے سعودی عرب میں ہلاک ہونے والوں کی تعداد 102 تک پہنچ گئی ہے۔
تازہ ترین اعداد و شمار کے مطابق اس وائرس سے متاثرہ ایک مرد اور ایک بچہ دارالحکومت ریاض میں ہلاک ہوئے ہیں جبکہ چار مریض مغربی شہر جدہ میں جان سے ہاتھ دھو بیٹھے۔ حالیہ ہفتوں میں اسی جدہ شہر میں اس وائرس سے متاثرہ سب سے زیادہ مریض سامنے آئے ہیں۔ اسی طرح اردن کی سرحد کے قریبی سعودی شہر تبُوک میں بھی ایسے کیسز رپورٹ کیے گئے ہیں۔ تبُوک ہسپتال کے چار طبّی ملازمین بھی اس بیماری میں مبتلا پائے گئے ہیں۔ جدہ کے ایک ہسپتال کے عملے میں بھی اس وائرس کی موجودگی کی خبروں کے بعد بھگدڑ مچ گئی، جس کے بعد عارضی طور پر ایمرجنسی وارڈ کو بند کرنا پڑا۔ رواں ماہ کے آغاز میں کِنگ فہد ہسپتال کے چار ڈاکٹروں کو اس وقت مستعفی ہونا پڑا تھا، جب انہوں نے میرس وائرس سے متاثرہ مریضوں کا اعلاج کرنے سے انکار کر دیا تھا۔
حال ہی میں سعودی وزیر صحت کو اس مسئلے پر قابو نہ پانے کی وجہ سے ان کے عہدے سے ہٹا دیا گیا تھا۔ اس کے بعد نئے وزیر صحت نے میرس سے متعلق ’شفافیت‘ سے کام لینے کا وعدہ کیا تھا۔
اُدھر مصری حکام نے بھی ملک میں ایک ایسے ہی کیس کی تصدیق کی ہے۔ حکام کے مطابق ایک ستائیس سالہ انجنئیر میرس وائرس سے متاثر ہوا ہے اور یہ شخص حال ہی میں سعودی عرب سے واپس لوٹا تھا۔ ماضی میں جن ملکوں میں میرس وائرس سے متاثرہ کیس سامنے آئے تھے، ان میں اردن، کویت، عمان اور قطر شامل ہیں۔ اسی طرح اس وائرس سے متاثرہ کچھ لوگ ایشیاء اور یورپ میں بھی پائے گئے ہیں۔
ماہرین اس وائرس کے بارے میں ابھی تک صرف یہ معلوم کر سکے ہیں کہ سارس اور میرس کورونا وائرس کے خاندان سے تعلق رکھتے ہیں اور ان کی علامات بھی تقریباً ایک جیسی ہی ہیں۔ متاثرہ شخص میں پہلے نزلہ زکام جیسی علامات رونما ہوتی ہیں اور ایک ہفتے کے دوران یہ نمونیا میں تبدیل ہو جاتی ہے۔ اس دوران مریض کا نظام تنفس شدید متاثر ہوتا ہے۔ سن 2003ء میں سارس وائرس کی وجہ سے دنیا بھر میں آٹھ سو سے زائد افراد ہلاک ہو گئے تھے۔
مِڈل ایسٹ ریسپیریٹری سینڈروم (MERS) سعودی عرب میں خوف کی علامت بن چکا ہے، حال ہی میں ہونے والی ایک تحقیق کے مطابق سانس کی بیماری میرس کے وائرس کی موجودگی بعض اونٹوں میں پائی گئی ہے۔ ریسرچرز کا خیال ہے کہ اونٹوں سے یہ بیماری انسانوں میں منتقل ہونے کے امکان کو اب رد نہیں کیا جا سکتا۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_17010224' lang='urd' type='mono' source='https://www.dw.com/ur/ur/نیا-کورونا-وائرس-اونٹوں-سے-انسانوں-میں-منتقلی-کا-شبہ/a-17010224' term='MERS'>
کورونا وائرس کی انسانوں کے لیے مہلک اس قسم کا پتہ پہلی مرتبہ مشرق وسطیٰ میں چلا تھا اور جمعہ نو اگست کو برطانوی دارالحکومت لندن سے شائع ہونے والے ایک نئی طبی تحقیق کے نتائج کے مطابق ممکن ہے کہ اس بیماری کا وائرس اونٹوں سے انسانوں میں منتقل ہو سکتا ہو۔
کورونا وائرس یا CoV کی اس نئی قسم کو سائنسدانوں نے مڈل ایسٹ ریسپیریٹری سنڈروم یا MERS-CoV کا نام دیا ہے۔ یہ وائرس بنیادی طور پر انفلوئنزا کی طرح کی بیماری کا سبب بنتا ہے جس کے نتیجے میں مریضوں کے انتقال کر جانے کی شرح بہت زیادہ ہوتی ہے۔ جب سے طبی تحقیق کے ماہرین کو اس وائرس کا پتہ چلا ہے، وہ مسلسل ان کوششوں میں رہے ہیں کہ ایسے جانوروں کا پتہ چلا سکیں جو اس وائرس کے لیے host یا میزبان کا کام دیتے ہوئے اس کے پھیلاؤ کی وجہ بن رہے ہیں۔
طبی تحقیقی جریدے The Lancet میں شائع ہونے والے اس نئی ریسرچ کے نتائج کے مطابق ہالینڈ کے صحت عامہ اور ماحول سے متعلق قومی ادارے NIPHE کے محققین کی قیادت میں ماہرین کی ایک بین الاقوامی ٹیم نے کئی مختلف جانوروں کے خون کے 349 نمونے جمع کیے۔ اس دوران خلیج کی عرب ریاست اومان میں عربی نسل کے Dromedary camels کہلانے والے اونٹوں کے جو 50 نمونے حاصل کیے گئے، ان سب میں MERS نامی کورونا وائرس یا اس سے بہت ملتے جلتے جرثومے کی اینٹی باڈیز پائی گئیں۔
جن چند یورپی ملکوں میں اس نئے کورونا وائرس کے حملے کی تصدیق ہو چکی ہے، ان میں فرانس بھی شامل ہے
جرمن خبر رساں ادارے ڈی پی اے کے مطابق اہم بات یہ ہے کہ مختلف مویشیوں، بھیڑوں، بکریوں اور Bactrian camels یا جمل ذو سنامین کہلانے والے دو کوہانوں والے اونٹوں سمیت جانوروں کی جن دیگر قسموں کے خون کے نمونوں کا معائنہ کیا گیا، ان میں سے کسی میں بھی اس وائرس کی اینٹی باڈیز موجود نہیں تھیں۔
اس تحقیق کے نتائج مرتب کرنے والے محققین کی سربراہی ماحول اور پبلک ہیلتھ کے ذمہ دار ڈچ نیشنل انسٹیٹیوٹ کی خاتون ماہر شانتال روئسکن نے کی۔ ’دی لینسَیٹ‘ کے اس مضمون کے مصنفین کے مطابق، ’’Dromedary camels یا عربی نسل کے اونٹوں کا تعلق مشرق وسطیٰ میں پائے جانے والے اونٹوں کی سب سے مقبول قسم سے ہے۔ عرب دنیا میں اس قسم کے اونٹوں کو دوڑوں کے مقابلوں میں استعمال کیا جاتا ہے اور اس قسم کے جانوروں کے گوشت اور دودھ کا استعمال بھی کافی زیادہ کیا جاتا ہے۔ ان اونٹوں کے انسانوں کے ساتھ رابطوں کی کئی مختلف شکلوں کی وجہ سے یہ بالکل ممکن ہے کہ یہ وائرس ان جانوروں سے انسانوں میں منتقل ہو سکے۔‘‘
امریکا میں ایک حکومتی ادارے کے لیے کام کرنے والے سائنسدان وِنسنٹ میونسٹر نے ان طبی تحقیقی نتائج کی اشاعت کے بعد ان پر تبصرہ کرتے ہوئے کہا کہ کورونا وائرس کی ’نئی مہلک قسم کے ہاتھوں مزید انسانی ہلاکتوں کو روکنے کا ایک مؤثر اور کم خرچ طریقہ‘ یہ ہو سکتا ہے کہ اس جرثومے کی جانوروں سے انسانوں میں منتقلی کا راستہ روک دیا جائے۔
گزشتہ برس ستمبر سے یورپ اور مشرق وسطیٰ کے مختلف ملکوں میں اس وائرس کے حملے کا شکار ہونے والے MERS نامی بیماری کے مری‍ضوں کی تعداد 94 ہو چکی ہے۔ انسانی نظام تنفس کو بری طرح متاثر کرنے والے اس مرض کے ہاتھوں اب تک 46 افراد ہلاک ہو چکے ہیں۔
سعودی عرب کورونا وائرس کو پھیلنے سے روکنے کے لیے حج اور عمرے کے ویزوں کا اجراء محدود کر رہا ہے۔ حکام کا کہنا ہے کہ رواں برس بزرگوں اور دیرینہ امراض میں مبتلا افراد کو ان مقاصد کے لیے ویزے نہیں دیے جائیں گے۔ (13.07.2013)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_18023490' lang='urd' type='mono' source='https://www.dw.com/ur/ur/مغربی-افریقہ-ملکوں-کے-دورے-پر-جرمن-فرانسیسی-اور-امریکی-حکومتوں-کے-اعلیٰ-نمائندے/a-18023490' term='ebola'>
جرمنی کے وزیر خارجہ فرانک والٹر اشٹائن مائر اپنے فرانسیسی ہم منصب لاراں فابیوس کے ہمراہ آج افریقی ملک نائجیریا پہنچے۔ اپنے دو روزہ قیام کے دوران وہ نائجیریا کی حکومتی عہدے داران کے ساتھ ملاقاتوں کے علاوہ مغربی افریقی ملکوں کی اقتصادی تعاون کی تنظیم ایکوواس (ECOWAS) کے نمائندوں سے بھی ملیں گے۔ وہ نائجیریا میں مقامی حکومتی اہلکاروں کے ساتھ ہمسایہ ملکوں میں پھیلی مہلک وبا ایبولا کے حوالے سے عالمی ریسپونس کو زیر بحث لائیں گے۔ نائجیریا کے وزیر خارجہ امینُو ولی نے دونوں وزرائے خارجہ کی آمد کو مثبت پیش رفت قرار دیتے ہوئے کہا کہ بات چیت مفید اور نتیجہ خیز ہو گی۔۔ ابوجہ میں اشٹائن مائر اور فابیوس نے سول سوسائٹی کے نمائندوں سے بھی ملاقات کی۔ مغوی اسکول کی طالبات کے خاندانوں کے ساتھ بھی وہ ملے۔
لاراں فابیوس اور فرانک والٹر اشٹائن مائر نائجیریا کے دارالحکومت ابوجہ میں قیام کے دوران حکومتی اہلکاروں کے ساتھ براعظم افریقہ کی اہم اقتصادیات کے حامل ملک نائجیریا کو درپیش سکیورٹی معاملات پر بھی بات کریں گے۔ نائجیریا کو انتہا پسند تنظیم بوکو حرام کی مسلح کارروائیوں کا سامنا ہے۔ جرمن اور فرانسیسی وزرائے خارجہ کا دورہ ایسے وقت میں ہو رہا ہے جب بوکو حرام کے کارکنوں نے اپنی تازہ ترین پُرتشدد کارروائیوں میں سترہ افراد کو ہلاک اور 30 نوجوان لڑکے اور لڑکیوں کو اغوا کر لیا ہے۔ بوکو حرام تنظیم نے شمالی نائجیریا میں سن 2009 سے دہشت گردانہ کارروائیاں شروع کر رکھی ہیں۔ برلن سے روانگی سے قبل جرمن وزیر خارجہ نے کہا کہ بوکو حرام کے غیر انسانی اور سفاکانہ دہشت گردانہ رویے کے خلاف نائجیریا کو اُن کی مکمل حمایت حاصل ہے۔
ابوجہ میں اشٹائن مائر اور فابیوس نے سول سوسائٹی کے نمائندوں سے بھی ملاقات کی۔ مغوی اسکول کی طالبات کے خاندانوں کے ساتھ بھی وہ ملے
اُدھر امریکا کی اقوام متحدہ میں مستقل سفیر سمانتھا پاور بھی مغربی افریقی ملکوں کے دورے پر ہیں۔ گنی کے دارالحکومت کوناکری میں حکومتی حکام سے ملاقات کے بعد انہوں نے بتایا کہ گنی کی حکومت ایبولا کی وبا سے نمٹنے کے لیے میڈیکل طلبا کو بھی نیشنل سروس میں شامل کر رہی ہے۔ پاور کے مطابق کوناکری حکومت نے ریٹائرڈ ڈاکٹروں اور نرسوں کو بھی طلب کر لیا ہے تا کہ ایبولا سے متاثرہ مریضوں کے علاج میں تساہلی نہ برتی جا سکے۔ امریکی سفیر اگلے دنوں میں سرا لیون اور لائبیریا بھی جائیں گے۔
گنی کے صدر الفا کونڈے کے ساتھ ہونے والی گفتگو کو امریکی سفیر نے نہایت مثبت اور مفید قرار دیا۔ صدر کونڈے نے سمانتھا پاور کے ساتھ ملاقات میں ایبولا وائرس کی وبا کو کنٹرول کرنے کے اپنی حکومت کے بڑے بڑے دعووں پر مبنی منصوبہ بندی کا تذکرہ بھی کیا۔ کونڈے نے بتایا کہ اُن کی حکومت ایبولا کے علاج کے مراکز (Ebola Treatment Units) سارے ملک میں قائم کرنے کا ارادہ رکھتی ہے۔ سمانتھا پاور نے سارے ملک میں کھولے جانے والے مراکز کے لیے ہیلتھ ورکرز کی دستیابی کو ایک معمہ قرار دیا۔ امریکی سفیر نے کہا کہ ایبولا کو کنٹرول کے پروگرام کے حوالے سے اقوام عالم کا مجموعی ریسپونس اور ہیلتھ آرگنائزیشنز کا کردار صیحیح سمت میں دکھائی نہیں دیتا۔ پاور کے مطابق وہ تمام معلومات حاصل کر کے صدر اوباما کو پیش کریں گی کہ مغربی افریقہ میں ایبولا کو کنٹرول کرنے کی صورت حال کن حالات میں ہے۔
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52869302' lang='urd' type='mono' source='https://www.dw.com/ur/ur/پاکستان-میں-تمام-بین-الاقوامی-پروازیں-بند/a-52869302' term='covid-19'>
نئے کورونا وائرس کی وبا دنیا کے 186 ممالک تک پہنچ چکی ہے۔ اب تک 277031 افراد متاثر اور 11421 افراد ہلاک ہو چکے ہیں۔ پاکستان میں بھی مریضوں کی تعداد 534 اور ہلاکتوں کی تعداد تین ہو چکی ہے۔ چین میں مقامی سطح پر نئے کورونا وائرس کا کوئی نیا کیس تیسرے روز بھی نہیں آیا۔
پاکستان میں تمام بین الاقوامی فلائٹ آپریشنز بند
یہ بھی پڑھیے: کورونا: سب سے زیادہ ہلاکتیں اٹلی میں، ایک پاکستانی بھی ہلاک
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3ZJcE
یہ بھی پڑھیے: پاکستان میں لوگ قرنطینہ جانے سے کیوں گھبرا رہے ہیں؟
ش ح / ع ص (نیوز ایجنسیاں)
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3Zf8W
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3ZJcE
بھیجیے  Facebook   Twitter   google+   Whatsapp   Tumblr   Digg   stumble   reddit   Newsvine
پیرما لنک https://p.dw.com/p/3Zf8W
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
<doc docid='dw_52605447' lang='urd' type='mono' source='https://www.dw.com/ur/ur/جرمنی-دو-دنوں-میں-کورونا-وائرس-سے-متاثرہ-افراد-دو-گُنا/a-52605447' term='covid-19'>
کورونا وائرس کی نئی قسم سے اب تک دنیا بھر میں 89 ہزار افراد متاثر ہو چکے ہیں جبکہ اس وائرس کے سبب پیدا ہونے والی بیماری کووِڈ 19 سے دنیا بھر میں ہلاکتوں کی تعداد 3000 سے تجاوز کر چکی ہے۔
چین کے نیشنل ہیلتھ کمیشن کے مطابق چین میں اس وائرس سے متاثرین کی تعداد 80,026 ہے جبکہ وہاں ہونے والی ہلاکتوں کی تعداد 2912 ہے۔ زیادہ تر ہلاکتیں مرکزی صوبہ ہوبے میں ہوئیں۔ اسی صوبے کے ایک شہر ووہان میں یہ وائرس پہلی مرتبہ گزشتہ برس کے آخر میں سامنے آیا تھا۔
عالمی ادارہ صحت کے مطابق ایسا کوئی ثبوت موجود نہیں کہ نمکین محلول ’سلائن‘ وائرس کو ختم کر کے آپ کو کورونا وائرس سے بچا سکتا ہے۔
کچھ ماؤتھ واش تھوڑی دیر کے لیے مائکروبز کو ختم کرنے میں مددگار ہوتے ہیں لیکن عالمی ادارہ صحت کے مطابق ان سے غرارے کرنے سے بھی کورونا وائرس کی نئی قسم سے نہیں بچا جا سکتا۔
انٹرنیٹ پر یہ دعویٰ جنگل میں آگ کی طرح پھیلتا جا رہا ہے کہ لہسن کھانے سے کورونا وائرس بے اثر ہو جاتا ہے۔ تاہم ایسے دعووں میں بھی کوئی حقیقت نہیں۔
انٹرنیٹ پر موجود کئی نا درست معلومات میں سے ایک یہ بھی ہے کہ بلی اور کتے جیسے پالتو جانور کورونا وائرس کے پھیلاؤ کا سبب بنتے ہیں۔ اس بات میں بھی کوئی صداقت نہیں۔ ایسے پالتو جانور اگرچہ ’ایکولی‘ اور دیگر طرح کے بیکٹیریا ضرور پھیلاتے ہیں۔ اس لیے انہیں چھونے کے بعد ہاتھ ضرور دھو لینا چاہییں۔
کورونا وائرس خط اور پارسل کی سطح پر زیادہ دیر نہیں ٹھہر سکتا۔ اس لیے اگر آپ کو چین یا کسی دوسرے متاثرہ علاقے سے خط یا پارسل موصول ہوا ہے تو گھبرانے کی کوئی بات نہیں، کیوں کہ اس طرح کورونا وائرس کا شکار ہونے کا خطرہ قریب نہ ہونے کے برابر ہے۔
کورونا وائرس کی اس نئی قسم کے علاج کے لیے ابھی تک ویکسین تیار نہیں ہوئی۔ نمونیا کے لیے استعمال ہونے والی ویکسین وائرس کی اس نئی قسم پر اثر انداز نہیں ہوتی۔
ایتھنول محلول اور دیگر جراثیم کش ادویات اور اسپرے سخت سطح سے کوروانا وائرس کی نئی قسم کو ختم کر دیتے ہیں۔ لیکن انہیں جلد پر استعمال کرنے کا قریب کوئی فائدہ نہیں۔
اس نئے وائرس سے بچاؤ کے لیے احتیاطی تدابیر اختیار کریں۔ کھانا بہت اچھے طریقے سے پکا کر کھائیں۔ کورونا وائرس سے متاثرہ افراد سے ملنے سے گریز کریں۔
صابن اور پانی سے اچھی طرح ہاتھ دھونے سے انفیکشن سے بچا جا سکتا ہے۔ ہاتھ کم از کم بیس سیکنڈز کے لیے دھوئیں۔ کھانستے وقت یا چھینک آنے کی صورت میں منہ کے سامنے ہاتھ رکھ لیں یا ٹیشو پیپر استعمال کریں۔ یوں کورونا وائرس کے پھیلاؤ کے امکانات کم ہو جاتے ہیں۔
چین کے بعد اس وائرس سے سب سے زیادہ متاثر جنوبی کوریا ہوا ہے جہاں متاثرین کی تعداد 4,212 ہے جبکہ وہاں ہلاکتوں کی تعداد 22 ہے۔ یورپی ملک اٹلی میں کووڈ 19 سے متاثرہ افراد کی تعداد 1,694 جبکہ ہلاکتوں کی تعداد بڑھ کر 34 تک پہنچ گئی ہے۔ تازہ اعداد و شمار کے مطابق ایران میں کووِڈ 19 سے متاثرہ افراد کی تعداد 978 اور ہلاکتوں کی تعداد 54 ہے۔
جرمنی میں گزشتہ دو روز کے دوران کورونا وائرس سے متاثرہ افراد کی تعداد میں قریب دو گُنا اضافہ ہوا ہے۔ ہفتہ 29 فروری کو جرمنی میں متاثرین کی تعداد 66 بتائی گئی تھی جو آج پير دو مارچ کو بڑھ کر 130 تک پہنچ گئی ہے۔ متاثرین کی زیادہ تر تعداد جرمن صوبہ نارتھ رائن ویسیٹ فیلیا سے تعلق رکھتی ہے۔
جرمنی میں گزشتہ دو روز کے دوران کورونا وائرس سے متاثرہ افراد کی تعداد میں قریب دو گُنا اضافہ ہوا ہے۔
اس کے علاوہ فرانس میں بھی کورونا سے متاثرہ افراد کی تعداد 130 ہے جبکہ وہاں اب تک دو ہلاکتیں ہو چکی ہیں۔
کووِڈ 19 کے سبب اقتصادی نقصانات
کورونا وائرس کی اس نئی قسم سے عالمی سطح پر معاشی سرگرمیاں بھی متاثر ہو رہی ہیں۔ یورپ کی سیاحتی صنعت کو نقصان پہنچا ہے اور یہ وباء پھیلنے سے اب تک یورپی ٹورازم انڈسٹری کو ماہانہ ایک بلین یورو کا نقصان اٹھانا پڑ رہا ہے۔ جبکہ ہوا بازی کی عالمی تنظیم انٹرنیشنل ایئر ٹرانسپورٹ ایسوسی ایشن کے مطابق مختلف ایئر لائنز کو اس برس کم از کم بھی 1.3 بلین یورو کا نقصان ہو گا۔
فرانسیسی وزیر خزانہ برونو لے مائر کے مطابق فرانسیسی معیشت کو قبل ازیں لگائے گئے اندازوں سے کہیں زیادہ نقصان پہنچنے کا اندیشہ ہے۔ دو ہفتے قبل اس نقصان کا اندازہ شرح نمو میں 0.1 فیصد کمی کا لگایا گیا تھا۔
یہ ابھی تک ثابت نہیں ہو سکا ہے کہ ماسک وائرل انفیکشن کو روکنے میں مؤثر ثابت ہوتے ہیں يا نہيں۔ ایسا بھی کہا جاتا ہے کہ ناک پر چڑھانے سے قبل ماسک ميں پہلے سے بھی جراثیم پائے جاتے ہيں۔ ماسک کا ايک اہم فائدہ یہ ہے کہ کوئی دوسرا شخص آپ کی ناک اور منہ سے محفوظ رہ سکتا ہے۔ بیماری کی صورت میں یہ ماسک دوسرے افراد کو آپ سے تحفظ فراہم کرتا ہے۔
اپنے آپ کو محفوظ رکھنے کی ہدايات میں عالمی ادارہٴ صحت نے چہرے کے ماسک کا ذکر نہیں کیا لیکن ان ہدايات میں سب سے اہم ہاتھوں کو صاف رکھنا ہے۔ اس کے لیے ورلڈ ہیلتھ آرگنائزیشن نے جراثم کش سیال مادے کے استعمال کو اہم قرار دیا ہے۔ یہ ہسپتالوں میں داخلے کے مقام پر اکثر پايا جاتا ہے۔
ہاتھ صاف رکھنے کا سب سے آسان طریقہ صابن سے ہاتھ دھونا ہے۔ لیکن یہ ضروری ہے کہ اس انداز میں بڑی توجہ سے ہاتھ دھوئے جائيں۔
ڈاکٹروں کی یہ متفقہ رائے ہے کہ کھانسی کرتے وقت اور چھینک مارتے ہوئے اپنے ہاتھ ناک اور منہ پر رکھنا بہت ضروری ہوتا ہے۔ اس موقع پر ٹِشُو پیپر بھی منہ پر رکھنا بہتر ہے۔ بعد میں اس ٹِشُو پیپر کو پھینک کر ہاتھ دھو لینے چاہییں۔ نزلہ زکام کی صورت میں اپنے کپڑے معمول سے زیادہ دھونا بھی بہتر ہوتا ہے۔ ڈرائی کلین کروا لیں تو بہت ہی اچھا ہے۔
ایک اور احتیاط یہ ہے کہ سارا دن دفتر میں کام مت کریں۔ بخار کی صورت میں لوگوں سے زیادہ میل جول درست نہیں اور اس حالت میں رابطے محدود کرنا بہتر ہے۔ بیماری میں خود سے بھی احتیاطی تدابیر اختیار کرنا مناسب ہے۔
بخار، کھانسی یا سانس لینے میں دشواری ہے تو طبی نگہداشت ضروری ہے۔ بھیڑ والے مقامات سے گریز کریں تاکہ بیماری دوسرے لوگوں ميں منتقل نہ ہو۔ ڈاکٹر سے رجوع کر کے اُس کی بتائی ہوئی ہدایات پر عمل کرنا لازمی ہے۔
کورونا وائرس کے حوالے سے یہ بھی ہدایت جاری کی جاتی ہيں کہ مارکیٹ یا بازار میں زندہ جانوروں کو چھونے سے اجتناب کریں۔ اس میں وہ پنجرے بھی شامل ہیں جن میں مرغیوں یا دوسرے جانوروں کو رکھا جاتا ہے۔
گوشت کو اچھی طرح پکائیں۔ کم پکے ہوئے یا کچا گوشت کھانے سے گریز ضروری ہے۔ جانوروں کے اندرونی اعضاء کا بھی استعمال احتیاط سے کریں۔ اس میں بغیر گرم کیا ہوا دودھ بھی شامل ہے۔ بتائی گئی احتیاط بہت ہی ضروری ہیں اور ان پر عمل کرنے سے بیماری کو دور رکھا جا سکتا ہے۔ صحت مند رہیں اور پرمسرت زندگی گزاریں۔
مصنف: عابد حسین (فابیان شمٹ)
اسی تناظر میں دنیا کی سات سب سے بڑی معیشتوں کے گروپ جی سیون اور یورو زون کے وزرائے خزانہ بدھ چار مارچ کو ایک کانفرنس کال کے ذریعے تازہ صورت حال پر تبادلہ خیال کریں گے۔
ڈی ڈبلیو کے ایڈیٹرز ہر صبح اپنی تازہ ترین خبریں اور چنیدہ رپورٹس اپنے پڑھنے والوں کو بھیجتے ہیں۔ آپ بھی یہاں کلک کر کے یہ نیوز لیٹر موصول کر سکتے ہیں۔
ا ب ا / ع س (خبر رساں ادارے)
چین سے پھیلنی والی کورونا وائرس کی نئی قسم سے دنیا میں ہونے والی ہلاکتیں تین ہزار کے قریب پہنچ گئی ہے۔ تقریباً ساٹھ ممالک میں اس وائرس کی لپیٹ میں آنے والے افراد کی تعداد چھیاسی ہزار سے بڑھ گئی ہے۔ (01.03.2020)
عالمی ادارہ صحت نے کورونا وائرس کی نئی قسم کے اقوام عالم میں پھیلاؤ کے خطرے کو شدید ترین قرار دے دیا ہے۔ عالمی ادارہ اس وائرس کی وبا کے حوالے سے گلوبل ہیلتھ ایمرجنسی کا پہلے ہی نفاذ کر چکا ہے۔ (29.02.2020)
دنیا کے کئی ممالک میں کورونا وائرس سے بچنے کے لیے اب ماسک کا استعمال کیا جا رہا ہے۔ اس سلسلے ميں کئی اور طریقے بھی موثر ثابت ہو سکتے ہیں، جن میں سے چند ایک ان تصاویر میں دیکھے جا سکتے ہیں۔ (24.01.2020)
کورونا وائرس کی نئی قسم سے بچاؤ کے حوالے سے انٹرنیٹ پر غلط معلومات کی بھرمار ہے۔ بہت زیادہ معلومات میں سے درست بات کون سی ہے اور کیا بات محض مفروضہ۔ جانیے اس پکچر گیلری میں۔ (29.02.2020)
ہم ان لوگوں کے بارے میں جاننا چاہتے ہیں، جو پاکستانی معاشرے میں مثبت تبدیلی لا رہے ہیں۔
ڈوئچے ویلے نیوز لیٹر سروس میں خوش آمدید۔ براہ کرم یہاں رجسٹریشن کروائیں۔
</doc>
