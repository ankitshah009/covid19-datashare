<doc docid='dw_52897308' lang='hin' type='mono' source='https://www.dw.com/hi/hi/कोरोना-कहां-से-आया-कोरोना-कैसे-फैलता-है-जानिए-ऐसे-सभी-सवालों-के-जवाब/a-52897308' term='SARS'>
इस लेख में जिन सवालों को शामिल किया गया है उनमें से कुछ हमारे पास फेसबुक और ट्विटर के जरिए पहुंचे. इसके अलावा हमने यह भी देखा कि जब लोग SARS-CoV-2 और इससे होने वाली बीमारी कोविड-19 के बारे में जानकारी चाहते हैं, तो वे गूगल में क्या खोज रहे हैं.
आखिर कहां से आया SARS-CoV-2?
जिस कोरोना वायरस ने दुनिया भर में कोहराम मचा रखा है उसका वैज्ञानिक नाम SARS-CoV-2 है. बहुत से लोग मानते हैं कि यह वायरस चमगादड़ों से इंसानों में पहुंचा. लेकिन अभी तक इसकी पुष्टि नहीं हुई है. कई लोग तो यह भी कह रहे हैं कि चमगादड़ से यह वायरस किसी अन्य जानवर को लगा और फिर इंसानों तक पहुंचा. लेकिन इन सभी बातों के बारे में अभी पक्के तौर पर कुछ नहीं कहा जा सकता.
फिर भी, इतना तय है कि यह वायरस जानवरों से इंसानों में आया है. जानवरों में यह वायरस ऐसी कई जेनेटिक प्रक्रियाओं से गुजरता है कि यह इंसानों को संक्रमित कर सके और उनमें तेजी से फैले.
फरवरी में साइंस पत्रिका नेचर में छपी रिपोर्ट में कहा गया है कि जीनोम के स्तर पर नोवल कोरोना वायरस चमगादड़ों में पाए जाने वाले कोरोना वायरस से 96 प्रतिशत तक हूबहू मिलता है. लेकिन रिसर्चर इस बात से पूरी तरह इनकार करते हैं कि इस वायरस को किसी प्रयोगशाला में जानबूझ कर तैयार किया गया है. इस बात के मजबूत सबूत हैं कि चीन के शहर वुहान में SARS-CoV-2 जानवरों से इंसानों में फैला है.
क्या कोविड-19 से मेरी मौत हो सकती है?
इस सवाल का जवाब 'हां' या 'नहीं' में नहीं दिया जा सकता. ठीक वैसे ही जैसे फ्लू या फिर कार दुर्घटना में मौत होने के बारे में पक्के विश्वास से भविष्यवाणी नहीं की जा सकती.
लंदन के स्कूल ऑफ हाइजीन एंड ट्रोपिकल मेडिसिन में गणितज्ञ और महामारी विशेषज्ञ एडम कुचारस्की की गणना बताती है कि इस वायरस से मरने की दर 0.5 प्रतिशत से दो प्रतिशत के बीच होती है. इसका मतलब है कि हर संक्रमित 100 लोगों में से एक या दो लोगों की मौत.
यह वायरस कितनी देर तक हवा या सतह पर रह सकता है?
कोरोना वायरस से सांस संबंधी बीमारी होती है. यह वायरस बुनियादी तौर पर उन छोटी छोटी बूंदों के जरिए फैलता है जो खांसी या फिर झींक के दौरान हवा में छोड़ी जाती हैं.
जर्मनी के फेडरल इंस्टीट्यूट ऑफ रिस्क एसेसमेंट (बीएफआर) के अनुसार शुरुआती लैब टेस्ट बताते हैं कि SARS-CoV-2 हवा में तीन से चार घंटे रहने के बावजूद संक्रमित करने की ताकत रखता है. तांबे की सतह पर यह चार घंटे तक, कार्डबोर्ड पर 24 घंटे तक और स्टेनलेस स्टील और प्लास्टिक पर यह दो से तीन दिन तक रह सकता है.
लेकिन अच्छी बात यह है कि इस वायरस को बने रहने के लिए किसी जीवित प्राणी की जरूरत होती है. जीवित मेजबान ना मिलने पर यह वायरस मर जाता है क्योंकि यह अपने जैसे और वायरस तैयार नहीं कर पाता. किसी चीज की सतह पर कई घंटे और कई दिन रहने के बाद इसके संक्रमण की क्षमता भी कम होती है.
इतना ही नहीं, इस वायरस की क्षमता को परखने वाले टेस्ट प्रयोगशाला की आदर्श परिस्थितियों में हुए हैं, जिनमें तापमान में बदलाव और धूप जैसे बाहरी कारकों को शामिल नहीं किया गया है जबकि ये भी वायरस की स्थिरता को प्रभावित कर सकते हैं.
मैं कोरोना वायरस से खुद को कैसे बचाऊं?
जब भी आप खांसें या झीकें तो अपनी कोहनी मुंह के आगे रख लें. नियमित तौर पर हाथ धोते रहें. जब भी बाहर से घर आएं, खाना बनाने से पहले और उसके दौरान, खाना खाने से पहले, खांसने और झींकने के बाद, जानवरों को छूने के बाद, बीमार लोगों के संपर्क में आने से पहले और उसके बाद और शौच के बाद जरूर हाथ धोएं. लोगों के बहुत ज्यादा करीब ना जाएं और सामाजिक दूरी बना कर रखें. इस तरह से ना आप सिर्फ अपने आपको बचाते रह सकते हैं बल्कि इस वायरस को फैलने से रोकने में भी मदद दे सकते हैं.
चूंकि यह वायरस बहुत ही तेजी से फैल रहा है, इसलिए जरूरी है कि सब लोग पूरी सावधानी से काम लें और देश के स्वास्थ्य तंत्र पर बोझ ना बढ़ाएं. जर्मनी में कोविड -19 की रोकथाम और नियंत्रण से जुड़ी संघीय एजेंसी रॉबर्ट कॉख इंस्टीट्यूट के अध्यक्ष लोथार वीलर कहते हैं कि एहतियाती उपायों पर बिना किसी लापरवाही के अमल होना चाहिए. वरना जर्मनी जैसे देश में दो से तीन महीनों में कोरोना वायरस के मामलों की संख्या बढ़कर एक करोड़ तक हो सकती है. जर्मनी जैसे साफ सुथरे और विकसित देश में स्थिति इतनी गंभीर हो सकती है तो सोचिए गरीब और विकासशील देशों में क्या हालात होंगे जहां स्वास्थ्य सेवाएं बहुत अच्छी नहीं हैं.
अब तक वैक्सीन क्यों नहीं बनी?
किसी भी प्रभावी और सुरक्षित टीके को तैयार होने में कई साल का समय लगता है. जर्मनी के एसोसिएशन ऑफ रिसर्च बेस्ड फार्मास्यूटिकल कंपनीज के अनुसार कोरोना वायरस की वैक्सीन तैयार करने के लिए दुनिया भर में कम से कम 47 प्रोजेक्ट चल रहे हैं. इस क्षेत्र की अग्रणी कंपनियों में से एक है जर्मनी की क्यूरवेक.
जर्मन सेंटर फॉर इंफेक्शन रिसर्च (डीजेडआईएफ) भी कोरोना वायरस की वैक्सीन पर काम करने वाले संस्थानों में शामिल है. हालांकि वैज्ञानिक बहुत दबाव में काम कर रहे हैं, फिर भी यह संभव नहीं है कि वैक्सीन इस साल बाजार में आ पाए.
वैक्सीन तैयार करने की कोशिशों के साथ साथ, कुछ रिसर्चर एक पैसिव इम्यूनाइजेशन की विधि तैयार करने पर भी काम कर रहे हैं. ब्लड सीरम से एंटीबॉडी लेकर इस बीमारी से लड़ने की कोशिश की जा रही है. यह एंटीबॉडी उन लोगों के शरीर से ली जा रही हैं जिन्होंने कोरोना संक्रमण का कामयाबी से सामना किया और ठीक हो गए. वैज्ञानिक मानते हैं कि उनके रक्त में मौजूद एंटीबॉडी इस वायरस से लड़ सकती है.
इसे पैस्सिव इम्यूनाइजेशन इसलिए कहते हैं क्योंकि जिस व्यक्ति के शरीर में एंटीबॉडी डाली जाएंगी, वे किसी और से ली गई है. लेकिन इस तरीके से कुछ समय तक ही इंफेक्शन का मुकाबला किया जा सकता है. कोरोना वायरस से लंबे समय तक सुरक्षा एक वैक्सीन यानी टीका ही दे सकता है.
कोरोना वायरस लगने पर इबुप्रोफेन खाना ठीक है या नहीं?
इस सवाल को लेकर बहुत ही भ्रम की स्थिति है.
लांसेट रेस्प्रिरेट्री मेडिसिन में 11 मार्च 2020 को प्रकाशित एक अध्ययन में कहा गया कि जो लोग डायबिटीज की नियमित दवाएं ले रहे हैं, उन्हें कोरोना संक्रमण की स्थिति में इबुप्रोफेन लेने से बचना चाहिए क्योंकि इससे उनको संक्रमण का खतरा बढ़ सकता है.
लेकिन फिर विश्व स्वास्थ्य संगठन ने इस मामले पर दुविधा को और बढ़ा दिया. पहले उसने कोरोना संक्रमण में इबुप्रोफेन ना लेने की हिदायत दी. डब्ल्यूएचो के प्रवक्ता क्रिस्टियान लिंडमायर ने कहा कि SARS-CoV-2 के मरीजों को डॉक्टर की सलाह के बिना इबुप्रोफेन नहीं लेनी चाहिए. इसके बजाय उन्होंने पैरासिटामोल लेने की सलाह दी. लेकिन दो दिन बाद डब्ल्यूएचओ अपनी बात से पलट गया. उसने कहा कि वह संक्रमित लोगों को इब्रुप्रोफेन लेने से मना नहीं कर रहा है.
क्या मेरे पालूत जानवर को कोरोना वायरस लग सकता है?
हां. इसीलिए स्विस फेडरल फूड सेफ्टी एंड वेटेनरी ऑफिस ने क्वारंटीन में रहने वाले लोगों को सलाह दी है कि वे घर में रहने वाले जानवरों के ज्यादा संपर्क में ना रहें. लेकिन अभी तक की जानकारी के अनुसार कुत्तों और बिल्लियों में संक्रमण के कोई लक्षण नहीं दिखे हैं. वे बीमार नहीं हुए हैं. ऐसे में इससे होने वाले जोखिम का मूल्यांकन करना और कठिन हो जाता है.
बीएफआर के अनुसार, सैद्धांतिक रूप से एक संक्रमित जानवर सांस की हवा के जरिए वायरस को फैला सकता है. आखिरकार SARS-CoV-2 जानवरों से ही इंसानों में पहुंचा है.
मैं गर्भवती हूं. क्या कोरोना वायरस मेरे और मेरे बच्चे के लिए खतरनाक है?
इस बारे में जितनी भी जानकारी अब तक वैज्ञानिकों के पास है, उसके मुताबिक बच्चों में कोरोना वायरस का खतरा उतना ज्यादा नहीं है. इसका मतलब है कि संक्रमित बच्चे बस कुछ समय के लिए बीमार रहेंगे. कुछ ऐसे मामले जरूर सामने आए हैं जब नवजात शिशुओं में SARS-CoV-2 का पता चला है. हालांकि यह अभी साफ नहीं है कि उनमें संक्रमण गर्भावस्था के दौरान पहुंचा या फिर जन्म के दौरान या उसके बाद.
विश्व स्वास्थ्य संगठन और जर्मनी के फेडरल सेंटर फॉर हेल्थ एजुकेशन के अनुसार गर्भवती महिलाओं में वायरस का ज्यादा खतरा नहीं है. फिर भी जल्द मां बनने वाली महिलाओं को खास तौर से सावधान रहने की जरूरत है. इस बारे में बहुत सी बातें अभी स्पष्ट नहीं है, इसलिए सावधानी ही बचाव है.
एके/एमजे (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
अब तक हुई रिसर्च बताती है कि नॉवल कोरोना वायरस किसी भी सतह पर चार से पांच दिन तक रह सकता है. ऐसे में अगर किसी संक्रमित व्यक्ति ने हैंडल को छुआ है और उसे साफ नहीं किया गया है, तो वायरस फैलने की बहुत अधिक संभावना है. तो कोशिश करें कि दरवाजा खोलते समय हैंडल को ना छुएं.
अगर आपने अब तक होम ऑफिस शुरू नहीं किया है और अब तक दफ्तर जा रहे हैं तो कैंटीन में खाना खाते समय ध्यान दें. हो सकता है कि छुरी, चम्मच वायरस से संक्रमित हों. हालांकि इस पर अब तक कोई रिसर्च नहीं हुई है लेकिन बहुत मुमकिन है कि किसी संक्रमित व्यक्ति के खांसने के कारण चम्मच इत्यादि पर वायरस लगा हो.
बच्चों में संक्रमण को रोकने के लिए दुनिया भर में स्कूल बंद किए जा रहे हैं. लेकिन क्या बाजार से खरीदे खिलौनों में वायरस हो सकता है? खास कर अगर वे चीन या यूरोप से आए हों? हो सकता है! अब तक ऐसा कोई मामला सामने नहीं आया है लेकिन जानकारों की राय है कि फिलहाल इम्पोर्टेड खिलौने खरीदने से बचें.
लैब में हुए टेस्ट दिखाते हैं कि नॉवल कोरोना वायरस स्टील की सतह पर 72 घंटों तक रह सकता है. गत्ते और प्लास्टिक पर यह 24 घंटे ही रह पाता है. लेकिन ये नतीजे लैब के हैं, व्यवहारिक रूप से इससे भी कम वक्त तक ही वायरस जिंदा रह पाएगा. ऐसे में वैज्ञानिकों का कहना है कि डिलीवरी पैकेज से संक्रमण होने की संभावना नहीं है.
इंसान से पालतू कुत्ते में संक्रमण तो देखा गया है लेकिन पालतू जानवरों से इंसान में संक्रमण का कोई मामला अब तक सामने नहीं आया है. लेकिन मुमकिन है कि कुत्ते की लार या मल से वायरस इंसान तक पहुंचे. इस सिलसिले में रिसर्च होना अभी बाकी है.
क्या पता आपने जिससे फल सब्जी खरीदी, वही कोरोना से संक्रमित हो. ऐसे में क्या करें? खाना खाना ही छोड़ दें? बिलकुल नहीं. सब्जी खरीद कर जब घर आएं तो फौरन साबुन से अच्छी तरह हाथ धोएं. सब्जी पका कर खाएं क्योंकि पकाने पर वायरस मर जाता है. और खाना पकाने से पहले भी हाथ धोएं. फलों को भी गुनगुने पानी से जरूर धोएं.
कोरोना वायरस गर्म तापमान को बर्दाश्त नहीं कर पाता लेकिन सर्दी इसे काफी पसंद है. यह वायरस माइनस 20 डिग्री में भी दो साल तक जिंदा रह सकता है. ऐसे में लोगों में फ्रोजन खाने को ले कर डर पैदा हो गया है. लेकिन आज तक ऐसा कोई मामला नहीं देखा गया जिसमें मौजूदा नॉवल कोरोना वायरस या फिर कोरोना की कोई और किस्म इस माध्यम से फैली हो.
रिसर्च के अनुसार नॉवल कोरोना वायरस की शुरुआत चीन में चमगादड़ों से ही हुई. इसी कारण चीन सरकार ने मीट बाजार में कई तरह के जानवरों की बिक्री पर रोक लगा दी है. लेकिन ये सोचना गलत होगा कि दुनिया से चमगादड़ ही हटा दिए जाएं तो सारी बीमारियां दूर हो जाएंगी. इंटरनेट में इस तरह की कई बातें चल रही हैं.
इन दिनों लोग हर चीज को शक की निगाह से देख रहे हैं. कुछ भी छूने के बाद हाथ धोने लगते हैं या फिर सैनिटाइजर से साफ करते हैं, जो कि सही भी है. लेकिन किन किन चीजों से सच में खतरा है? (18.03.2020)
</doc>
<doc docid='dw_14818050' lang='hin' type='mono' source='https://www.dw.com/hi/hi/वाइरसों-के-मेजबान-चमगादड़/a-14818050' term='SARS'>
हाल के वर्षों में उनके स्रोत का पता लगाने के लिए काफी शोध किए गए हैं. और पता चला है कि अक्सर ये वाइरस पहले से ही चमगादड़ के शरीर में पाए जा सकते हैं. शायद उन पर शोध से पता चल सकता है कि कैसे वे इनसे निपटते हैं, और उसके आधार पर इंसानों में उनके इंफेक्शन से भी निपटा जा सकता है. मिसाल के तौर पर फरवरी 2003 में एशिया में एक नई रहस्यमय बीमारी उभरी. शुरू में इसके लक्षण फ्लू की आम बीमारी की तरह होते हैं. बुखार, नजला, गले में दर्द. लेकिन एक हफ्ते बाद न्युमोनिया हो जाता है, दस फीसदी मरीजों की मौत हो जाती है. इस बीमारी को सार्स का नाम दिया गया. जर्मनी के हैम्बर्ग नगर के बैर्नहार्ड नॉख्ट इंस्टीट्यूट फॉर ट्रॉपिकल मेडिसीन के वाइरस विशेषज्ञ क्रिस्टियान ड्रोस्टेन इस वाइरस की खोज में सफल रहे. इसका नाम है कोरोना वाइरस. वे कहते हैं कि इस सिलसिले में कहीं कोई जानकारी नहीं थी कि यह वाइरस कहां से आया. जानवरों पर किए गए शोध से पता चला कि इस वाइरस के स्रोत चमगादड़ के शरीर में पाए जाते हैं.
शोधकर्ताओं ने चमगादड़ के शरीर में पाए जाने वाले वाइरस का अध्ययन किया. पता चला
जिस्म में पल रहे हैं वाइरस
कि इंसानों तक आने से पहले एक लंबे अरसे से यह वाइरस चमगादड़ों के शरीर में पाया जाता था. और यह बात सिर्फ सार्स के वाइरस के लिए ही लागू नहीं होती है. शोधकर्ताओं को इस बीच पता चल चुका है कि इंसानों में फैलने वाले कई वाइरस के संस्करण चमगादड़ों में काफी अरसे से मौजूद हैं. क्रिस्टियान ड्रोस्टेन इस समय बॉन में वाइरोलॉजी इंस्टीट्यूट के प्रधान हैं. वे इस सिलसिले में एबोला, जलातंक, फ्लू और गैस्ट्रो-एंट्राइटिस का हवाला देते हैं. उनका कहना है कि यह ठीक-ठीक पता नहीं है कि कुछ एक वाइरस क्यों चमगादड़ से इंसान तक आते हैं या वे कैसे आते हैं. लेकिन इतना निश्चित रूप से कहा जा सकता है कि चमगादड़ों में वाइरस की बहुत सारी नस्लें पाई जाती हैं. और इस बीच उभर रही तस्वीर के आधार पर कहा जा सकता है कि चमगादड़ों की तरह एक स्तन्यपायी जीव होने के कारण वाइरसों की इस बहुतायत में से कुछ एक इंसानों तक आते हैं.
वाइरसों के मेजबान
ऐसा लगता है कि चमगादड़ वाइरसों के लिए बड़े अच्छे मेजबान होते हैं. पहली बात यह है कि वे विशाल झुंडों में रहते हैं, यानी वाइरस को फैलने का मौका मिलता है. साथ ही वे स्तन्यपायी जीव हैं. क्रिस्टियान ड्रोस्टेन कहते हैं कि वे यह भी पूछ रहे हैं कि क्या आबादी की वजह से चमगादड़ों में ये वाइरस पाए जा रहे हैं, यानी वहां ये वाइरस अन्य स्तन्यपायी जीवों में फैलने की तैयारी कर सकते हैं. चमगादड़ इन वाइरसों के लिए ट्रांजिट स्टेशन हो सकते हैं, जहां उन्हें दूसरे स्तन्यपायी जीवों के बारे में जानकारी मिल सकती है.
क्रिस्टियन ड्रोस्टेन का कहना है कि सिर्फ इंसानों के बीच पाए जाने वाले वाइरसों के बारे में जानना काफी नहीं है, जहां से वे आते हैं, उनके शरीर में उनके बर्ताव की जांच जरूरी है. वे कहते हैं कि शायद वाइरस और उनके मेजबान शरीर के बारे में संबंधों को बेहतर ढंग से जाना जा सकेगा, अगर हम वहां उनका अध्ययन करें, जहां वे काफी अरसे से रह रहे हैं. इस तरह पता चल सकता है कि किस वजह से वे इतने खतरनाक हैं. साथ ही खतरनाक और मामुली वाइरसों के बीच अंतर का पता लगाया जा सकता है.
शोधकर्ताओं की खास दिलचस्पी इसमें है कि इंसानों के शरीर में फैलने के लिए वाइरसों को अपने आप में कौन से परिवर्तन करने पड़े. शायद कभी वे चमगादड़ों के शरीर में पाए जाने वाले सभी वाइरसों का पता लगा पाएंगे और उन्हें इसकी भी भनक मिलेगी कि इनमें से कौन से वाइरस इंसानों के लिए खतरनाक हो सकते हैं.शायद दस या बीस सालों के बाद निश्चित तौर पर कहा जा सकेगा कि किसी खास इलाके में वाइरस हैं. फिर सोचा जा सकता है कि कैसे उन्हें खत्म किया जाए.
इतना तय है कि चमगादड़ों को खत्म नहीं किया जाएगा. जैव विविधता के लिए वे महत्वपूर्ण हैं, वे बहुतेरे हानिकारक कीड़ों को नष्ट करते हैं. लेकिन शायद उनमें फैले वाइरस दूर किए जा सकते हैं, और इस तरह इंसानों को उनसे बचाया जा सकता है.
रिपोर्ट: मारीके डेगेन/उ भट्टाचार्य
संपादन: एस गौड़
अगर बचपन में कुछ खास टीके लगा दिए जाएं, तो बच्चों को होने वाले कैंसर को रोका जा सकता है. टीकाकरण से खास तौर पर खून के कैंसर पर अंकुश लग सकता है. अमेरिका की एक रिपोर्ट में यह बात सामने आई है. (03.02.2011)
ये बीमारियां आपके दादा परदादा के जीन्स में कहीं छुपी होती है और अचानक से घर का कोई बच्चा ऐसी बीमारी से ग्रस्त हो जाता है जिसे पिछले पचास साल में परिवार में किसी ने नहीं देखा. यह कहलाते हैं कमज़ोर आनुवंशिक रोग. (28.01.2011)
</doc>
<doc docid='dw_52288362' lang='hin' type='mono' source='https://www.dw.com/hi/hi/वायरस-के-खिलाफ-जंग-में-चीन-को-अमेरिका-का-समर्थन/a-52288362' term='कोरोनावायरस'>
व्हाइट हाउस ने एक वक्तव्य में कहा कि ट्रंप ने चीन के राष्ट्रपति शी जिनपिंग से फोन पर बात की और ट्रंप ने "2019 के नए कोरोना वायरस के प्रकोप को रोकने की चुनौती में चीन की ताकत और उसकी क्षमता में विश्वास व्यक्त किया है. वक्तव्य में यह भी कहा गया कि, "दोनों नेताओं की इस बात पर सहमति हुई कि दोनों देशों के बीच बातचीत और सहयोग जारी रहेगा".
इससे पहले चीनी मीडिया में खबरें थी कि कोरोना वायरस के मुद्दे पर दोनों देशों के नेताओं  ने बात की है. व्हाइट हाउस ने अपने बयान में बातचीत की पुष्टि करते हुए कहा है कि दोनों नेताओं ने व्यापारिक मुद्दों पर भी बात की. बयान के मुताबिक, "दोनों नेताओं ने हाल में अमेरिका और चीन के बीच पहले चरण की व्यापार संधि पर भी चर्चा की जो एक बड़ी उपलब्धि है और इसे लागू करने के प्रति अपनी प्रतिबद्धता जताई."
जिनपिंग ने भी ट्रंप को विश्वास दिलाया कि वायरस के प्रकोप को रोकने के लिए चीन हर संभव प्रयास कर रहा है. इसके पहले, उन्होंने वायरस के खिलाफ एक "जन युद्ध" की घोषणा की थी.
दोनों नेताओं के बीच ये बातचीत उस समय आई जब लोग उस डॉक्टर के मारे जाने पर शोक व्यक्त कर रहे थे जिसने सबसे पहले वायरस के बारे में लोगों को आगाह करने की कोशिश की थी, लेकिन तब पुलिस ने उसे चुप करा दिया था. 34 वर्षीय नेत्र-विशेषज्ञ ली वेनलिआंग उन आठ लोगों में से एक थे जिन्हें महामारी के केंद्र वूहान में पुलिस ने फटकार लगाई थी. पुलिस का आरोप था कि इन लोगों ने वायरस के बारे में "गैर-कानूनी और झूठी" जानकारी फैलाई थी.
उन्होंने चीनी सोशल मीडिया पर डॉक्टरों के एक समूह को एसएआरएस जैसे एक नए कोरोनावायरस के बारे में चेतावनी देते हुए संदेश भेजे थे. तीन जनवरी को पुलिस ने उनसे जबरन एक चिट्ठी पर हस्ताक्षर करवाए जिसमें लिखा था कि उन्होंने "सामाजिक व्यवस्था को गंभीर रूप से भंग" किया था. पुलिस ने उन पर आपराधिक आरोप लगाने की धमकी भी दी थी.
सोशल मीडिया पर चीन के कई लोगों ने उन्हें एक हीरो बताया और अधिकारियों पर महामारी को शुरूआती दौर में ही न रोक पाने की अयोग्यता का आरोप लगाया. सत्तारूढ़ कम्युनिस्ट पार्टी के पीपलस डेली ने ट्विटर पर कहा, "हमें डॉक्टर ली की मौत पर बेहद अफसोस है..." लेकिन ऐसे भी संकेत उभर रहे थे जो इस बात की तरफ इशारा कर रहे थे कि उनकी मौत पर चर्चा को सेंसर किया जा रहा है.
इसी बीच चीन के मुख्य भूभाग में महामारी से मरने वालों की संख्या 636 हो चुकी है. संक्रमण के कुल मामले 31,161 तक पहुंच चुके हैं. चीन में कई शहर पूरी तरह से बंद पड़े हुए हैं, उड़ानें रद्द हैं और फैक्ट्रियां बंद हैं, जिससे अंतरराष्ट्रीय व्यापारों तक आपूर्ति की लाइनें काट गई हैं. राजधानी बीजिंग एक भूतिया शहर की तरह नजर आ रहा है. शहर का मुख्य रास्ता चंगान एवेन्यू लगभग पूरी तरह से खाली है और तियानामेन चौक, ग्रेट हॉल ऑफ द पीपल और फोर्बिडन सिटी जैसे आकर्षण के केंद्रों से सैलानी गायब हैं.
सीके/एके (एफपी/रायटर्स)
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
स्वास्थ्य विशेषज्ञों का कहना है कि उनके पास इस नए वायरस पर बहुत कम जानकारी है. उनका कहना है कि वायरस के चक्र को देख कर ऐसा लगता है कि कोरोना कुछ कुछ सार्स वायरस जैसा है. इसी आधार पर उन्हें लगता है कि जैसे सार्स वायरस पर काबू पाया जा सका था वैसे ही कोरोना पर भी पाना संभव होगा.
कोरोना वायरस चीन के वुहान शहर से फैला लेकिन अब वह दुनिया के कई देशों में भी फैल रहा है. इस वायरस की चपेट में अब तक करीब 15 देश आ चुके हैं. इनमें भारत, जर्मनी समेत तमाम देश शामिल हैं.
संक्रमित इलाकों में रहने वालों को मरीजों को अलग थलग रखना चाहिए, नियमित हाथ धोने चाहिए और मास्क पहन कर रहना चाहिए. इससे संक्रमित लोगों की तादाद को नीचे लाया जा सकता है.
कोरोना वायरस से बचने के लिए हर शख्स को थोड़ा सतर्क रहने की जरूरत है. यह जैसे ही किसी दूसरे इंसान को संक्रमित करता है, इसका इलाज करना और मुश्किल हो जाता है. शोधकर्ता पता नहीं कर पाए हैं कि कोरोना वायरस का संक्रमण कैसे होता है.
स्वास्थ्य अधिकारियों का अनुमान है कि इंसानों में फेफड़े की बीमारी पैदा करने वाले कोरोना वायरस से कम से कम लाखों को प्रभावित करेगा. दिसंबर 2019 से शुरु हुआ संक्रमण कई महीनों तक चलने का अनुमान है.
रिपोर्ट: श्रेया बहुगुणा
दुनिया भर में कोरोना वायरस को लेकर फैली दहशत के बीच डॉक्टर यह पड़ताल कर रहे हैं कि क्या यह वायरस मानव मल के जरिए भी फैल सकता है, जैसा कि सार्स के वायरस के मामले में था. (05.02.2020)
डब्ल्यूएचओ ने कोरोना वायरस को वैश्विक स्वास्थ्य आपदा घोषित किया है भारत में भी इस वायरस के मामले की पुष्टि हुई है. कारोबार से जुड़े लोग जो चीन जाते हैं वे भी चीन का दौरा टाल रहे हैं या फिर दौरा खत्म कर भारत लौट रहे हैं. (31.01.2020)
स्वास्थ्य अधिकारियों का अनुमान है कि फेफड़े की बीमारी पैदा करने वाला चीन में फैला कोरोना वायरस कम से कम लाखों को प्रभावित करेगा और महीनों तक चलेगा. ये सार्स के वायरस जैसा ही लग रहा है. (28.01.2020)
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. (28.01.2020)
</doc>
<doc docid='dw_51937867' lang='hin' type='mono' source='https://www.dw.com/hi/hi/चीन-में-निमोनिया-के-प्रकोप-के-पीछे-है-एक-नया-वायरस/a-51937867' term='कोरोनावायरस'>
हाल ही में 59 लोगों को बीमार करने वाले निमोनिया की एक रहस्यमय बीमारी के पीछे एक नया वायरस है. यह वायरस उसी एसएआरएस वायरस परिवार का एक नया सदस्य है जिसने एक दशक पहले भी सैकड़ों लोगों की जान ले ली थी. चीन के वरिष्ठ वैज्ञानिक शू जियेंगुओ ने आधिकारिक शिंहुआ समाचार एजेंसी को बताया कि विशेषज्ञों ने प्रारम्भिक तौर पर पता लगाया है कि प्रकोप के पीछे एक नए तरह का कोरोनावायरस है, जिसकी पहली बार वूहान में 31 दिसंबर को पुष्टि की गई.
शुरू में उससे एसएआरएस के लौट आने का डर फैला, जिसकी वजह से हांग कांग में प्रशासन ने कई एहतियाती कदम उठाए. इन कदमों में ट्रेनों और हवाई जहाजों को डिसइंफेक्ट करना और यात्रियों की जांच शामिल था. 2002-03 में हांग कांग एसएआरएस से बुरी तरह प्रभावित हुआ था. बीमारी के प्रकोप से चीन के मुख्य भूभाग में 349 लोग और हांग कांग में 299 लोग मारे गए थे. अब चीन ने साफ कहा है कि ये एसएआरएस का नया प्रकोप नहीं है. शू ने कहा कि संक्रमित खून के सैम्पल और गले के स्वैब के परीक्षण के जरिए "प्रयोगशाला में एक नए प्रकार के कोरोनावायरस के कुल 15 पॉजिटिव नतीजों का पता लगा था."
विश्व स्वास्थ्य संगठन ने भी एक वक्तव्य में एक नए कोरोनावायरस की प्राथमिक खोज की पुष्टि की. संगठन के चीन में प्रतिनिधि गॉडेन गेलिया ने कहा, "स्रोत, प्रसार के साधन, संक्रमण के विस्तार और रोकथाम के लिए कदम निश्चित करने के लिए और अधिक जांच-पड़ताल की जरूरत है." वूहान प्रांत के स्वास्थ्य आयोग ने कहा है कि 59 में से 7 मरीज गंभीर रूप से बीमार हैं, लेकिन सभी जिंदा हैं. सबको इलाज के लिए अलग थलग कर दिया गया है. शिंहुआ के अनुसार आठ मरीज ठीक भी हो चुके हैं और उन्हें आठ जनवरी को अस्पताल से छोड़ दिया गया.
आयोग ने कहा कि इंफेक्शन 12 से 29 दिसंबर के बीच फैला था और कुछ मरीज शहर के एक सीफूड बाजार में काम करते थे. उस बाजार को तब से डिसइंफेक्ट करने के लिए बंद कर दिया गया है. अभी तक बीमारी के इंसानों से इंसानों तक फैलने का कोई भी प्रमाण नहीं मिला है. चीन का सबसे व्यस्त छुट्टियों का मौसम कुछ हफ्ते में शुरू हो रहा है जब लोग बड़े पैमाने पर यात्रा करते हैं. लाखों लोग नए साल के मौके पर बसों, ट्रेनों और विमानों से अपने अपने परिवार से मिलने जाते हैं. चीन के यातायात मंत्रालय के एक अधिकारी ने बताया कि "डिसइंफेक्शन, निगरानी और बचाव" के लिए प्रबंध किए गए हैं."
सीके/एमजे (एएफपी)
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
क्या है निपा वायरस?
निपा एक तरह का संक्रमण फैलाने वाला वायरस है. इसे "निपा वायरस एन्सेफलाइटिस" भी कहा जाता है. भारत में इसके कुछ मामले केरल में सामने आए हैं. विश्व स्वास्थ्य संगठन के मुताबिक यह वायरस इंसान और जानवर दोनों पर हमला कर सकता है.
डब्ल्यूएचओ के मुताबिक इस वायरस की पहचान साल 1998 में सिंगापुर और मलेशिया में हुई. उस वक्त यह सिर्फ सुअरों में देखने को मिलता था. लेकिन फिर यह इंसानों को भी प्रभावित करने लगा.
डब्लयूएचओ के मुताबिक इस वायरस का नेचुरल होस्ट फ्रूट बैट (चमगादड़) होता है. ये वायरस चमगादड़ों के मूत्र, लार और शरीर से निकलने वाले द्रव में होता है. फिर जो भी इनके संपर्क में आता है, उसमें यह वायरस घर कर लेता है.
साल 2004 में भारत और बांग्लादेश में इस वायरस के कुछ मामले सामने आए. इन मामलों में देखा गया कि ऐसे लोग जिन्होंने खजूर के पेड़ से मिलने वाली ताड़ी या खजरी को पिया, उन्हें इस वायरस ने अपनी चपेट में लिया. क्योंकि ये वही पेड़ थे जो चमगादड़ों से प्रभावित हुए थे.
निपा वायरस हवा से नहीं फैलता, बल्कि वायरस प्रभावित व्यक्ति के संपर्क में आने से फैलता है. ऐसे में बुखार के साथ सिर दर्द, थकान, भटकाव, मेंटल कंफ्यूजन महसूस होता है. अगर समय रहते इसकी पहचान नहीं की जाती तो महज 24-48 घंटे में व्यक्ति कोमा में भी जा सकता है.
अब तक इसके उपचार के लिए कोई पुख्ता वैक्सीन नहीं बनी है. मरीजों को आईसीयू में रखने के अलावा और कोई विकल्प नहीं होता. इसके अलावा ताड़ी, खजरी जैसे पेय पदार्थों से कुछ समय तक दूर रहें. इसके साथ ही जागरूकता फैलाने की आवश्यकता है ताकि लोग सावधान रहें.
रिपोर्ट: अपूर्वा अग्रवाल
अफ्रीका में इबोला जैसे जानलेवा वायरस के कहर के बाद अब एशिया में निपा नाम का वायरस सामने आया है. चमगादड़ की एक खास प्रजाति से फैलने वाला यह वायरस इंसान को 24-48 घंटे के भीतर ही कोमा में भेज सकता है. (22.05.2018)
</doc>
<doc docid='dw_17687552' lang='hin' type='mono' source='https://www.dw.com/hi/hi/ऊंटों-से-इंसानों-में-आया-एमईआरएस-वायरस/a-17687552' term='कोरोनावायरस'>
सऊदी अरब पर मिडल ईस्ट रेस्पिरेटरी सिंड्रोम वारयस या एमईआरएस का सबसे ज्यादा कहर टूटा है. सऊदी स्वास्थ्य मंत्रालय के ताजा आंकड़ों के मुताबिक 688 संक्रमित लोगों में से 282 लोगों को इस वायरस के कारण अपनी जान गंवानी पड़ी है. सऊदी अरब और संयुक्त अरब अमीरात में एमईआरएस की चपेट में आने वाले यात्रियों के कारण वायरस यूरोप, एशिया और उत्तरी अमेरिका तक फैल चुका है. न्यू इंग्लैंड के जर्नल ऑफ मेडिसिन में छपा ताजा शोध 44 वर्षीय सऊदी नागरिक पर केंद्रित है. इस शख्स के पास 9 ऊंटों का झुंड था और उसकी मौत पिछले साल नवंबर में हुई थी.
उसके दोस्तों का कहना है कि उन्होंने उसे बीमार ऊंट की नाक में दवाई लगाते देखा था. उस शख्स के चार ऊंटों को नाक बहने की शिकायत थी. मौत के हफ्ते भर पहले उस शख्स पर एमईआरएस वायरस का हमला हुआ. बीमार ऊंट में पाए गए वायरस और जिस वायरस के कारण उस शख्स की मौत हुई थी उसको मिलान करने से शोधकर्ताओं ने पाया कि दोनों का जीनोम समान हैं.
जेद्दाह में किंग अब्दुल अजीज यूनिवर्सिटी के मेडिसिन विभाग के तारीक मदनी के मुताबिक, "इन आंकड़ों से यह सुझाव मिलता है संक्रमित जानवर के संपर्क में आने के बाद इंसान जानलेवा एमईआरएस की चपेट में आया."
पुराने शोधों से यह पता चलता है कि यह वायरस ऊंटों में करीब 20 सालों से पाया जाता है और अब यह इंसानों तक पहुंचने की कोशिश में है. न्यू यॉर्क में कोलंबिया यूनिवर्सिटी में संक्रमण और प्रतिरक्षण केंद्र के निदेशक डब्ल्यू इयान लिपकिन के मुताबिक, "हालांकि अन्य शोध से पता चला है कि गर्म इलाकों में पाए जाने वाले ऊंट एमईआरएस कोरोनावायरस के महत्वपूर्ण कुंड हो सकते हैं. अजहर और उनके साथियों का यह शोध स्पष्ट सबूत देता है कि ऊंट से इंसानों तक वायरस का फैलाव हो रहा है."
यह वायरस सीवियर एक्यूट रेस्पिरेटरी सिन्ड्रोम (सार्स) से जुड़ा हुआ है. यह 10 साल पहले पूर्वी एशिया में सामने आया था. तब इस वायरस का संक्रमण पशुओं से इंसानों में हुआ था और इसके कारण 800 से ज्यादा लोगों की जान गई. सार्स की तरह एमईआरएस में फेफड़ों का इनफेक्शन होता है. इसके शुरुआती लक्षण फ्लू जैसे होते हैं. जिसमें बुखार, थकान, कफ, गला खराब जैसे सामान्य लक्षण होते हैं. इसका सामान्य लक्षण है 38 डिग्री (100 डिग्री फॉरेनहाइट) के ऊपर बुखार. बाद में सांस लेने में मुश्किल हो सकती है. एमईआरएस के कारण गुर्दा तुरंत नाकाम हो जाता है.
एए/ओएसजे (एएफपी)
</doc>
<doc docid='dw_17133195' lang='hin' type='mono' source='https://www.dw.com/hi/hi/नाम-बुरे-हैं-फिर-भी-नहीं-बदलते/a-17133195' term='कोरोनावायरस'>
कुछ बीमारियों के नाम बहुत बुरे हैं. उनके प्रचलित नाम नाजी डॉक्टरों के गुणगान या कुछ जातीय समुदायों की बदनामी हैं फिर भी पुरानी आदत के कारण ये बदलते नहीं. बीमारी, वायरस, यहां तक कि व्यक्तित्व में अजीब तरह के गुणों के नाम जगह, मशहूर एथलीट, खोज करने वाले डॉक्टर और साहित्यिक दिग्गजों के नाम पर रखे जाते रहे हैं.
2009 में दुनिया भर में हड़कंप मचा देने वाले एच1एन1 एंफ्लुएंजा को पहले मेक्सिकन स्वाइन फ्लू कहा गया, ओबेसिटी हाइपोवेंटिलेशन सिंड्रोम का दूसरा नाम पिकविकियन सिंड्रोम भी है जो चार्ल्स डिकेंस के एक उपन्यास में मोटे चरित्र के नाम से लिया गया है. सबसे नया नाम जो सुर्खियों में रहा वह है मिडिल ईस्ट रिस्पायरेटरी सिंड्रोम कोरोनावायरस या एमईआएस- सीओवी. 2012 में इससे प्रभावित 130 में से 58 लोगों की जान चली गई. यह बीमारी सऊदी अरब, ट्यूनीशिया, जॉर्डन, कतर और संयुक्त अरब अमीरात में मिली. इसका नाम में पहले सऊदी अरब जोड़ा गया था क्योंकि मिस्र के वैज्ञानिक ने पहली बार इसकी पहचान एक सऊदी नागरिक में की थी.
नीदरलैंड्स के इरासमुस मेडिकल सेंटर में इस बीमारी का विश्लेषण किया गया. मेडिकल सेंटर के प्रमुख वैज्ञानिक रॉन फाउशियर का कहना है, "सऊदी अधिकारी खुश नहीं थे. तब हमने इसका नाम बदल कर केवल वायर को एचसीओवी- ईएमसी कर दिया यानी ह्यूमन करोनावायरस इरासमुस एमसी ताकि मामला संवेदनशील न बने." फाउशियर के मुताबिक सऊदी नेता नए नाम से भी खुश नहीं हुए इसलिए उन्होंने दूसरे लोगों के साथ चर्चा करने के बाद सर्वसम्मति से इसका नाम एमईआरएस-सीओवी कर दिया. विश्व स्वास्थ्य संगठन ने मई में इस नाम को मंजूरी दी लेकिन साथ ही यह भी कहा, "डब्ल्यूएचओ आमतौर पर किसी वायरस का नाम किसी इलाके या जगह के नाम से नहीं जुड़ा होना पसंद करता है."
नामों के लिए कोई केंद्रीय नियामक संस्था नहीं होने के कारण बीमारियां कई या विवादित नाम के चक्कर में फंस जाती हैं. अमेरिकन नेशनल लाइब्रेरी ऑफ मेडिसीन से जुड़ी स्टेफनी मॉरिसन का कहना है, "जब भी कोई असहमति हो, अव्यवस्था हो जाती है." हालांकि अनुचित नाम जल्दी ही गायब हो जाते हैं. एचाआईवी एड्स को कभी 4एच डिजीज कहा जाता था. इसमें चार एच का मतलब था, हैतियन, होमोसेक्सुअल, हीमोफिलियक और हेरोइन. इसी तरह 1982 में इसे एक और नाम मिला जीआरडी यानी गे रिलेटेड इम्यूनोडिफिसिएंसी.
मौत से पहले जिंदगी की आखिरी सीढ़ी बुढ़ापा है, यहां तक पहुंचते पहुंचते शरीर और दिमाग जवाब देने लगता है. दरअसल एक खास प्रक्रिया है जिसके तहत शरीर धीरे धीरे विघटित होने लगता है. मंथन के इस बार बुढ़ापे पर खास रिपोर्ट है. (21.12.2012)
ये बीमारियां आपके दादा परदादा के जीन्स में कहीं छुपी होती है और अचानक से घर का कोई बच्चा ऐसी बीमारी से ग्रस्त हो जाता है जिसे पिछले पचास साल में परिवार में किसी ने नहीं देखा. यह कहलाते हैं कमज़ोर आनुवंशिक रोग. (28.01.2011)
कोई अचरज नहीं कि शहरों और कस्बों की दीवारों पर यौन रोगों के इश्तेहारों की भरमार रहती है. इस क्षेत्र में अजीबोगरीब बीमारियां सामने आ रही हैं और उन पर सारी दुनिया में शोध भी हो रहे हैं. (20.01.2011)
विश्व स्वास्थ्य संगठन ने उष्णकटिबंधीय जलवायु के कारण पनपने वाली मौसमी बीमारियों के आज भी बेकाबू होने पर चिंता जताई है. संगठन ने इस पर दवा कंपनियों से खास तवज्जो देने को कहा है. इससे सबसे ज्यादा गरीब आबादी प्रभावित है. (15.10.2010)
अब बीमारियों के नाम उनके खोजकर्ताओं के नाम पर नहीं रखे जाते लेकिन पहले चले आ रहे कुछ नाम अब भी जारी हैं. जैसे अल्जाइमर का नाम जर्मन मनोचिकित्सक के नाम पर है जबकि टॉरेट सिंड्रोम का नाम फ्रेंच न्यूरॉलॉजिस्ट के नाम पर.
किसी जगह के नाम पर बीमारी का नाम रखने से यादगार वर्णन तो हो जाता है लेकिन अक्सर इससे अपमान की गंध आती है. 2009 में दवा प्रतिरोधी सुपरबग का नाम नई दिल्ली के नाम पर रखने पर भारत में हंगामा हुआ. मेडिकल एक्सपर्ट और सांसदों का कहना था कि इससे ऐसा लगता है जैसे दिल्ली एक बहुत गंदी जगह है. एन्जाइम का नाम न्यू डेल्ही मेटालो लैक्टामेज-1 या एनडीएम1 रखा गया था और इससे जुड़े जीन का नाम ब्लाएनडीएम-1. इस नाम के पीछे वजह यह थी कि स्वीडन में बसा एक भारतीय 2007 में जब भारत आया तो बीमार हो गया. उसके बाद से वह कीटाणु पूरी दुनिया में पाया जाने लगा. मुंबई के मशहूर डॉक्टर अजय सिंह ने मेडिकल नामों के लिए एक अंतरराष्ट्रीय आयोग बनाने का प्रस्ताव रखा लेकिन वह अभी बन नहीं पाया. वो कहते हैं, "एनडीएम-1 नाम बड़े पैमाने पर इस्तेमाल होता जा रहा है. आदतें नहीं मिटती, यहां तक कि वैज्ञानिकों की भी."
नाजी नाम बचे रहे
वैज्ञानिकों का समुदाय इस बात पर सहमत है कि नाम बदला जाना चाहिए. एक दुर्लभ न्यूरोलॉजिकल कमी है हालेरफोर्डेन स्पात्स, ये नाम उस नाजी डॉक्टर के नाम पर दिया गया जिसने इसे पहली बार खोजा. इसे बदलने की कोशिश जा रही है लेकिन यह प्रक्रिया कई दशक का समय ले सकती है. पैटी वुड की बेटी अब 27 साल की हो चुकी है जब वह 3 साल की थी तब धीरे धीरे उसका बोलना और चलना बंद हो गया. जब वुड को पता चला कि जूलियस हालेरफोर्डेन और उनके बॉस ह्यूगो स्पात्स ने दिमाग नष्ट हो जाने वाले बच्चों पर रिसर्च की है तो उन्होंने अपने संगठन का नाम बदल दिया और डॉक्टरों से भी अपनी आदत बदलने का कहा. यह 10 साल पुरानी बात है. वुड दक्षिणी अमेरिका और भारत में रहने वाले परिवारों की ओर इशारा करते हुए वुड कहती हैं, "अमेरिका से बाहर अब भी कुछ कुछ जॉक्टर हैं जो इस बीमारी को हालेरफोर्डेन स्पात्स कहते है." पिछले साल हालेरफोर्डेन स्पात्स का इस्तेमाल करने वाली एक रिसर्च ने बताया कि 1990 के बाद नाम का इस्तेमाल घट कर आधा रह गया.
शेक्सपीयर भी हैं!
कुछ और नाम हैं जो उतने विवादित स्रोतों से नहीं जुड़े. उदाहरण के लिए आयरिश डॉक्टरों ने हाल ही में एक बीमारी का नाम 'हेनरी पंचम साइन' रख दिया. इसका ब्योरा शेक्सपीयर के हेनरी पंचम से मिलता है. यूनिवर्सिटी कॉलेज कॉर्क में मेडिसिन के प्रोफेसर फर्गुसन शानहान कहते हैं कि यह नाम चल गया क्योंकि ज्यादातर लोग थोड़ा बहुत शेक्सपीयर के बारे में जानते ही हैं.
एनआर/ओएसजे (एएफपी)
मौत से पहले जिंदगी की आखिरी सीढ़ी बुढ़ापा है, यहां तक पहुंचते पहुंचते शरीर और दिमाग जवाब देने लगता है. दरअसल एक खास प्रक्रिया है जिसके तहत शरीर धीरे धीरे विघटित होने लगता है. मंथन के इस बार बुढ़ापे पर खास रिपोर्ट है. (21.12.2012)
ये बीमारियां आपके दादा परदादा के जीन्स में कहीं छुपी होती है और अचानक से घर का कोई बच्चा ऐसी बीमारी से ग्रस्त हो जाता है जिसे पिछले पचास साल में परिवार में किसी ने नहीं देखा. यह कहलाते हैं कमज़ोर आनुवंशिक रोग. (28.01.2011)
कोई अचरज नहीं कि शहरों और कस्बों की दीवारों पर यौन रोगों के इश्तेहारों की भरमार रहती है. इस क्षेत्र में अजीबोगरीब बीमारियां सामने आ रही हैं और उन पर सारी दुनिया में शोध भी हो रहे हैं. (20.01.2011)
विश्व स्वास्थ्य संगठन ने उष्णकटिबंधीय जलवायु के कारण पनपने वाली मौसमी बीमारियों के आज भी बेकाबू होने पर चिंता जताई है. संगठन ने इस पर दवा कंपनियों से खास तवज्जो देने को कहा है. इससे सबसे ज्यादा गरीब आबादी प्रभावित है. (15.10.2010)
मौत से पहले जिंदगी की आखिरी सीढ़ी बुढ़ापा है, यहां तक पहुंचते पहुंचते शरीर और दिमाग जवाब देने लगता है. दरअसल एक खास प्रक्रिया है जिसके तहत शरीर धीरे धीरे विघटित होने लगता है. मंथन के इस बार बुढ़ापे पर खास रिपोर्ट है. (21.12.2012)
ये बीमारियां आपके दादा परदादा के जीन्स में कहीं छुपी होती है और अचानक से घर का कोई बच्चा ऐसी बीमारी से ग्रस्त हो जाता है जिसे पिछले पचास साल में परिवार में किसी ने नहीं देखा. यह कहलाते हैं कमज़ोर आनुवंशिक रोग. (28.01.2011)
कोई अचरज नहीं कि शहरों और कस्बों की दीवारों पर यौन रोगों के इश्तेहारों की भरमार रहती है. इस क्षेत्र में अजीबोगरीब बीमारियां सामने आ रही हैं और उन पर सारी दुनिया में शोध भी हो रहे हैं. (20.01.2011)
विश्व स्वास्थ्य संगठन ने उष्णकटिबंधीय जलवायु के कारण पनपने वाली मौसमी बीमारियों के आज भी बेकाबू होने पर चिंता जताई है. संगठन ने इस पर दवा कंपनियों से खास तवज्जो देने को कहा है. इससे सबसे ज्यादा गरीब आबादी प्रभावित है. (15.10.2010)
</doc>
<doc docid='dw_16809408' lang='hin' type='mono' source='https://www.dw.com/hi/hi/सार्स-जैसे-वायरस-से-चिंता/a-16809408' term='कोरोनावायरस'>
विश्व स्वास्थ्य संगठन ने दो अलग अलग महाद्वीपों पर नोवेल कोरोनावायरस के मिलने पर चिंता जताई है. यह वायरस सीवियर एक्यूट रेस्पिरेटरी सिन्ड्रोम (सार्स) से जुड़ा हुआ है. यह 10 साल पहले पूर्वी एशिया में सामने आया था. तब इस वायरस का संक्रमण पशुओं से इंसानों में हुआ था. और इसके कारण 800 से ज्यादा लोगों की जान गई.
विश्व स्वास्थ्य संगठन को अभी तक इस वायरस के मूल का पता नहीं चला है और यह भी नहीं कि यह वायरस कितना फैला है. उधर सऊदी अरब में इस वायरस से कुल 15 मौतों की पुष्टि की गई है. सऊदी अरब के स्वास्थ्य अधिकारियों ने पुष्टि की है कि रविवार को इस वायरस के कारण सात लोगों की मौत हुई वहीं 22 अन्य का इलाज किया जा रहा है.
सऊदी अरब ने कहा, "इलाके के और बाहर के देशों में लोगों में नए संक्रमण के प्रति जागरूकता बढ़ाई जानी चाहिए." बढ़े संक्रमणों के मद्देनजर सऊदी अरब के स्वास्थ्य मंत्रालय ने विश्व स्वास्थ्य संगठन की मदद से जांच शुरू की है.
फ्रांस ने भी अंतरराष्ट्रीय स्वास्थ्य संगठन को दूसरे मामले की जानकारी दी है. माना जा रहा है कि लंबे और नजदीकी संपर्क के कारण यह संक्रमण हुआ है. कई दिन पहले उत्तरी फ्रांस के एक शहर में 50 साल का एक व्यक्ति अस्पताल में बीमार हो गया था. उनके साथ कमरे में 65 साल का एक और मरीज था जो दुबई में वायरस से संक्रमित हुआ था. स्वास्थ्य अधिकारियों को मामले का पता अप्रैल के आखिर में चला था.
कोरोनावायरस
कैसे करें बचाव
इस बीमारी से बचाव सरल तरीके से हो सकता है, पहला तरीका है साफ सफाई. बाहर से आकर हाथ अच्छे से धोना मुख्य है. अस्पताल में जाने पर किसी भी मरीज को छूने से पहले और छूने के बाद हाथ अच्छे से साबुन से धोना चाहिए. अगर आपके शहर में इस तरह के संक्रमण की खबर है तो मुंह पर बांधने के लिए मास्क ले लें. शंका होने की स्थिति में बिना देर किए डॉक्टर के पास जाएं. इसके शुरुआती लक्षण फ्लू जैसे होते हैं. जिसमें बुखार, थकान, कफ, गला खराब जैसे सामान्य लक्षण होते हैं. इसका सामान्य लक्षण है 38 डिग्री (100 डिग्री फॉरेनहाइट) के ऊपर बुखार. सांस लेने में मुश्किल बाद में हो सकती है. यह सर्दी से शुरू होता है और इन्फ्लूएंजा जैसे लक्षण दिखाता है.
रिपोर्टः आभा मोंढे
संपादनः ए जमाल
रिसर्च की तो खतरा, नहीं की तो और भी बड़ा खतरा. बर्ड फ्लू के वायरस के रिसर्च पर एक साल पहले रोक दी गई, लेकिन अब इसे फिर से शुरू करने का फैसला किया गया है. लेकिन भला क्या हैं इससे जुड़े खतरे. (24.01.2013)
गाय के दूध को बहुत पौष्टिक होता है. भारत में सदियों से इसके फायदों की बात की जाती रही है. दाइयां तो नवजात बच्चों को भी गाय का दूध पिलाने की सलाह देती हैं. अब पता चला है कि यह एचआईवी वायरस से भी निपट सकता है. (14.12.2012)
लंदन की कब्रिस्तान से मध्यकालीन शवों से निकाले गए प्लेग रोगाणु से पता चलता है कि ब्लैक डेथ के लिए जिम्मेदार जीवाणु इंसान के लिए घातक क्यों साबित हुए, और ब्लैक डेथ के बाद महामारी का सिलसिला क्यों जारी है. (14.10.2011)
7 अप्रैल को विश्व स्वास्थ्य दिवस मनाया जा रहा है और डबल्यूएचओ ने दवाइयों को धता बताने वाले सूक्ष्म जीवाणुओं के खिलाफ मोर्चा खोला है. विश्व स्वास्थ्य दिवस के दिन से ड्रग रेसिस्टेंट जीवाणुओं के मुद्दे के बारे में बताएंगे. (07.04.2011)
</doc>
<doc docid='dw_4594675' lang='hin' type='mono' source='https://www.dw.com/hi/hi/ज़ुकाम-और-फ्लू-में-अंतर-का-मंतर/a-4594675' term='कोरोनावायरस'>
अमेरिका के रोग-नियंत्रण और बचाव केंद्र CDCP ने हाल ही में एक अध्ययन प्रकाशित किया है. इस अध्ययन से पता चलता है कि ज़ुकाम और फ्लू की पहचान के इस समय जो तात्कालिक टेस्ट उपलब्ध हैं, वे फ्लू के क़रीब आधे मामलों को पहचान ही नहीं पाते. स्वास्थ्य विशेषज्ञ कहते हैं कि आधे बीमारों को पता ही नहीं चल पाता कि उनकी बीमारी साधारण सर्दी-ज़ुकाम है या फ्लू है? ख़तरनाक़ है या ख़तरनाक नहीं है? जब तक परीक्षण-परिणाम आ नहीं जाते, तब तक डॉक्टर केवल अंदाज़ का तीर चलाते हुए उपचार करते हैं.
ज़ुकाम की पहचान
समस्या यह है कि सर्दी-ज़ुकाम हो या फ्लू, दोनो के पीछे कुछ ख़ास वायरस होते हैं. सर्दी-ज़ुकाम वाले वायरस को रिनोवायरस, पिकोर्नावायरस या कोरोनावायरस कहा जाता है. इऩ्फ्लूएन्ज़ा वाला वायरस ऑर्थोमाइक्सोवाइरिडे परिवार का कोई RNA वायरस होता है. दोनो बीमारियों के लक्षण भी बहुत मिलते-जुलते हैं, हालांकि उनके बीच कुछ अंतर भी हैं, जैसा कि अमेरिका के डॉ.जॉन होंग बताते हैं:
"सर्दी-ज़ुकाम के समय पहले गले में ख़राश पैदा होती है. जलन होती है. नाक बंद हो जाती है या बहने लगती है. रोगी बार-बार नाक छिनकने लगता है. हल्का बुख़ार भी आ जाता है. सामान्य लोगों में आम तौर पर सात दिनों के बाद ज़ुकाम दूर हो जाता है."
वायरस की बनावट
फ्लू क्या है
डॉ. होंग का कहना है कि असली बात यह है कि सर्दी-ज़ुकाम लोगों के बीच शारीरिक स्पर्श से फैलता है, हालांकि आपकी दिशा में किसी के छींकने या खांसने से भी हवा के रास्ते से उसका संक्रमण लग सकता है. संक्रमण की संभावना उस समय सबसे अधिक रहती है, जब सर्दी-ज़ुकाम वाले किसी व्यक्ति ने आपका हाथ छुआ हो और आप बाद में अपने हाथ से अपनी आंख, नाक या चेहरा छूते हैं. इसलिए ज़रूरी है कि आप हाथों को अच्छी तरह धोये बिना आंख, नाक या चेहरा न छुएं. फ्लू के बारे में डॉ. होंग कहते हैं:
"फ्लू के बारे में ख़ास बात यह है कि जिसे फ्लू हुआ है, वह ठीक-ठीक बता सकता है कि मुझे फलां समय फ्लू हुआ. आपको सचमुच तेज़ बुख़ार आ जायेगा. सिरदर्द होगा, लेकिन गले में ख़राश नहीं होगी. नाक नहीं बहेगी. बुख़ार होगा. सिरदर्द होगा. आप बिस्तर में पड़ जाना चाहेंगे क्योंकि आप को लगेगा कि आपका अंतकाल अब आ गया है. ज़ुकाम और फ्लू के बीच यही मुख्य अंतर है."
यह मुख्य अंतर हमेशा देखने में आये, यह अनिवार्य नहीं है. रोगी ही नहीं, डॉक्टर भी लक्षणों के आधार पर असली कारण की हमेशा पहचान नहीं कर पाते. फ्लू आम तौर पर एक मौसमी बीमारी के रूप में आता है. सर्दी-ज़ुकाम किसी भी समय हो सकता है. वह बच्चों को साल में 5 से 7 बार तक हो सकता है, बड़ों को 2 से 3 बार तक.
रक्त में वायरस के निशान
अमेरिका के शोधकों ने पाया है कि वे वायरस, जो सर्दी और फ्लू दोनो का कारण बन सकते हैं, हमारे रक्त में अपनी एक ख़ास पहचान छोड़ जाते हैं. नॉर्थ कैरोलाइना में ड्यूक यूनीवर्सिटी के डॉ. ज्योफ्री गिंसबर्ग का कहना है कि यह खोज वायरस-जन्य संक्रामक बीमारियों की पहचान करने का एक नया रास्ता खोल सकती है.
इन्फ्लूएन्ज़ा वायरस का प्रतीक चित्र
विज्ञान पत्रिका सेल होस्ट ऐन्ड माइक्रोब के लिए अपने एक लेख में डॉ. गिंसबर्ग ने लिखा है कि एक अध्ययन में 57 स्वस्थ व्यक्तियों के बीच से बने एक ग्रुप को सर्दी-जुकाम वाले वायरस और दूसरे ग्रुप को इन्फ्लुएन्ज़ा-ए वाले वायरस के स्ट्रेन अर्थात उपभेद का इंजेक्शन दिया गया. बाद में रक्त-परीक्षा से पता चला कि दोनो ग्रुपों में आधे लोग बीमार पड़ गये थे. रक्त-कोषिकाओं में 30 जीनों का एक ऐसा पैटर्न बनते देखा गया, जो बीमारी के लक्षण दिखाने वाले लोगों में ही बने. इसकी तुलना ऐसे लोगों की रक्त कोषिकाओं वाले जीनों से की गयी जो न्यूमोनिया जैसे सामान्य बैक्टीरियों वाली संक्रामक बीमारियों से पीड़ित थे.
नये प्रकार की रक्त-परीक्षा
इस अध्ययन से यह तथ्य सामने आया कि रक्त-परीक्षा का एक ऐसा तरीका विकसित किया जा सकता है जो, उदाहरण के लिए डॉक्टर को यह बता सकता है कि किस रोगी को वायरस वाला न्यूमोनिया है और किस रोगी को बैक्टीरिया वाला न्यूमोनिया है. इसे जानने के बाद डॉक्टर के लिए साफ़ हो जायेगा कि वायरल न्योमोनिया वाले व्यक्ति को एन्टीबायॉटिक दवाएं देना बेकार है, क्योंकि वायरस पर एन्टीबायॉटिक दवाओं का कोई असर नहीं होता.
यह प्रयोग अभी अपनी प्रारंभिक अवस्था में है. हो सकता है कि उससे एक दिन मौसमी फ्लू, स्वाइन फ्लू और बर्ड फ्लू जैसी वायरस-जन्य बीमारियों के बीच शीघ्र अंतर करने की भी कुंजी मिल जाये.
रिपोर्टः राम यादव
संपादनः आभा मोंढे
</doc>
<doc docid='dw_52948709' lang='hin' type='mono' source='https://www.dw.com/hi/hi/क्या-कोरोना-के-कारण-ब्रिटेन-की-सरकार-खतरे-में-है/a-52948709' term='कोरोना'>
जब से ब्रिटिश प्रधानमंत्री बोरिस जॉनसन और उनके स्वास्थ्य मंत्री मैट हैनकॉक के कोरोना पॉजिटिव होने की खबर आई है, सरकार की इस बात के लिए आलोचना हो रही है कि वह महामारी के खिलाफ गंभीर नहीं है. राष्ट्रीय स्वास्थ्य सेवा के क्षेत्रीय डायरेक्टर रहे जॉन एश्टन ने सरकार पर निष्क्रियता का आरोप लगाया है. उन्होंने कहा कि ये बात देश में कोरोना को रोकने के कदम उठाने के साथ उनके व्यक्तिगत आचरण पर भी लागू होती है.
ब्रिटेन में कोरोना से होनेवाली मौत का आंकड़ा शनिवार को बढ़कर 1019 हो गया. लंदन में स्वास्थ्य मंत्रालय ने कहा कि शुक्रवार के बाद से और 260 लोगों की मौत हो गई. लंबी हिचकिचाहट के बाद प्रधानमंत्री ने सोमवार को देश में कर्फ्यू लगाया था और देशवासियों से अपील की थी कि वे एकदम जरूरी होने पर ही घर छोड़ें. पिछले बुधवार को ही खचाखच भरी संसद में उन्होंने सवालों के जवाब दिए थे.
प्रिंस चार्ल्स भी कोरोना पॉजिटिव
बिना एहतियात के संसद की बैठक
जॉन एश्टन ने दैनिक गार्डियन से कहा, "मुझे बहुत आश्चर्य हुआ कि प्रश्नकाल हुआ, इसकी कोई जरूरत नहीं थी.” फाइनैंशियल टाइम्स ने एक मंत्री के हवाले से कहा कि कुछ मंत्री सामाजिक दूरी पर अमल करने में "बहुत संकोच” कर रहे थे. एक अन्य मंत्री ने शिकायत की कि हाल ही में राष्ट्रीय सुरक्षा परिषद की बैठक भी एक छोटे खचाखच भरे कमरे में हुई थी. बोरिस जॉनसन ने मार्च की शुरुआत में दावा किया था कि उन्होंने एक अस्पताल में मरीजों से हाथ मिलाया था जिसमें कोविद -19 के मरीज भी थे. उस समय उन्होंने कहा था कि वे ऐसा करते रहेंगे.
उस समय तक कोरोना महामारी को रोकने के लिए सरकार सिर्फ हाथ नियमित और ठीक से धोने की सलाह दे रही थी. कोरोना पॉजिटिव पाए जाने के बाद प्रधानमंत्री ने घोषणा की थी कि वे घरेलू आइसोलेशन के बावजूद 10 डाउनिंग स्ट्रीट पर अपने घर से काम करते रहेंगे. उन्होंने अपने संक्रमण को हल्का बताया. ये स्पष्ट नहीं है कि क्या उनकी गर्भवती मंगेतर कैरी साइमंड्स भी संक्रमण का शिकार हुई हैं? जॉनसन दम्पति को गर्मियों की शुरुआत में बच्चा होने वाला है.
प्रधानमंत्री और मंगेतर कैरी साइमंड्स
सरकार की क्षमता पर सवाल
बोरिस जॉनसन का दो बार तलाक हो चुका है. वे पिछले साल प्रधानमंत्री बनने के बाद अपने से 20 साल छोटी कैरी साइमंड्स के साथ प्रधानमंत्री के सरकारी निवास में रह रहे हैं. साइमंड्स पहले जॉनसन की कंजरवेटिव पार्टी की मीडिया एडवाइजर थीं. अब उन्हें अपनी मंगेतर से दूर रहना होगा. लंदन से मिल रही रिपोर्टों के अनुसार प्रधानमंत्री के लिए खाना और फाइलें कमरे के सामने रख दिए जाते हैं. प्रधानमंत्री और स्वास्थ्य मंत्री के साथ सरकार के मुख्य चिकित्सा सलाहकार क्रिस व्हिटी भी सेल्फ आइसोलेशन में हैं. लंदन के राजनीतिक हल्कों में इस बात की चिंता है कि अगर और मंत्री भी संक्रमित हो गए होंगे तो क्या सरकार की फैसला लेने की क्षमता प्रभावित होगी?
फिलहाल मंत्रियों का टेस्ट नहीं कराया जा रहा है. प्रधानमंत्री कार्यालय के एक प्रवक्ता ने कहा है कि उन्हें बीमारी के लक्षण के सामने आते ही सेल्फ आइसोलेशन में जाने को कहा गया है. यदि जॉनसन बीमारी की वजह से काम करने की हालत में नहीं होते हैं तो रिपोर्टों के अनुसार विदेश मंत्री डोमिनिक राब सरकार का नेतृत्व करेंगे. लेकिन उनकी क्षमता पर संदेह व्यक्त किए जा रहे हैं. ऐसी स्थिति में कैबिनेट मामलों के मंत्री माइकल गोव या वित्त मंत्री ऋषि सुनक के जिम्मेदारी संभालने की अटकलें लगाई जा रही हैं. ऋषि सुनक भारतीय मूल के हैं और इंफोसिस के संस्थापक नारायणमूर्ति के दामाद हैं.
वित्त मंत्री ऋषि सुनक
इलाज के लिए नए अस्पताल
इस बीच कोरोना से संक्रमित लोगों की बढ़ती संख्या को देखते हुए लंदन, मैनचेस्टर और बरमिंघम में कॉन्फ्रेंस सेंटरों को अस्पतालों में तब्दील किया जा रहा है. लंदन में एक्सेल सेंटर में 4,000 मरीजों का इलाज किया जा सकेगा. सरकार ने वायरस का टेस्ट करने की क्षमता में भारी वृद्धि करने की घोषणा की है. अब तक वहां सिर्फ 114,000 लोगों की जांच की गई है.
ब्रिटेन में भी मरीजों के लिए अत्यंत जरूरी वेंटिलेटर की कमी है. वैक्यूम क्लीनर बनाने के लिए मशहूर डायसन कंपनी वेंटिलेटर बनाएगी. सरकार ने उसे 10,000 वेंटिलेटर का ऑर्डर दिया है. लेकिन बीबीसी की एक रिपोर्ट के अनुसार ब्रिटेन को 30,000 वेंटिलेटर की जरूरत होगी. शुक्रवार को अमेरिकी राष्ट्रपति ट्रंप के साथ बातचीत में बोरिस जॉनसन ने उनसे मदद मांगी थी. ट्रंप ने बताया कि अभिवादन से पहले जॉनसन ने कहा था, "हमें वेंटिलेटर की जरूरत है."
एमजे/एनआर (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना के कारण कौन कौन से देशों में हुआ लॉकडाउन
24 मार्च से 21 दिनों के लिए "टोटल लॉकडाउन".
लॉकडाउन शब्द का इस्तेमाल किए बिना 22 मार्च से दो से ज्यादा लोगों का एक साथ बिना वजह बाहर निकलना मना है.
23 मार्च से तीन हफ्तों के लिए घर से बाहर ना निकलने के निर्देश दिए गए हैं.
24 मार्च से 19 अप्रैल तक घर से बाहर ना निकलने को कहा गया है. सभी रेस्तरां और कैफे बंद हैं.
14 मार्च से देश में इमरजेंसी लागू है. ऐसा कब तक रहेगा इस बारे में कुछ बताया नहीं गया है.
17 मार्च को यहां दस दिन के लॉकडाउन की घोषणा की गई थी. 27 मार्च को इसे 15 अप्रैल तक के लिए बढ़ा दिया गया है.
9 मार्च को इटली यूरोप का पहला देश बना जिसने लॉकडाउन का फैसला किया. स्थिति नियंत्रण में आने तक यह जारी रहेगा.
यहां 18 मार्च से 5 अप्रैल तक लॉकडाउन किया गया था. अब तारीख बढ़ा कर 19 अप्रैल कर दी गई है.
यहां 13 अप्रैल तक लॉकडाउन रहेगा जिसे आगे भी बढ़ाया जा सकता है.
यहां 22 मार्च से लॉकडाउन चल रहा है. घर से बाहर निकलने के लिए आईडी दिखाने की जरूरत पड़ती है.
यहां 27 मार्च से 12 अप्रैल तक लोगों को घर से बाहर ना निकलने को कहा गया है.
यहां 27 मार्च से तीन हफ्ते का लॉकडाउन घोषित हुआ है. सेना सड़कों पर पहरा दे रही है.
यहां 26 मार्च से लॉकडाउन शुरू हुआ है लेकिन लोगों में बंद की शर्तों को ले कर असमंजस है.
मक्का, मदीना और रियाद में 21 दिन का कर्फ्यू लगा दिया गया है.
रिपोर्ट: ईशा भाटिया सानन
21 दिनों के लिए घर में बंद रहना आसान नहीं है. लेकिन भारत इसमें अकेला नहीं है. दुनिया में और भी कई देश हैं जो इस वक्त लॉकडाउन या उस जैसी स्थिति से गुजर रहे हैं. (28.03.2020)
</doc>
<doc docid='dw_52948356' lang='hin' type='mono' source='https://www.dw.com/hi/hi/क्या-ये-लोग-कर-पाएंगे-कोरोना-के-डर-के-बिना-सारे-काम/a-52948356' term='कोरोना'>
कोरोना से लोग संक्रमित हो रहे हैं, बीमार हो रहे हैं और मर भी रहे हैं. ये आंकड़े हर जगह प्रकाशित हो रहे हैं, लेकिन संक्रमण के बाद जो लोग ठीक हो जा रहे हैं, उनकी बात कोई नहीं कर रहा है. वे लोग जिन्हें कोविड 19 था, वे बीमार थे, अब ठीक हैं और अब वायरस के लिए इम्यून हो गए हैं. उन्हें कोरोना फिलहाल दोबारा बीमार नहीं करेगा. ऐसे लोग सामान्य जनजीवन को वापस पटरी पर लाने के प्रयासों में बहुत मूल्यवान साबित हो सकते हैं.
जर्मन समाचार पत्रिका डेय श्पीगेल के अनुसार इस समय जर्मनी में एक ऐसे सर्वे की तैयारी चल रही है जिससे पता चल सके कितने लोगों को कोरोना वायरस लगा, वे हल्के बीमार हुए, लेकिन उन्हें बीमारी का पता ही नहीं चला. रिसर्चरों का मानना है कि 80 प्रतिशत मामलों में कोरोना का प्रकोप बहुत हल्का होता है. मौसम बदलने के समय होने वाले फ्लू की तरह, गले में थोड़ा दर्द, खांसी, हल्की झुरझुरी या बुखार, कभी कभी तो कोई लक्षण ही दिखाई नहीं देता. आम तौर पर युवा लोगों पर इसका असर मामूली होता है. हो सकता है कि बहुत से लोगों को संक्रमण हुआ लेकिन उन्हें इसका पता नहीं चला.
शुरू में खतरनाक पर बाद में फायदेमंद?
बड़े सर्वे की योजना
इस सर्वे में रॉबर्ट कॉख संस्थान, संक्रमण शोध संस्थान और बर्लिन के वायरलॉजी संस्थान सहित जर्मनी के कई संस्थान शामिल होंगे. इसके लिए अप्रैल से 100,000 लोगों का ब्लड सैंपल लेने की योजना है जिसमें कोविड 19 विरोधी एंटीबॉडी की जांच की जाएगी. इस टेस्ट के जरिए महामारी के फैलने पर भी नजर रखी जा सकेगी. इस व्यापक सर्वे से पता चल सकेगा कि महामारी के फैसले की गति क्या है और कितने लोगों की जान जा रही है. अप्रैल के अंत तक सर्वे के नतीजे आने की संभावना है. सर्वे के नतीजे स्कूलों को खोलने या बड़े आयोजनों की अनुमति देने के फैसले को आसान बनाएंगे.
जर्मनी के प्रमुख संक्रमण विशेषज्ञ क्रिस्टियान ड्रॉस्टेन का कहना है, „यदि सर्दियों तक जर्मनी में 1 करोड़ से डेढ़ करोड़ लोग संक्रमित होते हैं, तो फिर हमारे यहां एंटीबॉडी वाले भी बहुत से लोग होंगे." उनमें बहुत से डॉक्टर और नर्स भी होंगे जो बिना किसी मास्क के काम कर पाएंगे. हालांकि इस बात का खतरा है कि कोरोना का वायरस अपना रूप बदल सकता है और आने वाले समय में उसका म्यूटेशन हो सकता है, लेकिन संक्रमण विशेषज्ञों का मानना है कि एंटी बॉडी वाले लोग कुछ सालों तक इम्यून रहेंगे. जॉन हॉपकिंस यूनिवर्सिटी के आंकड़ों के अनुसार 28 मार्च को 12 बजे तक जर्मनी में 53,340 लोग संक्रमित हुए हैं और इनमें से 6932 लोग ठीक हो चुके हैं.
टेस्ट कर पता किया जा सकता है कि कौन इम्यून है
एंटीबॉडी टेस्ट
अंतरराष्ट्रीय स्तर पर 6 लाख से ज्यादा लोग संक्रमण का शिकार हुए हैं जबकि 133,000 लोग ठीक हो चुके हैं. ये संख्या बहुत ज्यादा नहीं है, लेकिन बहुत से लोगों को टेस्ट भी नहीं किया गया है. जर्मनी में हर हफ्ते करीब 300,000 टेस्ट किए जाते हैं, लेकिन वायरस के प्रसार को देखते हुए सरकार इस नतीजे पर पहुंचे हैं कि यह पर्याप्त नहीं है. वायरस का शिकार होने वालों की सही जानकारी के लिए भरोसेमंद टेस्ट की जरूरत होगी. फ्रांकफुर्टर अलगेमाइने साइटुंग अखबार के अनुसार वायरलॉजिस्ट फ्लोरियान क्रामर की टीम ने खून में एंटीबॉडी का पता लगाने के लिए एक टेस्ट डेवलप किया है, लेकिन बड़े पैमाने पर उसके उत्पादन के लिए उसकी दूसरी प्रयोगशालाओं में भी पुष्टि जरूरी है.
जब यह पता चल जाएगा कि कितने और कौन से लोग कोरोना इम्यून हैं, फिर उन्हें हर उस जगह पर काम पर लगाया जा सकेगा, जहां इंसानी संपर्क के बिना काम नहीं चलता. आम जीवन के लिए जरूरी दुकानों में लोग अभी काम कर रहे हैं, लेकिन डर डर कर. साथ ही इस समय जर्मनी में फसल कटने का मौसम है, लेकिन किसान परेशान हैं क्योंकि उन्हें काम करने वाले लोग नहीं मिल रहे हैं. इसके अलावा वायरस से इम्यून लोग चिकित्सा सेवा में भी डॉक्टरों और नर्सों की मदद कर पाएंगे.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना ने सिखा दिए ये नए नए शब्द
भारत ने 21 दिन के लॉकडाउन की घोषणा की है. दुनिया के कई देशों में भी इस वक्त ऐसा ही है. लॉकडाउन के दौरान बेवजह घर से बाहर निकलने पर रोक होती है. जरूरत का सामान लाने के लिए बाहर जाया जा सकता है.
इस वक्त शायद यह कोरोना के बाद सबसे ज्यादा इस्तेमाल होने वाला शब्द है. इस वायरस से बचना है तो लोगों से कम से कम एक मीटर और मुमकिन हो तो दो मीटर का फासला रखें. यही सोशल डिस्टैन्सिंग है.
इस शब्द का मतलब होता है किसी को अलग थलग रखना. अगर किसी पर नॉवल कोरोना वायरस के संक्रमण का शक हो तो उसे 14 दिन के लिए अलग रखा जाता है ताकि वह किसी और को इन्फेक्ट ना कर सके.
अगर आप किसी संक्रमित व्यक्ति के संपर्क में आए हैं, तो लक्षण दिखने का इंतजार ना करें. कुछ दिनों के लिए अपने आप ही खुद को दूसरों से अलग कर लें. इसे सेल्फ आइसोलेशन कहते हैं.
पैंडेमिक यानी ऐसी महामारी जो पूरे विश्व में फैल गई हो. इस वक्त दुनिया का कोई देश ऐसा नहीं है जहां कोरोना वायरस के संक्रमण का मामला ना हो. जानकारों का कहना है कि WHO ने इसे पैंडेमिक घोषित करने में काफी देर कर दी.
यानी किसी बीमारी का अचानक से फैल जाना. 2020 के शुरू होते ही इस वायरस का जगह जगह फैलना शुरू हो गया था. महज तीन महीनों में यह वायरस पांच लाख लोगों को अपनी चपेट में ले चुका है.
इसका मतलब है कोरोना वायरस डिजीज 2019 यानी वह बीमारी जो कोरोना वायरस के कारण 2019 के अंत में फैलनी शुरू हुई. वायरस का पूरा नाम है सार्स-कोव-2.
अंग्रेजी में इसके लिए WFH का इस्तेमाल हो रहा है. लॉकडाउन के बीच लोग घर से बाहर नहीं निकल सकते हैं, इसलिए अब हर कंपनी अपने कर्मचारियों से घर बैठे ही काम करने को कह रही है.
रिपोर्ट: ईशा भाटिया सानन
हममें से कई लोग कोरोना वायरस से हर दिन संक्रमण और मौत की दर पर नजर रख रहे हैं. आपलोगों ने देखा होगा कि हर देश में मौत की दर अलग है. इसके कुछ कारणों को हमने समझने की कोशिश की है. (28.03.2020)
टीवी ऑन करो तो कोरोना, व्हाट्सऐप खोलो तो कोरोना, फेसबुक पर जाओ तो भी बस कोरोना. इस कोरोना वायरस के चक्कर में कुछ नए शब्द हमारी आम भाषा का हिस्सा बन गए हैं. अगर आप अब भी इनका मतलब नहीं जानते, तो अब जान जाइए (27.03.2020)
</doc>
<doc docid='dw_52948289' lang='hin' type='mono' source='https://www.dw.com/hi/hi/कोरोना-के-कारण-मौत-की-दर-सब-देश-में-अलग-क्यों/a-52948289' term='कोरोना'>
जर्मनी में कोरोना वायरस से कारण संक्रमित लोगों की मौत की दर तुलनात्मक रूप से कम है. यह दर इटली के मुकाबले तो बहुत कम है जहां बड़ी संख्या में लोगों की मौत हुई है. फिलहाल आंकड़े बता रहे हैं कि जर्मनी में संक्रमित लोगों के मौत की दर 0.4 है और इटली में इससे करीब 20 गुना ज्यादा.
विश्व स्वास्थ्य संगठन का कहना है कि इस फर्क के पीछे बहुत सारे कारण हैं. इनमें पहला कारण है पॉपुलेशन पिरामिड या देश की आबादी में लिंग और उम्र का विभाजन. इसके बाद हर देश की मेडिकल या स्वास्थ्य सेवा की क्षमता भी अलग है. इसके बाद सबसे आखिर लेकिन अहम कारण है कोरोना वायरस से संक्रमित कितने लोगों की जांच हुई. आखिरी कारण इस वजह से ज्यादा अहम है क्योंकि इसी के आधार पर आंकड़ों की सत्यता प्रमाणित होती है.
कुछ देशों में मारे गए लोगों की अतिरिक्त जांच की गई और आंकड़ों पर उनसे मिली जानकारियों का भी असर हो सकता है.
किन लोगों का परीक्षण हुआ?
अर्थशास्त्री आंद्रेयास बाकहाउस ने ट्वीट कर बताया है कि इटली में कोरोना वायरस से पीड़ितों की औसत आयु 62 साल है जबकि जर्मनी में 45 साल(इस रिपोर्ट को लिखते समय). इसे इस तरह से समझा जा सकता है कि इटली के जिन युवाओं में हल्के फुल्के लक्षण दिखने के बाद कोरोना का परीक्षण किया गया उनकी संख्या जर्मनी के मुकाबले कम है.
जाहिर है कि जब परीक्षण कम हुआ तो संक्रमित लोगों की सूची से वो लोग पहले ही बाहर हो गए जिनका परीक्षण नहीं हुआ. ऐसे में मौत की दर पर भी इसका असर पड़ा क्योंकि केवल गंभीर रूप से संक्रमित लोगों को ही पीड़ितों में शामिल किया गया. इटली के राष्ट्रीय अखबार कोरियेर डेला सेरा का कहना है कि देश में ऐसे मामलों की संख्या बहुत ज्यादा हो सकती है जिनके बारे में रिपोर्ट नहीं दी गई. इसमें वो लोग भी शामिल है जो संक्रमित हुए और वो भी जिनकी संक्रमण के बाद मौत हुई.
दक्षिण कोरिया में स्थिति बिल्कुल उल्टी है. यहां प्रशासन ने दूसरे देशों की तुलना में बहुत ज्यादा लोगों का परीक्षण किया है. दक्षिण कोरिया में कोरोना के कारण मौत की दर भी बेहद कम है.
पॉपुलेशन पिरामिड
आबादी की औसत आयु भी इसमें भूमिका निभा सकती है. बुजुर्ग लोगों में उनकी पहले से मौजूद बीमारियों के कारण कोरोना वायरस की चपेट में आने का खतरा ज्यादा है. ऐसी स्थिति में वायरस के लिए उनके इम्यून सिस्टम से लड़ना निश्चित रूप से ज्यादा आसान है. आमतौर पर युवा ज्यादा स्वस्थ रहते हैं और जैसे जैसे हमारी उम्र बढ़ती है हमारा इम्यून सिस्टम भी कमजोर पड़ता जाता है और हमारे लिए संक्रामक रोगों की चपेट में आना आसान होता जाता है.
हालांकि सिर्फ इतने भर से ही जर्मनी और इटली के फर्क को नहीं समझा जा सकता. इसकी वजह यह है कि दोनों देशों का पॉपुलेशन पिरामिड लगभग एक जैसा है. 2018 में जर्मनी की मध्यम आयु (सबसे बुजुर्ग और सबसे युवा आबादी की औसत उम्र) 46 साल जबकि इटली की 46.3 साल थी. इस कारण का ज्यादा असर उप सहारा अफ्रीका के देशों में ज्यादा नजर आएगा जहां मध्यम आयु कम है. चाड में मध्यम आयु 16 साल है, यहां यह कारण ज्यादा बड़ी भूमिका निभाएगा.
भेजें  Facebook   Twitter   google+   Whatsapp   Tumblr   Digg   stumble   reddit   Newsvine
पर्मालिंक https://p.dw.com/p/3ZtlY
महामारी का समय
मौत की दर में फर्क को महामारी के समय से भी समझा जा सकता है. जिन देशों में इस महामारी का ज्यादा असर दिखा जैसे कि इटली और स्पेन में, वहां यह जर्मनी से पहले पहुंचा था. वायरस के संक्रमण की शुरूआत से लेकर गंभीर मरीजों की मौत की स्थिति तक पहुंचने में समय लगता है. जिन मामलों की पुष्टि हो चुकी है उनमें मौत की दर महामारी के आखिरी समय में तेज हो सकती है.
कई वैज्ञानिकों का कहना है कि जर्मनी में अभी महामारी अपने गंभीर चरण में नहीं पहुंची है. ऐसी स्थिति आने के बाद हम मौत की दर को बढ़ते देख सकते हैं.
स्वास्थ्य सेवाओं की स्थिति
सबसे अहम सवाल यह है कि देश की स्वास्थ्य सेवाएं कोरोना वायरस जैसी किसी महामारी का सामना करने के लिए कितनी तैयार हैं. इसके साथ ही यह भी कि क्या वो संक्रमण की गति को रोकने में सक्षम हैं. गति रोकने का मतलब है कि कि क्या संक्रमण और मृत्यु दर को पूरी आबादी में रोग के फैलने के बाद भी स्थिर रखा जा सकता है.
यह संभव है, उदाहरण के लिए कोरोना वायरस के गंभीर मरीजों को सांस देने वाली या वेंटीलेटर मशीनों के सहारे मरने से रोका जा सकता है. ऐसे में जरूरी यह है कि पर्याप्त संख्या में ऐसे अस्पताल, बेड और मशीनें मौजूद हों. अगर बहुत कम इंटेंसिव केयर बेड और वेंटीलेटर होंगे तो जिन मरीजों को इनकी सुविधा नहीं मिलेगी उनके मरने का खतरा ज्यादा होगा.
सिर्फ इसी मामले में जर्मनी और इटली के बीच बड़ा फर्क है. इटली में 6 करोड़ की आबादी है. महामारी जब शुरू हुई तो वहां इंटेंसिव केयर के 5000 बेड मौजूद थे. जर्मनी में 8 करोड़ की आबादी है और यहां 28,000 इंटेंसिव केयर बेड हैं. कहा यह भी जा रहा है कि जर्मनी बहुत जल्द अपने इंटेंसिव केयर बेड की संख्या दोगुनी कर लेगा.
कोरोना वायरस के चलते भारत सरकार ने 1.7 लाख करोड़ पैकेज का एलान किया है. वित्त मंत्री निर्मला सीतारमण ने ऐसे लोगों के लिए राहत पैकेज की घोषणा की है जो गरीब और कमजोर तबके के हैं.
21 दिनों के लॉकडाउन के कारण संकट से जूझ रहे गरीब, किसान, मजदूर, छोटे कर्मचारियों और महिलाओं को राहत देने के लिए इस योजना को दो हिस्सों में बांटा गया है. पहली कोशिश हर नागरिक के पेट भरने की है. प्रधानमंत्री गरीब कल्याण अन्न योजना के तहत 80 करोड़ गरीबों और दिहाड़ी मजदूरों को खाद्य मदद दी जाएगी.
प्रधानमंत्री गरीब कल्याण योजना के तहत गरीबों को तीन महीने तक मुफ्त राशन दिया जाएगा. ग्रामीण क्षेत्र में मनरेगा के तहत काम करने वालों को अब 182 रुपये के बदले 202 रुपये मिलेंगे. इससे उनकी आय में 2000 रुपये की बढ़ोतरी होगी. इसके अलावा तीन करोड़ गरीब वृद्धों, गरीब विधवाओं और गरीब दिव्यांगों को एक-एक हजार रुपये की अनुग्रह राशि देने की घोषणा हुई है.
उज्ज्वला योजना के लाभार्थियों को अगले तीन महीने तक मुफ्त में रसोई गैस सिलेंडर देने का ऐलान हुआ है, इससे 8 करोड़ गरीब परिवारों को लाभ होगा.
राहत पैकेज के तहत देश के 8.7 करोड़ किसानों के खाते में अप्रैल के पहले हफ्ते में 2000 रुपये ट्रांसफर किए जाएंगे.
कोरोना के खिलाफ लड़ाई लड़ रहे डॉक्टरों, पैरा मेडिकलकर्मियों, नर्स, आशा सहयोगी और अन्य मेडिकल स्टाफ के लिए बीमा की घोषणा की गई है. सरकार ने इन लोगों के लिए 50 लाख रुपये के मेडिकल इंश्योरेंस का ऐलान किया है. इसका लाभ करीब 20 लाख मेडिकल कर्मियों को मिलेगा.
जनधन योजना के जरिए 20 करोड़ महिलाओं के खाते में अगले 3 महीने तक डीबीटी यानी डायरेक्ट बेनेफिट ट्रांसफर के जरिए हर महीने 500 रुपये दिए जाएंगे.
लॉकडाउन के कारण प्रभावित लोगों की मदद के लिए राज्य की सरकारें भी आगे आ रही हैं. बिहार सरकार ने राशन कार्डधारी परिवार को एक महीने का मुफ्त राशन देने का एलान किया है.
कोरोना से अर्थव्यवस्था को और अधिक नुकसान से बचाने के लिए रिजर्व बैंक ने भी बड़ी घोषणाएं की हैं. आरबीआई ने रेपो रेट, रिवर्स रेपो रेट और सीआरआर में कटौती की घोषणा की है. साथ ही आरबीआई ने टर्म लोन की किश्त चुकाने में तीन महीने की छूट दी है. ग्राहक अपनी मर्जी से ईएमआई चुका सकते हैं लेकिन बैंक दबाव नहीं डालेगा. इसका यह मतलब नहीं कि बकाया कभी चुकाना ही नहीं पड़ेगा. सिर्फ तीन महीने की मोहलत दी गई है.
बड़े शहरों से गांवों की तरफ पलायन करने वाले प्रवासी मजदूरों को रोकने के लिए केंद्र सरकार ने एडवाइजरी जारी की है. केंद्र ने राज्यों से खेतिहर मजदूरों, औद्योगिक मजदूरों और असंगठित क्षेत्र के कामगारों के पलायन रोकने को कहा है. केंद्र की ओर से राज्यों को सलाह दी गई है कि वे इन समूहों को मुफ्त अनाज और अन्य जरूरी चीजों के बारे में जानकारी दे जिससे बड़े पैमाने पर पलायन को रोका जा सके.
रिपोर्ट: आमिर अंसारी
इंटेंसिव केयर बेड
दुनिया भर में इंटेंसिव केयर बेड की मौजूदगी की कहानी अलग है. जर्मनी में प्रति 1 लाख लोगों पर 29 बेड हैं जबकि अमेरिका में 34. इसी तरह इटली में केवल 12 और स्पेन में प्रति एक लाख लोगों पर केवल 10 इंटेंसिव केयर बेड हैं. यहां यह ध्यान देना भी जरूरी है कि दक्षिण कोरिया ने बड़े पैमाने पर टेस्ट और मरीजों को अलग थलग रखने की व्यवस्था के जरिए कोविड 19 को फैलने से रोका है. दक्षिण कोरिया में 1 लाख लोगों पर इंटेंसिव केयर के महज 10.6 बेड ही मौजूद हैं.
दक्षिण कोरिया ने लोगों को क्वारंटीन करने के लिए सख्त नियम बनाए और शुरूआत से ही संक्रमण की गति को एक समान बनाए रखा. इस देश में महज 10 हजार लोग संक्रमित हुए हैं. इटली में यहां से 8 गुना, जर्मनी में 5 गुना और स्पेन में छह गुना और अमेरिका में 10 गुना ज्यादा लोग संक्रमित हुए हैं. जब तक यह महामारी चल रही है तब तक अलग अलग देशों में इसके संक्रमण और मौत की दरों के बारे में अंतर दिखता रहेगा. एक बार जब सबकुछ थम जाएगा तब शायद ज्यादा भरोसेमंद आंकड़े सामने आ सकेंगे.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस से बचने के लिए क्या "ना" करें
कोरोना वायरस कैसे फैलता है इसको लेकर वैज्ञानिक जानकारियां जुटा रहे हैं. अमेरिका के रोग नियंत्रण और रोकथाम केंद्र के मुताबिक कोरोना वायरस का अस्तित्व सतह पर खत्म हो जाता है. जिसके कारण चीन से आने वाले उत्पादों या पैकेट से वायरस के फैलने का जोखिम बहुत कम है. तो अगली बार डिलीवरी बॉय आपके घर चीन से मंगाया आपका सामान लेकर आए तो आपको डरने की जरूरत नहीं है.
ब्लीच या क्लोरीन जैसे कीटाणुनाशक सॉल्वैंट्स जिसमें 75 प्रतिशत इथेनॉल, पैरासिटिक एसिड और क्लोरोफॉर्म होता है, असल में कोरोना वायरस को सतह पर खत्म कर सकते हैं. हालांकि ऐसे कीटनाशकों को त्वचा पर लगाने से कोई फायदा नहीं होता बल्कि शरीर पर ऐसे रसायन डालना बेहद खतरनाक और जानलेवा साबित हो सकता है.
विश्व स्वास्थ्य संगठन के मुताबिक घर के पालतू जानवरों जैसे बिल्ली या कुत्तों से कोरोना वायरस नहीं फैलता. जानवरों से फैलने वाले दूसरे बैक्टीरिया से बचने के लिए पालतू जानवरों को हाथ लगाने के बाद हाथ धोना अपने आप में अच्छी आदत है. शोधकर्ता कह चुके हैं कि चीन के वुहान शहर में किसी जंगली जानवर से कोरोना वायरस दुनिया भर में फैला.
यह वायरस नया और अलग है. इस वायरस की अपनी वैक्सीन बनाई जा रही है. निमोनिया की वैक्सीन कोरोना वायरस का उपचार नहीं है. इस समय विश्व में कई देशों के वैज्ञानिक कोरोना वायरस या 2019 - एनकोव से लड़ने वाली वैक्सीन बनाने में जुटे हैं.
सोशल मीडिया पर ऐसा पोस्ट वायरल हो रहा है जिसके मुताबिक खारे पानी से नाग रगड़ने से कोरोना वायरस से बचा जा सकता है. विश्व स्वास्थ्य संगठन के मुताबिक ऐसा कोई प्रमाण नहीं है जो इस दावे की पुष्टि करता हो.
माउथवॉश के गरारे से कोरोना वायरस से नहीं बचा जा सकता है. कुछ कंपनियों के माउथवॉश कुछ मिनटों के लिए आपकी लार में रहने वाले विशेष रोगाणुओं को खत्म कर सकते हैं, लेकिन डब्ल्यूएचओ के मुताबिक यह आपको कोरोना वायरस से नहीं बचाता.
यह दावा सोशल मीडिया पर जंगल की आग की तरह फैल रहा है. लहसुन में जरूर कुछ रोगाणुरोधी गुण होते हैं लेकिन डब्ल्यूएचओ के मुताबिक कोरोना वायरस के प्रकोप से बचने के लिए लहसुन लाभकारी नहीं है.
सोशल मीडिया दिग्गज फेसबुक और ट्विटर वायरस के बारे में गलत जानकारी वाले पोस्ट हटाने पर काम कर रहे हैं. जनवरी के आखिर में फेसबुक ने घोषणा की है कि वह ऐसी पोस्ट हटा देगा जिसमें कोरोना वायरस के बारे में गलत दावे और गलत जानकारी दी गई है. (रिपोर्ट-जेसी लिया विंगार्ड/एसबी)
भेजें  Facebook   Twitter   google+   Whatsapp   Tumblr   Digg   stumble   reddit   Newsvine
पर्मालिंक https://p.dw.com/p/3ZtlY
चीन से आए कोरोना वायरस से बचने के तमाम उपाय अगर आप इंटरनेट पर खोज रहे हैं तो आपको सावधान रहने की भी जरूरत है. सोशल मीडिया पर लिखी हर चीज सच नहीं होती. कोरोना वायरस को लेकर फैले इस तरह के भ्रम से दूर रहिए. (27.03.2020)
लॉकडाउन के कारण जिन लोगों की कमाई का जरिया बंद हो गया उनके लिए सरकार ने कई एलान किए हैं. एक नजर डालते हैं केंद्र और राज्यों के मरहम पर. (28.03.2020)
</doc>
<doc docid='dw_52947898' lang='hin' type='mono' source='https://www.dw.com/hi/hi/corona-virus-world-update/a-52947898' term='कोरोना'>
इस वक्त कोरोना वायरस से पीड़ित सबसे ज्यादा लोग अमेरिका में हैं. फिलहाल यहां 1 लाख 4 हजार 837 लोग कोरोना वायरस की चपेट में आए हैं और यह संख्या लगातार बढ़ रही है. अमेरिका में अब तक 1,711 लोगों की मौत हुई है जबकि इटली में 9,134 लोग अब तक मारे जा चुके हैं, बीते कई दिनों सें वहां हर रोज 500 से ज्यादा लोगों की जान जा रही है. इस बीच दुनिया भर में कोविड-19 से प्रभावित लोगों की संख्या अब 6 लाख से ज्यादा है और महामारी के कारण अब तक 28 हजार लोगों की मौत हुई है. बीते दो दिनों से हर रोज एक लाख से ज्यादा लोग इससे संक्रमित हो रहे हैं. सबसे ज्यादा प्रभावित देशों में अमेरिका शीर्ष पर है उसके बाद इटली और फिर चीन की बारी आती है जहां से यह बीमारी शुरू हुई.
यूरोप में स्पेन और जर्मनी भी इसमें घिरते जा रहे हैं. स्पेन में पीड़ितों की संख्या 65 हजार और जर्मनी में 53 हजार को पार कर गई है. स्पेन में 5,690 लोगों की जान गई है जबकि जर्मनी में 395. स्पेन के लिए बीते 24 घंटे सबसे ज्यादा घातक साबित हुए. यहां 832 लोगों की जान गई है जो एक दिन में अब तक स्पेन के लिए सबसे ज्यादा है.  स्वास्थ्य सेवाओं और टेस्ट की सेवा को सुदृढ़ कर जर्मनी मौत की संख्या को एक हद तक रोकने में कामयाब हुआ है. इस समय जर्मनी ने हर हफ्ते पांच लाख लोगों का टेस्ट करने की क्षमता हासिल कर ली है. जर्मनी में पूरी तरह तालाबंदी नहीं है लेकिन जरूरी सेवाओं को छोड़ बाकी गतिविधियों पर रोक लगा दी गई है. सरकार का कहना है कि फिलहाल जो हालात है उन्हें देख कर नहीं लगता कि 20 अप्रैल से पहले पाबंदियों को हटाया जा सकेगा.
24 मार्च से 21 दिनों के लिए "टोटल लॉकडाउन".
लॉकडाउन शब्द का इस्तेमाल किए बिना 22 मार्च से दो से ज्यादा लोगों का एक साथ बिना वजह बाहर निकलना मना है.
23 मार्च से तीन हफ्तों के लिए घर से बाहर ना निकलने के निर्देश दिए गए हैं.
24 मार्च से 19 अप्रैल तक घर से बाहर ना निकलने को कहा गया है. सभी रेस्तरां और कैफे बंद हैं.
14 मार्च से देश में इमरजेंसी लागू है. ऐसा कब तक रहेगा इस बारे में कुछ बताया नहीं गया है.
17 मार्च को यहां दस दिन के लॉकडाउन की घोषणा की गई थी. 27 मार्च को इसे 15 अप्रैल तक के लिए बढ़ा दिया गया है.
9 मार्च को इटली यूरोप का पहला देश बना जिसने लॉकडाउन का फैसला किया. स्थिति नियंत्रण में आने तक यह जारी रहेगा.
यहां 18 मार्च से 5 अप्रैल तक लॉकडाउन किया गया था. अब तारीख बढ़ा कर 19 अप्रैल कर दी गई है.
यहां 13 अप्रैल तक लॉकडाउन रहेगा जिसे आगे भी बढ़ाया जा सकता है.
यहां 22 मार्च से लॉकडाउन चल रहा है. घर से बाहर निकलने के लिए आईडी दिखाने की जरूरत पड़ती है.
यहां 27 मार्च से 12 अप्रैल तक लोगों को घर से बाहर ना निकलने को कहा गया है.
यहां 27 मार्च से तीन हफ्ते का लॉकडाउन घोषित हुआ है. सेना सड़कों पर पहरा दे रही है.
यहां 26 मार्च से लॉकडाउन शुरू हुआ है लेकिन लोगों में बंद की शर्तों को ले कर असमंजस है.
मक्का, मदीना और रियाद में 21 दिन का कर्फ्यू लगा दिया गया है.
रिपोर्ट: ईशा भाटिया सानन
अमेरिका ने कोरोना वायरस से लड़ने के लिए दो हजार अरब डॉलर के पैकेज को मंजूरीर दी है. इस पैसे से कोरोना पर लगाम कसने के साथ ही अर्थव्यवस्था को संभालने के लिए उपाय किए जाएंगे. अमेरिका कई देशों को कोरोना से लड़ने में भी मदद दे रहा है. अमेरिकी सरकार ने कोरोना से प्रभावित 64 देशों को मदद के लिए चुना है जिनमें भारत भी शामिल है.
इस बीच दक्षिण कोरिया ने कोरोना पर लगाम कसने में बड़ी कामयाबी हासिल की है अब यहा पीड़ितों से ज्यादा संख्या उन लोगों की है जो इलाज के बाद स्वस्थ हो कर घर लौट गए हैं. दक्षिण कोरिया ने बड़े पैमाने पर टेस्ट के जरिए यह सफलता पाई है. यहां कुल 9,478 लोग इसकी चपेट में आए और इनमें से 144 लोगों की जान गई और 4,811 लोगों का इलाज हो चुका है.
इस बीच चीन ने अपने देश में लोगों के आने जाने पर व्यापक रोक लगाने की मुहिम शुरू की है. इसके तहत दुनिया भर से आने वाले लोगों को रोकने का फैसला किया गया है. जिन लोगों के पास वीजा है उसे भी स्थगित और रद्द किया जा रहा है. इस बीच वुहान में जिंदगी धीरे धीरे सामान्य हो रही है. यहीं पर कोरोना पैदा हुआ और फिर यहां से पूरी दुनिया में फैला.
अब तक सुरक्षित नजर आ रहे चीन के आसपास के कुछ देशों में संक्रमण बढ़ा है. शनिवार को मलेशिया में संक्रमण के 159 नए मामले सामने आए, यहां अब तक 2,320 लोग कोरोना की चपेट में आए हैं और 26 लोगों की मौत हुई है. इसी तरह इंडोनेशिया में 109 नए मामलों के साथ कुल संख्या 1,555 पर पहुंच गई है. इंडोनेशिया में 87 लोगों की मौत हुई है.
दक्षिण अफ्रीका में तालाबंदी शुरू होने के बाद अब रूस और आयरलैंड ने भी धीरे धीरे लोगों की गतिविधियों पर पाबंदी लगानी शुरू कर दी है. यहां रेस्तरां और कैफे बंद करने के आदेश दिए गए हैं. रूस में शुक्रवार तक 1000 लोगों में कोराना का संक्रमण हो चुका है. और अब यहां काम बंद करने के आदेश दिए गए हैं. यह पहला हफ्ता होगा जब रूस में दफ्तर बंद होंगे. रूसी सरकार के प्रवक्ता ने इस बात पर जोर दिया कि फिलहाल यहां महामारी जैसी स्थिति नहीं है. यूरोप के बाकी देशों से रूस की स्थिति फिलहाल इस मामले में बेहतर नजर आ रही है.
कोरोना वायरस से बचने के लिए क्या "ना" करें
कोरोना वायरस कैसे फैलता है इसको लेकर वैज्ञानिक जानकारियां जुटा रहे हैं. अमेरिका के रोग नियंत्रण और रोकथाम केंद्र के मुताबिक कोरोना वायरस का अस्तित्व सतह पर खत्म हो जाता है. जिसके कारण चीन से आने वाले उत्पादों या पैकेट से वायरस के फैलने का जोखिम बहुत कम है. तो अगली बार डिलीवरी बॉय आपके घर चीन से मंगाया आपका सामान लेकर आए तो आपको डरने की जरूरत नहीं है.
ब्लीच या क्लोरीन जैसे कीटाणुनाशक सॉल्वैंट्स जिसमें 75 प्रतिशत इथेनॉल, पैरासिटिक एसिड और क्लोरोफॉर्म होता है, असल में कोरोना वायरस को सतह पर खत्म कर सकते हैं. हालांकि ऐसे कीटनाशकों को त्वचा पर लगाने से कोई फायदा नहीं होता बल्कि शरीर पर ऐसे रसायन डालना बेहद खतरनाक और जानलेवा साबित हो सकता है.
विश्व स्वास्थ्य संगठन के मुताबिक घर के पालतू जानवरों जैसे बिल्ली या कुत्तों से कोरोना वायरस नहीं फैलता. जानवरों से फैलने वाले दूसरे बैक्टीरिया से बचने के लिए पालतू जानवरों को हाथ लगाने के बाद हाथ धोना अपने आप में अच्छी आदत है. शोधकर्ता कह चुके हैं कि चीन के वुहान शहर में किसी जंगली जानवर से कोरोना वायरस दुनिया भर में फैला.
यह वायरस नया और अलग है. इस वायरस की अपनी वैक्सीन बनाई जा रही है. निमोनिया की वैक्सीन कोरोना वायरस का उपचार नहीं है. इस समय विश्व में कई देशों के वैज्ञानिक कोरोना वायरस या 2019 - एनकोव से लड़ने वाली वैक्सीन बनाने में जुटे हैं.
सोशल मीडिया पर ऐसा पोस्ट वायरल हो रहा है जिसके मुताबिक खारे पानी से नाग रगड़ने से कोरोना वायरस से बचा जा सकता है. विश्व स्वास्थ्य संगठन के मुताबिक ऐसा कोई प्रमाण नहीं है जो इस दावे की पुष्टि करता हो.
माउथवॉश के गरारे से कोरोना वायरस से नहीं बचा जा सकता है. कुछ कंपनियों के माउथवॉश कुछ मिनटों के लिए आपकी लार में रहने वाले विशेष रोगाणुओं को खत्म कर सकते हैं, लेकिन डब्ल्यूएचओ के मुताबिक यह आपको कोरोना वायरस से नहीं बचाता.
यह दावा सोशल मीडिया पर जंगल की आग की तरह फैल रहा है. लहसुन में जरूर कुछ रोगाणुरोधी गुण होते हैं लेकिन डब्ल्यूएचओ के मुताबिक कोरोना वायरस के प्रकोप से बचने के लिए लहसुन लाभकारी नहीं है.
सोशल मीडिया दिग्गज फेसबुक और ट्विटर वायरस के बारे में गलत जानकारी वाले पोस्ट हटाने पर काम कर रहे हैं. जनवरी के आखिर में फेसबुक ने घोषणा की है कि वह ऐसी पोस्ट हटा देगा जिसमें कोरोना वायरस के बारे में गलत दावे और गलत जानकारी दी गई है. (रिपोर्ट-जेसी लिया विंगार्ड/एसबी)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना ने भारत के विभिन्न प्रांतों में काम करने वाले दूसरे इलाकों के मजदूरों की दयनीय स्थिति को सामने ला दिया है. अपने अपने प्रांतों के लिए जरूरी पैसा कमाने वाले इन मजदूरों का ख्याल रखना राज्य सरकारों की जिम्मेदारी है. (27.03.2020)
भारत में तालाबंदी लागू होने से पहले कई लोग कोरोना वायरस के संक्रमण को फैलने से रोकने के सुझावों को नहीं मान रहे थे. लेकिन एक-एक व्यक्ति कितनों को संक्रमित कर सकता है यह धीरे-धीरे अब सामने आ रहा है. (27.03.2020)
भारत में कोरोना वायरस के मामले तेजी से बढ़ रहे हैं, शुक्रवार को कोरोना वायरस के 149 नए मामलों की पुष्टि हुई. महामारी के कारण महाराष्ट्र में सबसे अधिक 5 मौतें हुई हैं. (28.03.2020)
देश के दूसरे महानगरों की तरह कोलकाता में भी लाखों प्रवासी मजदूर लॉकडाउन के चलते फंस गए हैं. इनमें से कोई मोटिया मजदूर के तौर पर माल ढुलाई का काम करता था तो कोई रिक्शा चला कर परिवार का पेट पालता था. (28.03.2020)
21 दिनों के लिए घर में बंद रहना आसान नहीं है. लेकिन भारत इसमें अकेला नहीं है. दुनिया में और भी कई देश हैं जो इस वक्त लॉकडाउन या उस जैसी स्थिति से गुजर रहे हैं. (28.03.2020)
चीन से आए कोरोना वायरस से बचने के तमाम उपाय अगर आप इंटरनेट पर खोज रहे हैं तो आपको सावधान रहने की भी जरूरत है. सोशल मीडिया पर लिखी हर चीज सच नहीं होती. कोरोना वायरस को लेकर फैले इस तरह के भ्रम से दूर रहिए. (27.03.2020)
</doc>
<doc docid='dw_52947555' lang='hin' type='mono' source='https://www.dw.com/hi/hi/कोलकाता-में-भी-बेहाल-हैं-प्रवासी-मजदूर/a-52947555' term='कोरोना'>
“इस महीने की शुरुआत में जो थोड़े-बहुत पैसे थे उसे गांव भेज दिया. अब हमारे पास एक सप्ताह से ना तो कोई काम है और ना ही कमाई. खाने के भी लाले पड़े हैं. हम अपने गांव भी नहीं जा सकते,” अपनी हालत बयान करते बिहार से 20 साल पहले कोलकाता आए रामाशीष के चेहरे पर निराशा साफ झलकती है.
केंद्र सरकार ने हालांकि राज्य सरकारों से प्रवासी मजदूरों के सामूहिक पलायन पर अंकुश लगाने और ऐसे लोगों की मदद करने को कहा है, लेकिन पेट की आग के आगे भला सरकारी निर्देशों की परवाह कौन करता है. देश के दूसरे शहरों की तरह कोलकाता के सैकड़ों मजदूर भी पैदल या साइकिल से ही बिहार और झारखंड स्थित अपने गांवों के लिए रवाना हो गए हैं. लेकिन अब भी लाखों लोग यहां फंसे लॉकडाउन के खत्म होने का इंतजार कर रहे हैं.
बड़ी तादाद
कोलकाता में बिहार, उत्तर प्रदेश, झारखंड और ओडीशा जैसे पड़ोसी राज्यों के मजदूर बड़ी तादाद में रहते और काम करते हैं. इनमें से कोई एशिया में खाद्यान्नों की सबसे बड़ी मंडी बड़ा बाजार में सिर पर या रिक्शा वैन से सामान ढोने का काम करता है  तो कोई हाथ रिक्शा खींचता है.
कोरोना वायरस के आतंक के बाद लॉकडाउन की वजह से उन सबकी कमाई ठप्प हो गई है. अब यह लोग पैसे-पैसे को मोहताज हो गए हैं. आलम यह है कि इन लोगों को परिवार समेत किसी स्वयंसेवी संस्था या सरकार की ओर से बांटे जाने वाले खाने के पैकेट के लिए लंबी लाइन लगानी पड़ रही है. वह भी रोज नहीं मिल पाता.
जरूरतमंदों को राहत सामग्री पहुंचाती बंगाल पुलिस.
बिहार के बेगूसराय जिले से यहां आकर मोटिया मजदूर के तौर पर काम करने वाले मुन्ना बताते हैं, "पहले मैं रोजाना पांच से छह सौ रुपए तक कमा लेता था, लेकिन बीते दो सप्ताह से एक ढेला भी कमाई नहीं हुई है.” कोलकाता के बड़ाबाजार इलाके में हाथ रिक्शा खींचने वाले मंगनी महतो बताते हैं, "दो सप्ताह से कमाई लगभग ठप्प है. लेकिन पेट तो मानता नहीं है. अब तो जमा पूंजी भी लगभग खत्म हो गई है. पता नहीं आगे क्या होगा.” वह कहते हैं कि सरकार ने जल्दी ही कुछ नहीं किया तो ज्यादातर मजदूर भुखमरी के शिकार हो जाएंगे.
कोरोना वायरस के चलते भारत सरकार ने 1.7 लाख करोड़ पैकेज का एलान किया है. वित्त मंत्री निर्मला सीतारमण ने ऐसे लोगों के लिए राहत पैकेज की घोषणा की है जो गरीब और कमजोर तबके के हैं.
21 दिनों के लॉकडाउन के कारण संकट से जूझ रहे गरीब, किसान, मजदूर, छोटे कर्मचारियों और महिलाओं को राहत देने के लिए इस योजना को दो हिस्सों में बांटा गया है. पहली कोशिश हर नागरिक के पेट भरने की है. प्रधानमंत्री गरीब कल्याण अन्न योजना के तहत 80 करोड़ गरीबों और दिहाड़ी मजदूरों को खाद्य मदद दी जाएगी.
प्रधानमंत्री गरीब कल्याण योजना के तहत गरीबों को तीन महीने तक मुफ्त राशन दिया जाएगा. ग्रामीण क्षेत्र में मनरेगा के तहत काम करने वालों को अब 182 रुपये के बदले 202 रुपये मिलेंगे. इससे उनकी आय में 2000 रुपये की बढ़ोतरी होगी. इसके अलावा तीन करोड़ गरीब वृद्धों, गरीब विधवाओं और गरीब दिव्यांगों को एक-एक हजार रुपये की अनुग्रह राशि देने की घोषणा हुई है.
उज्ज्वला योजना के लाभार्थियों को अगले तीन महीने तक मुफ्त में रसोई गैस सिलेंडर देने का ऐलान हुआ है, इससे 8 करोड़ गरीब परिवारों को लाभ होगा.
राहत पैकेज के तहत देश के 8.7 करोड़ किसानों के खाते में अप्रैल के पहले हफ्ते में 2000 रुपये ट्रांसफर किए जाएंगे.
कोरोना के खिलाफ लड़ाई लड़ रहे डॉक्टरों, पैरा मेडिकलकर्मियों, नर्स, आशा सहयोगी और अन्य मेडिकल स्टाफ के लिए बीमा की घोषणा की गई है. सरकार ने इन लोगों के लिए 50 लाख रुपये के मेडिकल इंश्योरेंस का ऐलान किया है. इसका लाभ करीब 20 लाख मेडिकल कर्मियों को मिलेगा.
जनधन योजना के जरिए 20 करोड़ महिलाओं के खाते में अगले 3 महीने तक डीबीटी यानी डायरेक्ट बेनेफिट ट्रांसफर के जरिए हर महीने 500 रुपये दिए जाएंगे.
लॉकडाउन के कारण प्रभावित लोगों की मदद के लिए राज्य की सरकारें भी आगे आ रही हैं. बिहार सरकार ने राशन कार्डधारी परिवार को एक महीने का मुफ्त राशन देने का एलान किया है.
कोरोना से अर्थव्यवस्था को और अधिक नुकसान से बचाने के लिए रिजर्व बैंक ने भी बड़ी घोषणाएं की हैं. आरबीआई ने रेपो रेट, रिवर्स रेपो रेट और सीआरआर में कटौती की घोषणा की है. साथ ही आरबीआई ने टर्म लोन की किश्त चुकाने में तीन महीने की छूट दी है. ग्राहक अपनी मर्जी से ईएमआई चुका सकते हैं लेकिन बैंक दबाव नहीं डालेगा. इसका यह मतलब नहीं कि बकाया कभी चुकाना ही नहीं पड़ेगा. सिर्फ तीन महीने की मोहलत दी गई है.
बड़े शहरों से गांवों की तरफ पलायन करने वाले प्रवासी मजदूरों को रोकने के लिए केंद्र सरकार ने एडवाइजरी जारी की है. केंद्र ने राज्यों से खेतिहर मजदूरों, औद्योगिक मजदूरों और असंगठित क्षेत्र के कामगारों के पलायन रोकने को कहा है. केंद्र की ओर से राज्यों को सलाह दी गई है कि वे इन समूहों को मुफ्त अनाज और अन्य जरूरी चीजों के बारे में जानकारी दे जिससे बड़े पैमाने पर पलायन को रोका जा सके.
रिपोर्ट: आमिर अंसारी
ऐसे प्रवासी मजदूर समूहों में एक साथ रहते हैं. यह लोग हर महीने अपने किसी न किसी साथी के हाथ अपने गांव पैसे भेज देते हैं ताकि वहां परिवार की रोजी-रोटी चलती रहे. अब कमाई बंद होने से यहां इनके सामने खाने-पीने का संकट है तो गांव में रहने वाले परिजनों के सामने भी भूख की समस्या गंभीर होती जा रही है.
वर्ष 2011 की जनगणना के मुताबिक, कोलकाता में बाहरी राज्यों के प्रवासी मजदूरों की तादाद 3.90 लाख थी. अब यह तादाद पांच लाख से ऊपर होने का अनुमान है. इनमें से लगभग 50 फीसदी बिहार के हैं और 28 फीसदी उत्तर प्रदेश, झारखंड औऱ ओडीशा जैसे पड़ोसी राज्यों के.
पोस्टा मर्चेंट्स एसोसिएशन के सचिव विश्वनाथ अग्रवाल बताते हैं, "बाजार सीमित समय के लिए खुला है. लेकिन लॉकडाउन के चलते पुलिस के डर से वह लोग अपने घरों से बाहर ही नहीं निकल रहे हैं.”
राजनीतिक पर्यवेक्षक विश्वनाथ चक्रवर्ती कहते हैं, "बिहार और उत्तर प्रदेश से प्रवासी मजदूरों के कोलकाता आने का जो सिलसिला 19वीं सदी के मध्य में शुरू हुआ था वह अब भी जस का तस है.” अर्थशास्त्री अभिरूप सरकार इसकी वजह बताते हैं. वह कहते हैं, "यहां कमाई ज्यादा है और यह शहर दूसरे महानगरों के मुकाबले काफी सस्ता है. ऐसे में मजदूर अधिक से अधिक पैसे बचा कर गांव भेज सकते हैं. इसी आकर्षण की वजह से प्रवासी मजदूरों के लिए सदियों से कोलकाता एक पसंदीदा ठिकाना रहा है.”
कोरोना की वजह से फैले आतंक और लंबे लॉकडाउन के चलते अब ऐसे लाखों लोग आशा और निराशा के भंवर में फंसे हैं. उनको पता नहीं है कि आखिर ऐसी हालत कब तक बनी रहेगी और हालात में सुधार होने तक उनकी सांसें साथ देंगी या नहीं?
__________________________
हमसे जुड़ें: Facebook | Twitter | YouTube | GooglePlay | AppStore
घर जाने की बेताबी क्या होती है जरा इन लोगों से पूछिए. यह समूह किसी भी तरह से अपने घर, अपने गांव जाना चाहता है. जिंदगी को लॉकडाउन से बचाने लोग सिर पर गठरी और गोद में बच्चा लिए निकल पड़े हैं.
परेशान हाल मजदूर और उनके परिवार पिछले कुछ दिनों से इसी तरह से बदहवास हैं, पहले जनता कर्फ्यू और उसके बाद 21 दिनों का लॉकडाउन. उन्हें कोई भी गाड़ी नजर आती है तो वे उसे रुकने का इशारा करते हैं.
कुछ लोगों के पैरों में चलते-चलते छाले पड़ गए हैं. हाथों में एक बैग है. पानी-बिस्कुट के सहारे वह सफर तय करना चाहते हैं.
मुंबई, अहमदाबाद, सूरत, गुड़गांव, दिल्ली, नोएडा में हजारों लोग किसी तरह से अपने घरों को पहुंचना चाहते हैं. वे कहते हैं कि शहर में अब रहकर क्या करना जब कोई काम ही नहीं है.
कई लोगों का कहना है कि वे पिछले कुछ दिनों से भरपेट खाना नहीं खा पाए हैं. उन्होंने बताया कि वे जहां काम करते थे, वहां से उन्हें पांच-पांच सौ रुपये देकर जाने को कह दिया गया.
यह परिवार नोएडा में रहता था, लेकिन तालाबंदी की वजह से उसके पास काम नहीं है और ना ही इतने पैसे कि आगे का खर्च निकल पाए. इसलिए पति-पत्नी ने झांसी के लिए पैदल ही चलने का फैसला किया.
कुछ दिनों पहले तक यह लोग इस शहर का हिस्सा हुआ करते थे, लेकिन अब उन्हें इस शहर में अपना भविष्य नजर नहीं आता है. वे कहते हैं, “कोरोना से पहले, हमें भूख मार डालेगी.“
कई प्रवासी मजदूर छोटे बच्चे और महिलाओं के साथ सफर कर रहे हैं. सफर में जंगल से भी गुजरना होगा और सुनसान हाइवे से भी. खतरों के साथ उन्हें सैकड़ों किलोमीटर सफर तय करना है.
जो लोग अपने गांवों के लिए निकले हैं, उनके पास खाने-पीने का पर्याप्त इंतजाम नहीं है. ऐसे में कुछ लोग उन्हें खाने के पैकेट देकर मदद कर रहे हैं.
राज्य सरकारों ने ऐसे लोगों के खाने पीने का इंतजाम किया है. उत्तर प्रदेश सरकार ने फंसे हुए लोगों को निकालने के लिए बसों का इंतजाम किया है. दिल्ली सरकार ने पलायन करने वालों से अपील की है कि वे जहां हैं, वहीं रहें. सरकार का कहना है कि ऐसे लोगों के लिए रहने, खाने-पीने का इंतजाम किया गया है.
रिपोर्ट: आमिर अंसारी
इंसान की तुलना में कुत्तों की नाक 10,000 गुना ज्यादा संवेदनशील होती है. यह बात हर कोई जानता है कि कुत्ते ड्रग्स और विस्फोटकों को सूंघ कर पता लगा लेते हैं. अगर कुत्ते इस मामले में भी सही होते हैं तो यह बड़ी खोज होगी. (27.03.2020)
केंद्र सरकार ने महामारी से होने वाली आर्थिक नुकसान की भरपाई के लिए पहले आर्थिक पैकेज की घोषणा की है. एक लाख सत्तर हजार करोड़ रुपये के इस राहत पैकेज का फोकस आर्थिक रूप से कमजोर लोगों पर रखा गया है. (26.03.2020)
भारत में तालाबंदी लागू होने से पहले कई लोग कोरोना वायरस के संक्रमण को फैलने से रोकने के सुझावों को नहीं मान रहे थे. लेकिन एक-एक व्यक्ति कितनों को संक्रमित कर सकता है यह धीरे-धीरे अब सामने आ रहा है. (27.03.2020)
कोरोना ने भारत के विभिन्न प्रांतों में काम करने वाले दूसरे इलाकों के मजदूरों की दयनीय स्थिति को सामने ला दिया है. अपने अपने प्रांतों के लिए जरूरी पैसा कमाने वाले इन मजदूरों का ख्याल रखना राज्य सरकारों की जिम्मेदारी है. (27.03.2020)
लॉकडाउन के कारण जिन लोगों की कमाई का जरिया बंद हो गया उनके लिए सरकार ने कई एलान किए हैं. एक नजर डालते हैं केंद्र और राज्यों के मरहम पर. (28.03.2020)
भारत में 24 मार्च से अगले 21 दिनों के लिए लॉकडाउन है लेकिन उसके अगले दिन 25 मार्च से ही लोग पैदल अपने गांवों और कस्बों की तरफ जाने लगे. यह सिलसिला जारी है. देखिए...किस तरह से लोग जान जोखिम में डाल कर सफर कर रहे हैं. (28.03.2020)
</doc>
<doc docid='dw_52947131' lang='hin' type='mono' source='https://www.dw.com/hi/hi/149-new-cases-in-24-hours-covid-19-count-crosses-800/a-52947131' term='कोरोना'>
भारत में कोरोना वायरस या कोविड-19 के पॉजिटिव मामलों की संख्या 870 के पार चली गई है. कोरोना वायरस महामारी के कारण अब तक 19 लोगों की मौत हो चुकी है, जबकि 79 लोग इलाज के बाद ठीक हुए हैं, इनमें विदेशी नागरिक भी शामिल हैं.  शुक्रवार का दिन भारत के लिहाज से बुरा साबित हुआ जब एक दिन में कोरोना वायरस से संक्रमण के 149 नए मामले सामने आए.
एक मीडिया रिपोर्ट में कहा गया है कि महाराष्ट्र में कोरोना वायरस के तेजी से बढ़ते मामले के बाद सरकार कोरोना संक्रमित संदिग्धों की तलाश के लिए जीपीएस तकनीक की मदद ले रही है. पुणे में 11 मार्च को कोविड-19 का पहला मरीज मिला था, दुबई से लौटे दंपती में कोरोना वायरस की पुष्टि हुई थी, इसके बाद सरकार ने तत्काल कार्रवाई करते हुए सबसे पहले पति-पत्नी को अस्पताल में भर्ती कराया, जब बेटी में भी वायरस पाया गया तो सरकार ने जीपीएस की मदद से पूरे इलाके को स्कैन किया और घर-घर जाकर सर्वे किया गया. 30 जनवरी को देशभर में जहां कुल तीन मामले थे, वही 27 मार्च तक बढ़कर 870 के पार चले गए हैं. इसी तरह से देश में मौतों की संख्या भी बढ़ रही है.
21 दिनों के लॉकडाउन के चलते खाने-पीने की चीजों के लिए दुकानों के बाहर लंबी-लंबी कतारें लग रही हैं. मंडी में हरी सब्जियों की कमी के चलते खुदरा बाजार में कीमतों में उछाल आया है. हालांकि दूध और दवा की सप्लाई पर लॉकडाउन का असर नहीं दिखा है. दूध, दवा और होम डिलिवरी सेवाओं की मदद से अधिकतर लोग घर पर ही मंगवा ले रहे हैं.
घरों तक सब्जी बिक्री करने वालों को जाने दिया जा रहा है.
पंजाब के अमृतसर में प्रशासन ने सब्जी मंडी को सुबह 4 से 7 बजे तक खोलने की अनुमति दी है. अमृतसर की सब्जी मंडी एसोसिएशन का कहना है कि उन्होंने 5 घंटे तक मंडी खोलने की अनुमति प्रशासन से मांगी है. मंडी के अधिकारियों के मुताबिक सब्जी की कोई कालाबाजारी नहीं हो रही है.
कोरोना वायरस के कारण जारी तालाबंदी के चलते मेडिकल प्रवेश परीक्षा नीट स्थगित कर दी गई है. नीट के जरिए एम्स समेत सभी चिकित्सा संस्थानों और मेडिकल कॉलेजों में एमबीबीएस के लिए दाखिला होता है.
सेना का ऑपरेशन नमस्ते
सेना प्रमुख नरल मनोज मुकुंद नरवणे ने ऑपरेशन नमस्ते का शुक्रवार को ऐलान किया है, सेना प्रमुख नरवणे ने कहा कि महामारी के खिलाफ लड़ने में सेना की जिम्मेदारी है कि वह सरकार की मदद करे. नरवणे ने लाइन ऑफ कंट्रोल या लाइन ऑफ एक्चुअल कंट्रोल पर तैनात सैनिकों से अपने करीबी और प्रियजनों के बारे में चिंता ना करने और छुट्टियों को रद्द करने को कहा है. उन्होंने कहा कि इसी तरह के हालात ऑपरेशन पराक्रम के दौरान भी देखे गए थे लेकिन तब भी सफलता ही मिली थी. ऑपरेशन नमस्ते को भी सफलता मिलेगी. नरवणे के मुताबिक, "इस महामारी के खिलाफ जारी इस लड़ाई में हमारी जिम्मेदारी है कि हम सरकार और जनता की मदद करें. बतौर सेना प्रमुख यह मेरी प्राथमिकता है कि मैं अपने सैनिकों को सुरक्षित और तंदुरुस्त रखूं. हम अपने कर्तव्यों को तभी पूरा कर सकते हैं जब हम खुद सुरक्षित हों.”
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस कैसे फैलता है इसको लेकर वैज्ञानिक जानकारियां जुटा रहे हैं. अमेरिका के रोग नियंत्रण और रोकथाम केंद्र के मुताबिक कोरोना वायरस का अस्तित्व सतह पर खत्म हो जाता है. जिसके कारण चीन से आने वाले उत्पादों या पैकेट से वायरस के फैलने का जोखिम बहुत कम है. तो अगली बार डिलीवरी बॉय आपके घर चीन से मंगाया आपका सामान लेकर आए तो आपको डरने की जरूरत नहीं है.
ब्लीच या क्लोरीन जैसे कीटाणुनाशक सॉल्वैंट्स जिसमें 75 प्रतिशत इथेनॉल, पैरासिटिक एसिड और क्लोरोफॉर्म होता है, असल में कोरोना वायरस को सतह पर खत्म कर सकते हैं. हालांकि ऐसे कीटनाशकों को त्वचा पर लगाने से कोई फायदा नहीं होता बल्कि शरीर पर ऐसे रसायन डालना बेहद खतरनाक और जानलेवा साबित हो सकता है.
विश्व स्वास्थ्य संगठन के मुताबिक घर के पालतू जानवरों जैसे बिल्ली या कुत्तों से कोरोना वायरस नहीं फैलता. जानवरों से फैलने वाले दूसरे बैक्टीरिया से बचने के लिए पालतू जानवरों को हाथ लगाने के बाद हाथ धोना अपने आप में अच्छी आदत है. शोधकर्ता कह चुके हैं कि चीन के वुहान शहर में किसी जंगली जानवर से कोरोना वायरस दुनिया भर में फैला.
यह वायरस नया और अलग है. इस वायरस की अपनी वैक्सीन बनाई जा रही है. निमोनिया की वैक्सीन कोरोना वायरस का उपचार नहीं है. इस समय विश्व में कई देशों के वैज्ञानिक कोरोना वायरस या 2019 - एनकोव से लड़ने वाली वैक्सीन बनाने में जुटे हैं.
सोशल मीडिया पर ऐसा पोस्ट वायरल हो रहा है जिसके मुताबिक खारे पानी से नाग रगड़ने से कोरोना वायरस से बचा जा सकता है. विश्व स्वास्थ्य संगठन के मुताबिक ऐसा कोई प्रमाण नहीं है जो इस दावे की पुष्टि करता हो.
माउथवॉश के गरारे से कोरोना वायरस से नहीं बचा जा सकता है. कुछ कंपनियों के माउथवॉश कुछ मिनटों के लिए आपकी लार में रहने वाले विशेष रोगाणुओं को खत्म कर सकते हैं, लेकिन डब्ल्यूएचओ के मुताबिक यह आपको कोरोना वायरस से नहीं बचाता.
यह दावा सोशल मीडिया पर जंगल की आग की तरह फैल रहा है. लहसुन में जरूर कुछ रोगाणुरोधी गुण होते हैं लेकिन डब्ल्यूएचओ के मुताबिक कोरोना वायरस के प्रकोप से बचने के लिए लहसुन लाभकारी नहीं है.
सोशल मीडिया दिग्गज फेसबुक और ट्विटर वायरस के बारे में गलत जानकारी वाले पोस्ट हटाने पर काम कर रहे हैं. जनवरी के आखिर में फेसबुक ने घोषणा की है कि वह ऐसी पोस्ट हटा देगा जिसमें कोरोना वायरस के बारे में गलत दावे और गलत जानकारी दी गई है. (रिपोर्ट-जेसी लिया विंगार्ड/एसबी)
कोरोना वायरस के बढ़ते प्रयास के बीच सबसे बड़ी समस्या प्रभावित लोगों को जल्द टेस्ट करने की है. अब कार कंपनियों को कल पुर्जों की सप्लाई करने वाली जर्मन कंपनी बॉश ने जल्द और सुरक्षित टेस्टिंग का रास्ता निकाला है. (26.03.2020)
कोरोना ने भारत के विभिन्न प्रांतों में काम करने वाले दूसरे इलाकों के मजदूरों की दयनीय स्थिति को सामने ला दिया है. अपने अपने प्रांतों के लिए जरूरी पैसा कमाने वाले इन मजदूरों का ख्याल रखना राज्य सरकारों की जिम्मेदारी है. (27.03.2020)
भारत में तालाबंदी लागू होने से पहले कई लोग कोरोना वायरस के संक्रमण को फैलने से रोकने के सुझावों को नहीं मान रहे थे. लेकिन एक-एक व्यक्ति कितनों को संक्रमित कर सकता है यह धीरे-धीरे अब सामने आ रहा है. (27.03.2020)
इंसान की तुलना में कुत्तों की नाक 10,000 गुना ज्यादा संवेदनशील होती है. यह बात हर कोई जानता है कि कुत्ते ड्रग्स और विस्फोटकों को सूंघ कर पता लगा लेते हैं. अगर कुत्ते इस मामले में भी सही होते हैं तो यह बड़ी खोज होगी. (27.03.2020)
चीन से आए कोरोना वायरस से बचने के तमाम उपाय अगर आप इंटरनेट पर खोज रहे हैं तो आपको सावधान रहने की भी जरूरत है. सोशल मीडिया पर लिखी हर चीज सच नहीं होती. कोरोना वायरस को लेकर फैले इस तरह के भ्रम से दूर रहिए. (27.03.2020)
</doc>
<doc docid='dw_52941085' lang='hin' type='mono' source='https://www.dw.com/hi/hi/अपने-ही-देश-में-ये-मजदूर-बेहाल-क्यों/a-52941085' term='कोरोना'>
किसी भी देश के नागरिकों को अपने देश के किसी भी कोने में बिना किसी से मंजूरी लिए रहने और काम करने का अधिकार होता है. आम तौर पर स्थानीय प्रशासन अपने इलाके में रहने वाले हर शख्स की सुरक्षा और कल्याण के लिए जिम्मेवार होता है. विदेशों में रहने और काम करने के लिए वीजा और वर्क परमिट की जरूरत होती है. वहां जिम्मेदारियां भी थोड़ी बंटी होती है. कोरोना वायरस के फैलने से दोनों ही मामलों में समस्याएं सामने आईं हैं. विदेशों में रहने वाले भारतीयों को, चाहे वुहान रहा हो, या तेहरान, भारत सरकार को वापस लाना पड़ा है. दूसरी ओर जर्मनी, रूस, यूक्रेन और इस्राएल जैसे देश भारत में रहने वाले अपने नागरिकों को लॉकडाउन के बावजूद वापस ले गए हैं.
आप्रवासियों या प्रवासियों की एक मनःस्थिति होती है. संकट की घड़ी में वे अपने वतन में, अपने घर में और अपनों के बीच सुरक्षित महसूस करते हैं. उन्हें लगता है कि वे अपनों की देखभाल कर पाएंगे और अपने उनकी देखभाल कर पाएंगे. असुरक्षा और सुरक्षा की यही भावना उन लोगों में दिख रही थी जिन्हें पिछले दो दिनों में जर्मन सरकार भारत से जर्मनी लाई है. यही भावना उन भारतीयों में भी है जो अस्थायी रूप से जर्मनी में रह रहे हैं, भारत जाना चाहते हैं लेकिन विमान सेवाओं के बंद होने के कारण जा नहीं पा रहे हैं.
भारत में जर्मन दूतावास और जर्मनी में भारतीय दूतावास अपने अपने नागरिकों को सहारा देने की कोशिश कर रहे हैं. उनसे भारत की प्रांतीय सरकारें भी सीख ले सकती हैं. भारत जैसे विशाल देश में अगर प्रांतों में दूसरे प्रांतों का प्रतिनिधि दफ्तर हो जो अपने प्रांत के वहां रहने और काम करने वाले लोगों का ख्याल रखे तो वह नौबत ना आए जो पिछले दिनों देखने को मिला है. घरों के लिए सड़कों पर पैदल निकले प्रवासी मजदूर, सिर पर सामान की गठरी और गोद में छोटे बच्चे लिए. उनकी परेशानी का सिर्फ अंदाजा लगाया जा सकता है. उस पर से ऐसे कुछ मजदूरों की पीटती, उनसे उठक बैठक करवाती स्थानीय पुलिस. बाहरी प्रांतों के मजदूरों की स्थानीय प्रशासन सहायता करेगा, यह मिथक टूट गया है.
अब प्रांतीय सरकारों को अपने मजदूरों की सुरक्षा के लिए सरकारी ढांचा बनाने की जरूरत है. मध्य प्रदेश के मुख्यमंत्री शिवराज सिंह चौहान ने अच्छी पहल की है. साथी मुख्यमंत्रियों को पत्र लिखकर अपने प्रांत के मजदूरों का ख्याल रखने को कहा है और साथ ही यह भी कहा है कि इसका खर्च उनकी सरकार उठाएगी. उन्होंने यह भी भी वादा किया है कि दूसरे प्रांत के मजदूरों का उनके प्रांत में ख्याल रखा जाएगा और उसका खर्च भी मध्य प्रदेश की सरकार उठाएगी. इसी तरह के पत्र बिहार और बंगाल जैसे दूसरे प्रांतों के मुख्यमंत्रियों ने भी अपने साथियों को लिखे हैं.
मनमोहन सिंह की सरकार ने पहली बार 2004 में विदेशों में काम करने वाले भारतीयों को राष्ट्रविरोधी और भगोड़ा समझने के बदले उन्हें देश के लिए विदेशी मुद्रा की आय का स्रोत समझा था और उनका ख्याल रखने के लिए प्रवासी भारतीय मंत्रालय बनाया. राज्यों को भी प्रवासी मामलों का मंत्रालय बनाना चाहिए. भारत में 45 करोड़ घरेलू प्रवासी हैं जो देश में ही दूसरे इलाकों में रहते हैं. इनमें से ज्यादातर अपने जिले या राज्य में ही दूसरी जगह पर रहते हैं, लेकिन 2017 के आर्थिक सर्वे के अनुसार 10 करोड़ से ज्यादा दूसरे प्रांतों में काम करते हैं. ये संख्या इतनी भी कम नहीं है जिसके कल्याण के बारे में ना सोचा जाए. इसलिए भी कि वे सालाना करीब 130 अरब यूरो कमाते हैं और इसका करीब एक तिहाई 40-45 अरब यूरो उत्तर और पूर्वी भारत में अपने परिवारों को भेजते हैं.
ये हालत तब है जब कोई ये ख्याल नहीं रख रहा है कि उन्हें उचित तनख्वाह मिल रही है या नहीं. न्यूनतम वेतन से कम के आकलन के बावजूद ये रकम भारत के सकल राष्ट्रीय उत्पाद के दो फीसदी के बराबर है. इस ट्रांसफर का भारत के गरीब प्रांतों के लिए महत्व इस बात से समझा जा सकता है कि 2019 के बजट के हिसाब से भारत सरकार ने शिक्षा और स्वास्थ्य पर सिर्फ 20 अरब यूरो खर्च किया है. भारत के राज्य अगर इसे समझें और देश की संघीय व्यवस्था में एक दूसरे के साथ सहयोग करें तो दक्षिण के उन्नत राज्यों को मजदूर मिलेंगे और उत्तर के पिछड़े राज्यों को बेरोजगारी कम करने में तो मदद मिलेगी ही, राज्यों का विकास करने के लिए पर्याप्त संसाधन भी मिलेंगे.
अहमदाबाद की यह तस्वीर झकझोर देने वाली है. प्रवासी मजदूर अपने परिवार के साथ पैदल ही अहमदाबाद से अपने गांव की तरफ बढ़ चले हैं. उन्हें नहीं पता है कि वे कब अपनी मंजिल पर पहुंचेंगे. बस उन्हें इतना पता है कि चलते जाना है. इस तस्वीर में एक बच्ची है, उसकी गोद में उसका छोटा भाई, पीछे एक और छोटी बच्ची दिखाई दे रही है, उसके सिर पर बोरी है. उस बोरी में कुछ जरूरी सामान है.
भारत ने कोरोना वायरस के संक्रमण को रोकने के लिए 21 दिनों का लॉकडाउन लागू किया हुआ है. लॉकडाउन लागू होते ही देश के कोने-कोने से ऐसी तस्वीरें आईं हैं. लोग भूख और प्यास से तड़प रहे हैं. प्रवासी मजदूर अपने घरों को लौटने को बेताब हैं. यह तस्वीर पश्चिम बंगाल के हावड़ा रेलवे स्टेशन के बाहर अपने बच्चे को गोद में लिए एक मां की है, वह मां जो रोजगार की तलाश में कभी इस शहर में आई थी.
तालाबंदी ने दिहाड़ी मजदूरों की कमर तोड़ दी है. रोज खाना कमाने वाले अब सरकारी इंतजामों पर निर्भर हैं. तालाबंदी के बाद बेघर और बिना काम वाले लोग एक वक्त की रोटी के लिए लंबी-लंबी कतार लगाए बैठ गए. पेट की आग ऐसी कि वे सोशल डिस्टेंसिंग क्या होती है यह भी नहीं जानना चाहते.
कोरोना वायरस से बचने के लिए हैंड सैनेटाइडर और मास्क लगाने की सलाह दी जा रही है. बार बार कहा जा रहा है कि साबुन और पानी से दिन में कई बार हाथ धोया जाए. लेकिन कुछ ऐसे भी लोग हैं जिनके पास पीने के लिए भी स्वच्छ पानी नहीं है. यह तस्वीर देश के किसी गांव की नहीं है बल्कि राजधानी दिल्ली की है.
जो कभी गांवों और कस्बों से निकलकर शहरों में रोजगार की तलाश में आए थे, वह एक वायरस के कारण उसी हालात में वापस आ चुके हैं. उनकी कहानी जहां से शुरू हुई थी लौटकर वहीं आ गई है. आंखों में सपने लेकर गांवों से शहरों में आए लोग पैदल या ट्रक का सहारा लेकर लौट रहे हैं. वे भूखे हैं...प्यासे हैं.
रिपोर्ट: आमिर अंसारी
__________________________
हमसे जुड़ें: Facebook | Twitter | YouTube | GooglePlay | AppStore
रोजी-रोटी के लिए अपने घरों से दूर रहने वाले हजारों मजदूर लॉकडाउन होने के बाद अपने-अपने घरों के लिए रवाना हो चुके हैं. हाथों में थैला है और आंखों में उम्मीद कि जिंदगी का यह इम्तिहान भी वे किसी तरह से निकाल ही लेंगे.  (26.03.2020)
केंद्र सरकार ने महामारी से होने वाली आर्थिक नुकसान की भरपाई के लिए पहले आर्थिक पैकेज की घोषणा की है. एक लाख सत्तर हजार करोड़ रुपये के इस राहत पैकेज का फोकस आर्थिक रूप से कमजोर लोगों पर रखा गया है. (26.03.2020)
भारत में मंगलवार रात से लॉकडाउन लागू है. लेकिन हजारों लोग बड़े शहरों में फंस गए हैं. उनके पास ना काम है और ना ही पर्याप्त खाना. अब वे पैदल ही अपने गांवों की तरफ बढ़ चले हैं. तस्वीरों में देखिए ऐसे लोगों की कहानी. (26.03.2020)
</doc>
<doc docid='dw_52939799' lang='hin' type='mono' source='https://www.dw.com/hi/hi/लोगों-की-लापरवाही-से-भारत-में-गहराई-तक-घुसता-कोरोना/a-52939799' term='कोरोना'>
पूरे देश में तालाबंदी लागू होने से पहले कुछ राज्य सरकारों को मजबूर हो कर अपने अपने राज्यों में तालाबंदी करनी पड़ी थी. ऐसा इसलिए करना पड़ा था क्योंकि कई लोग प्रशासन और विशेषज्ञों के कोरोना वायरस के संक्रमण को फैलने से रोकने के सुझावों को नहीं मान रहे थे. वे पहले की तरह इधर उधर जा रहे थे, लोगों से मिल रहे थे और यह मान के चल रहे थे कि ऐसा करने से उन्हें संक्रमण नहीं लगेगा.
एक-एक व्यक्ति कितनों को संक्रमित कर सकता है यह धीरे-धीरे अब सामने आ रहा है. पंजाब में संक्रमण के कुल 33 मामले सामने आए हैं और अब बताया जा रहा है कि इनमें से कम से कम 23 मामले एक ही व्यक्ति से जुड़े हुए हैं. यह व्यक्ति एक गुरुद्वारे में कार्य करने वाला एक 70 वर्षीय ग्रंथी था जो छह मार्च को अपने दो सहयोगियों के साथ जर्मनी और इटली के दो सप्ताह के दौरे से लौट कर दिल्ली आया था.
दिल्ली से वह सीधा पंजाब चला गया और खुद को क्वारंटीन करने की हिदायत का पूरी तरह से उल्लंघन करते हुए अगले कुछ दिनों तक कई जगहों पर गया और कई लोगों से मिला. दिल्ली लौटने के कुछ दिनों बाद की गई जांच में जब उसे कोरोना वायरस से संक्रमित पाया गया तब तक वह अकेले लगभग 100 लोगों से मिल चुका था. उसके दोनों सहयोगी और भी कई लोगों से मिले थे और खुद उसके परिवार के सदस्य उससे संपर्क में आने के बाद और बीसियों लोगों से मिले थे. इस व्यक्ति का 18 मार्च को निधन हो गया लेकिन ये अपने पीछे ना जाने कितने संक्रमित लोगों की एक चेन छोड़ गया है. 14 मामले तो खुद उसके परिवार में ही हैं.
अब अधिकारी नवांशहर, मोहाली, अमृतसर, होशियारपुर और जालंधर में एक गांव से दूसरे गांव जा कर इन तीनों के संपर्क में आए एक एक व्यक्ति की तलाश कर रहे हैं. अभी तक कम से कम 15 गांव सील कर दिए गए हैं.
लॉकडाउन से पहले जगह जगह ऐसी ही भीड़ थी
दिल्ली के 42 संक्रमण के मामलों में भी कम से कम एक ऐसा मामला सामने आया है जिस से संभव है कई लोगों तक संक्रमण का जोखिम फैला हो. हालांकि यह मामला लापरवाही का नहीं बल्कि अनजाने में हुई गलती का लग रहा है. दिल्ली सरकार के स्वास्थ्यकर्मी इस समय लगभग उन सभी 3000 लोगों पर निगरानी रख रहे हैं जो इन 42 संक्रमित व्यक्तियों से संपर्क में आए. इन 3000 लोगों में अधिकतर लोग सिर्फ एक संक्रमित व्यक्ति की संपर्क श्रृंखला का हिस्सा हैं.
ये संक्रमित व्यक्ति एक 38 वर्षीय महिला है जो पूर्वी दिल्ली के दिलशाद गार्डन इलाके की रहने वाली है और वो 10 मार्च को सऊदी अरब की यात्रा करके दिल्ली वापस लौटी थी. 18 मार्च को इसे संक्रमित पाया गया और जब स्वास्थ्यकर्मियों ने उन सब का पता लगाना शुरू किया जिन से वह संपर्क में आई थी तो आस पास के 470 घरों में रहने वाले 1200 लोगों का पता चला और इन सब को खुद को अपने घर में क्वारंटीन कर लेने के लिए कहा गया. इस महिला से संपर्क में आने के बाद इसकी मां, भाई, दो और रिश्तेदार और एक मित्र भी संक्रमित हो गए. लेकिन कहानी यहां रुकी नहीं.
यह महिला 12 मार्च को मौजपुर के मोहल्ला क्लिनिक भी गई थी और वहां उस से संपर्क में आने के बाद खुद क्लिनिक के 49-वर्षीय डॉक्टर को संक्रमण हो गया. लेकिन इसकी जानकारी 21 मार्च को मिली और तब तक डॉक्टर खुद ना जाने कितने लोगों से संपर्क में आ चुका था. अब उसकी पत्नी और बेटी को भी संक्रमित पाया गया है और 12 मार्च से 18 मार्च के बीच क्लिनिक पर आए हर व्यक्ति को खुद को क्वारंटीन करने को कह दिया गया है. अभी तक ऐसे 1,169 लोगों का पता चला है और इन्हें 14 दिनों तक खुद को क्वारंटीन करने को कहा गया है. डॉक्टर इस अवधि में पुरानी सीमापुरी में अपने निजी क्लिनिक में भी कुछ मरीजों से मिले थे. उनमें से भी 30-40 लोग क्वारंटीन में हैं.
ये दो मामले दर्शाते हैं कि मार्च की शुरुआत में जब कोविड-19 भारत में फैलना शुरू हुआ था उसी समय हवाई अड्डों पर ही और कड़ी निगरानी, परिक्षण और वहीं से क्वारंटीन में भेजने के इंतजाम करने की कितनी आवश्यकता थी. हवाई अड्डों से बड़े आराम से निकल कर बाद में संक्रमित पाए जाने वाले लोग और खुद को क्वारंटीन करने के निर्देशों की धज्जियां उड़ा देने वाले लोगों की ना जाने ऐसी कितनी कहानियां है.
केंद्र सरकार के लिए संक्रमित व्यक्तियों के डाटा का विश्लेषण करने वाले एक सूत्र ने डॉयचे वेले को बताया कि किसी भी एक शहर के डाटा का अध्ययन कर के पता चलता है कि अभी तक हर संक्रमित व्यक्ति हर रोज औसतन 300 लोगों से संपर्क में आया है. यह आंकड़ा दर्शाता है कि इस समय संक्रमण के रोकथाम के लिए सरकार की एजेंसियों के आगे चुनौती कितनी बड़ी है.
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52936158' lang='hin' type='mono' source='https://www.dw.com/hi/hi/what-is-chloroquin/a-52936158' term='कोरोना'>
क्या एक दशक पुरानी सस्ती दवाओं की जोड़ी नई कोरोना वायरस महामारी का इलाज हो सकती है? दुनिया भर के देशों के शोधकर्ता हाइड्रॉक्सीक्लोरोक्विन (ऐछसीक्यू) और क्लोरोक्विन (सीक्यू) तक पहुंच बढ़ा रहे हैं. ये दोनों सम्बंधित कंपाउंड हैं और क्विनीन के सिंथेटिक रूप हैं. क्विनीन सिनकोना पेड़ों से आने वाला एक पदार्थ है जिसका सैकड़ों सालों से मलेरिया के इलाज के लिए इस्तेमाल होता आया है.
ऐछसीक्यू दोनों में से कम जहरीला है और इसका इस्तेमाल एंटी-इंफ्लेमेटरी दवा के रूप में गठिया और ल्यूपस के इलाज के लिए भी किया जाता है.
फ्रांस और चीन में शुरूआती अध्ययनों में कोविड-19 के खिलाफ इन दवाओं से काफी उम्मीद बंधी है, जिसकी वजह से अमेरिकी राष्ट्रपति डॉनल्ड ट्रंप ने इसी हफ्ते इन्हें भगवान की तरफ से एक तोहफा बताया. हालांकि विशेषज्ञ तब तक सावधानी बरतने को कह रहे हैं जब तक ट्रायल में इनकी प्रभावकारिता की पुष्टि नहीं हो जाती.
चीन ने सीक्यू का इस्तेमाल फरवरी में एक ट्रायल के दौरान 134 मरीजों पर किया था और अधिकारियों का कहना है कि वो बीमारी की तीव्रता कम करने में प्रभावकारी सिद्ध हुई थी. लेकिन इन नतीजों को अभी छापा नहीं गया है. चीन में सांस के विशेषज्ञ जौंग नानशान ने पिछले सप्ताह एक प्रेस वार्ता में कहा था कि इस ट्रायल के डाटा को व्यापक रूप से सार्वजनिक किया जाएगा. नानशान महामारी की रोकथाम के तरीकों पर काम करने के लिए गठित एक सरकारी टास्क फोर्स का नेतृत्व कर रहे हैं.
इसे दुनिया का सबसे खतरनाक वायरस कहा जाता है. वायरस का नाम जर्मनी के मारबुर्ग शहर पर पड़ा जहां 1967 में इसके सबसे ज्यादा मामले देखे गए थे. 90 फीसदी मामलों में मारबुर्ग के शिकार मरीजों की मौत हो जाती है.
2013 से 2016 के बीच पश्चिमी अफ्रीका में इबोला संक्रमण के फैलने से ग्यारह हजार से ज्यादा लोगों की जान गई. इबोला की कई किस्में होती हैं. सबसे घातक किस्म के संक्रमण से 90 फीसदी मामलों में मरीजों की मौत हो जाती है.
कोरोना के बाद इन दिनों चीन में हंटा वायरस के कारण एक व्यक्ति की जान जाने की खबर ने खूब सुर्खियां बटोरी हैं. यह कोई नया वायरस नहीं है. इस वायरस के लक्षणों में फेफड़ों के रोग, बुखार और गुर्दा खराब होना शामिल हैं.
कुत्तों, लोमड़ियों या चमगादड़ों के काटने से रेबीज का वायरस फैलता है. हालांकि पालतू कुत्तों को हमेशा रेबीज का टीका लगाया जाता है लेकिन भारत में यह आज भी समस्या बना हुआ है. एक बार वायरस शरीर में पहुंच जाए तो मौत पक्की है.
अस्सी के दशक में एचआईवी की पहचान के बाद से अब तक तीन करोड़ से ज्यादा लोग इस वायरस के कारण अपनी जान गंवा चुके हैं. एचआईवी के कारण एड्स होता है जिसका आज भी पूरा इलाज संभव नहीं है.
इंसानों ने हजारों सालों तक इस वायरस से जंग लड़ी. मई 1980 में विश्व स्वास्थ्य संगठन ने घोषणा की कि अब दुनिया पूरी तरह से चेचक मुक्त हो चुकी है. उससे पहले तक चेचक के शिकार हर तीन में से एक व्यक्ति की जान जाती रही.
दुनिया भर में सालाना हजारों लोग इन्फ्लुएंजा का शिकार होते हैं. इसे फ्लू भी कहते हैं. 1918 में जब इसकी महामारी फैली तो दुनिया की 40% आबादी संक्रमित हुई और पांच करोड़ लोगों की जान गई. इसे स्पेनिश फ्लू का नाम दिया गया.
मच्छर के काटने से डेंगू फैलता है. अन्य वायरस के मुकाबले इसका मृत्यु दर काफी कम है. लेकिन इसमें इबोला जैसे लक्षण हो सकते हैं. 2019 में अमेरिका ने डेंगू के टीके को अनुमति दी.
यह वायरस नवजात शिशुओं और छोटे बच्चों के लिए सबसे ज्यादा खतरनाक होता है. 2008 में रोटा वायरस के कारण दुनिया भर में पांच साल से कम उम्र के लगभग पांच लाख बच्चों की जान गई.
इस वायरस की कई किस्में हैं. 2012 में सऊदी अरब में मर्स फैला जो कि कोरोना वायरस की ही किस्म है. यह पहले ऊंटों में फैला, फिर इंसानों में. इससे पहले 2002 में सार्स फैला था जिसका पूरा नाम सार्स-कोव यानी सार्स कोरोना वायरस था. यह वायरस 26 देशों तक पहुंचा. मौजूदा कोरोना वायरस का नाम है सार्स-कोव-2 है और यह दुनिया के हर देश तक पहुंच चुका है.
रिपोर्ट: ईशा भाटिया सानन
फ्रांस में शोधकर्ताओं की एक टीम ने पिछले सप्ताह बताया कि उन्होंने कोविड-19 के 36 मरीजों का अध्ययन किया और पाया कि एक समूह को देने के बाद उस समूह में वायरल लोड भारी मात्रा में गिर गया. इस टीम का नेतृत्व मार्सेल स्थित आईऐछयू-मेडितेरानी इन्फेक्शन के दिदिएर राऊल कर रहे हैं. टीम ने पाया कि परिणाम विशेष रूप से साफ तब थे जब इसका इस्तेमाल एजिथ्रोमाइसिन के साथ किया गया. एजिथ्रोमाइसिन एक आम एंटीबायोटिक है जिसका इस्तेमाल दूसरे दर्जे के बैक्टीरियल संक्रमण का अंत करने के लिए किया जाता है.
यह भी साबित हो चुका है कि ऐछसीक्यू और सीक्यू एसएआरएस-सीओवी-2 वायरस के खिलाफ लैब में कारगर साबित हुए थे और पिछले सप्ताह सेल डिस्कवरी में छपे एक लेख में चीन की एक टीम ने एक संभावित कार्य विधि भी बताई.
रिवरसाइड में कैलिफोर्निया विश्वविद्यालय में सेल बायोलॉजी के प्रोफेसर करीन ल रोक ने समझाया कि ऐछसीक्यू और सीक्यू दोनों मिलकर वायर की सेल में घुसने की क्षमता पर असर डालने की कोशिश करते हैं और उन्हें बढ़ने से भी रोकते हैं. लेकिन उन्होंने यह भी कहा, "मैं अभी भी बड़े क्लीनिकल ट्रायल के परिणामों के छपने का इन्तजार कर रही हूं जिनमें ऐछसीक्यू की प्रभावकारिता साबित की गई हो."
अमेरिका के राष्ट्रीय स्वास्थ्य संस्थान के संक्रामक बीमारियों के विभाग के मुखिया एंथोनी फॉसी का कहना है, "उम्मीद का मतलब सबूत नहीं होता है और जो छोटे अध्ययन अभी तक किये गए हैं उनसे सिर्फ "ऐनिकडोटल" सबूत निकला है."
इसके अलावा चीन में 30 मरीजों पर हुए एक छोटे अध्ययन ने दिखाया कि ऐछसीक्यू सामान्य देख-रेख से कुछ भी बेहतर नहीं था.वैज्ञानिकों का कहना है कि पक्के तौर पर जानने का एकमात्र तरीका है रैंडमाइज्ड क्लीनिकल ट्रायल करना.
सीके/एए (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
मृतकों की संख्या: 6,820
मृतकों की संख्या: 3,434
3,285
2,077
1,102
802
423
277
178
172
135
126
58
47
मृतकों की संख्या: 10
इस वक्त पूरी दुनिया कोरोना के खौफ में है. लेकिन मृत्यु दर के हिसाब से देखा जाए तो और भी कई वायरस हैं जो कोरोना से भी ज्यादा खतरनाक हैं. बच के रहिए इनसे. (25.03.2020)
कोरोना वायरस के चलते दुनिया समृद्ध देशों में ज्यादा लोग मारे जा रहे हैं. एक नजर उन देशों पर जहां सबसे ज्यादा लोग कोविड-19 के चलते मारे गए.
(25.03.2020)
</doc>
<doc docid='dw_52935439' lang='hin' type='mono' source='https://www.dw.com/hi/hi/dogs-being-trained-in-uk-to-sniff-out-covid-19-says-charity/a-52935439' term='कोरोना'>
कुत्तों की सूंघने की क्षमता पर पहले भी शोध हो चुका है. इससे पहले कुत्तों के मलेरिया सूंघकर बताने पर शोध हो चुका है. वैज्ञानिक यह मानते आए हैं कि हर एक बीमारी की अपनी अलग-अलग दुर्गंध होती है. ब्रिटेन की चैरिटेबल संस्था ने वैज्ञानिकों के साथ मिलकर एक पहल की है यह जानने के लिए कि क्या कुत्ते कोविड-19 को सूंघ पाते हैं. कुत्तों के पास सूंघने की काफी ताकतवर सेंस होती है. यह कुत्ते पहले से ही कैंसर और पार्किंसंस जैसी बीमारी के शुरुआती लक्षण पहचनाने के लिए प्रशिक्षित हैं. मेडिकल डिटेक्शन डॉग्स, लंदन स्कूल ऑफ हाइजीन एंड ट्रॉपिकल मेडिसिन के साथ काम कर रहा है यह जानने के लिए कि क्या कुत्ते कोरोना वायरस को पहचानने में मददगार साबित हो सकते हैं. संस्था का कहना है उसने कुत्तों को छह हफ्ते में प्रशिक्षित करने की तैयारी शुरू कर दी है.
संस्था के मुताबिक, " महामारी के अंत से पहले बीमारी का तेजी से पता लगाने के लिए गैर इनवेसिव तरीके से मदद के लिए प्रशिक्षण देने की कोशिश है."  संस्था इससे पहले कैंसर, पार्किंसन और बैक्टीरिया से होने वाली बीमारी का पता लगाने के लिए कुत्तों को ट्रेनिंग दे चुकी है. यह कुत्ते इंसानी त्वचा के तापमान में सूक्ष्म परिवर्तनों का भी पता लगा सकते हैं, इस वजह से वे यह निर्धारित करने में उपयोगी हैं कि किसी व्यक्ति को बुखार है या नहीं. मेडिकल डिटेक्शन डॉग्स की संस्थापक क्लेयर गेस्ट कहती हैं, "सैंद्धांतिक रूप से हमें यकीन है कि कुत्ते कोविड-19 का पता लगा सकते हैं. अब हमारी कोशिश है कि कैसे हम रोगियों से वायरस की गंध को सुरक्षित रूप से पकड़ सकें और इसे कुत्तों को पेश कर सकें."
गेस्ट कहती हैं, "हमारा उद्देश्य यह है कि कुत्ते किसी को भी जांचने में सक्षम होंगे, इसमें वे लोग भी शामिल होंगे जिनमें कोई लक्षण नहीं दिख रहे हैं." गेस्ट कहती हैं कि यह तेज  और प्रभावी होगा साथ ही साथ यह नॉन इनवेसिव होगा और इससे सुनिश्चित हो पाएगा कि सीमित एनएचएस (नेशनल हेल्थ सर्विस) परीक्षण संसाधनों का उपयोग सिर्फ वहीं हो पाएगा, जहां उसे वास्तव में जरूरत होगी.  लंदन स्कूल ऑफ हाइजीन एंड ट्रॉपिकल मेडिसिन में रोग नियंत्रण प्रमुख कहते हैं कुत्ते मलेरिया की सटीकता के साथ पहचान कर सकते हैं और साथ ही अन्य बीमारी की भी पहचान कर पाने में सक्षम हैं जो सांसों से जुड़ी होती है. उनके मुताबिक कुत्ते कोविड-19 में भी कारगार साबित होंगे. डरहम विश्वविद्यालय के प्रोफेसर स्टीव लिंडसे कहते हैं, "बीमारी को फिर से उभरने से रोकने में मदद करने के लिए डिटेक्शन कुत्तों की तैनाती एयरपोर्ट पर की जा सकती है ताकि ऐसे लोगों की पहचान हो सके जिनके शरीर में वायरस हो."
एए/सीके (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
खास अभियानों के लिए कई तरह के जानवरों का इस्तेमाल किया जाता है. कुत्तों को अकसर पुलिस और कस्टम अधिकारी भी छिपी हुई नशीली दवाओं, विस्फोटकों और यहां तक कि डाटा कैरियरों का भी. अमेरिका के जनरल मैकिंजी का कहना है कि सेना के कुत्ते, "अमेरिकी सैनिकों की रक्षा, आम लोगों की जान बचाने, हमलावरों और गैर हमलावरों को अलग करने और शत्रुओं को तितर बितर करने में मदद करते हैं."
डच पुलिस दुश्मनों के ड्रोन से लड़ने के लिए बाजों को प्रशिक्षित करती है. अगर ड्रोन कभी परमाणु बिजली घर या फिर इसी तरह की किसी अहम जगह पर पहुंच जाएं तो ये बाज उन्हें गिरा देते हैं. डच अधिकारी बाजों को इस तरह ट्रेनिंग देते हैं कि वो ड्रोन को अपना शिकार समझें.
इतनी नाजुक और मासूम दिखने वाली कनारी चिड़िया भला किस काम आती होगी. आतंकवादियों को मारने, विस्फोटकों को ढूंढने या फिर खतरनाक ड्रोन को गिराने में क्या इनका भी उपयोग होता है. नहीं नहीं ऐसी कोई बात नहीं. वास्तव में उत्तर और दक्षिण कोरिया की सीमा पर जहरीली गैसों का पता लगाने में इन्हें इस्तेमाल किया जाता है.
दक्षिण कोरिया को हमेशा चिंता रहती है कि उत्तर कोरिया जहरीली गैसों से हमला कर देगा. उसने सीमा पर कनारी चिड़िया के पिंजरे लगा रखे हैं. अगर चिड़िया अपने बैठने की जगह से गिर जाए और मर जाए तो दक्षिण कोरियाई जान जाते हैं कि गैस मास्क पहनने का वक्त आ गया. इसकी वजह यह है कि ये परिंदे इतने छोटे हैं कि गैस की मामूली सी मात्रा का भी इन पर असर हो जाता है.
लाइका नाम की यह छोटी सी रूसी कुतिया अंतरिक्ष तक जाने वाली पहली जीव थी. 3 नवंबर 1957 को इसे अंतरिक्ष में भेजा गया ताकि यह पता चल सके कि वहां जाने का क्या असर होता है. लाइका को हालांकि अपनी जान गंवानी पड़ी. माना जाता है कि इसके पीछे तनाव और जरूरत से ज्यादा गर्मी वजह थी. इस तरह के अभियानों के लिए कुछ और जीवों को भी आजमाया गया था.
कबूतरों का इस्तेमाल पहले संदेश भेजने के लिए होता था. कागज पर लिखे संदेशों को वो बड़ी कुशलता से ले जाते थे. पहले विश्वयुद्ध में इनका इस्तेमाल कई बार दुश्मनों के ठिकानों का पता लगाने में भी हुआ. दुर्भाग्य से उस वक्त जो कैमरे थे वो एक या दो तस्वीरें ही ले सकते थे. बाद में वो एक बार में 12 तस्वीरें भी ले सकते थे.
कुत्तों की तरह ही चूहों की नाक भी बड़ी तेज होती है. इनका हल्का वजन इन्हें दुनिया के कुछ हिस्सों में बारुदी सुरंगों का पता लगाने में बड़ा मददगार बनाता है. हल्के वजन के कारण इस बात की आशंका कम होती है कि वो दुर्घटनावश किसी बारुदी सुरंग में विस्फोट कर सकेंगे. जमीन का तो ठीक है लेकिन अगर बारुदी सुरंग पानी के नीचे हो तो? तब कौन मदद करेगा.
पानी के भीतर बारुदी सुरंग का पता लगाने में मदद करती है डॉल्फिन. इनके पंखों पर एक कैमरा लगा दिया जाता है. अमेरिकी नौसेना इनका इस्तेमाल करती है. शीतयुद्ध के दौरान अमेरिका और सोवियत संघ दोनों मैरीन मेमल प्रोग्राम में डॉल्फिन का इस्तेमाल कर रहे थे. रूस का दावा है कि उसने अपना कार्यक्रम धीरे धीरे बंद कर दिया लेकिन अमेरिका ने नहीं.
अमेरिकी नौसेना डॉल्फिन के अलावा सील का इस्तेमाल भी पानी के नीचे की बारुदी सुरंगों का पता लगाने में करती है. यह बहरीन में ट्रेनिंग एक्सरसाइज के दौरान इन्हें अभ्यास करते देखा जा सकता है. बारूदी सुरंगों के अलावा सील और डॉल्फिन डाइवरों के बारे में पता लगा सकती हैं. ऐसी अफवाहें हैं कि डॉल्फिन का इस्तेमाल हमले के लिए भी किया जाता है जैसे कि दुश्मन के जहाजों में विस्फोटक लगाने के लिए.
आखिर में बात सेना और पुलिस के सबसे पुराने दोस्त यानी घोड़े की. सेना और पुलिस के लिए घोड़े का इस्तेमाल हजारों साल से होता आ रहा है. मध्ययुग में वे राजाओं को लेकर चलते थे अब पुलिस अधिकारियों को लेकर चलते हैं. ऊपर दिख रहा घोड़ा लंदन में फुटबॉल के एक मैच की पहरेदारी कर रहा है. आखिर इन पर इतना भरोसा क्यों? जानकार कहते हैं कि वो घोड़े की तरह काम करते हैं, वाकई.
रिपोर्ट: मार्को मुलर
केंद्र सरकार ने महामारी से होने वाली आर्थिक नुकसान की भरपाई के लिए पहले आर्थिक पैकेज की घोषणा की है. एक लाख सत्तर हजार करोड़ रुपये के इस राहत पैकेज का फोकस आर्थिक रूप से कमजोर लोगों पर रखा गया है. (26.03.2020)
तालाबंदी के दूसरे दिन 26 मार्च को एक दिन पहले से भी ज्यादा नए मामले सामने आये. 88 नए मामलों के आने की वजह से संक्रमण के मामलों की कुल संख्या 700 के पास पहुंच गई. (27.03.2020)
अमेरिका पर कोराना वायरस का प्रकोप अब हर गुजरते दिन के साथ गहराता जा रहा है और इसकी चपेट में आने वालों की संख्या बढ़ती ही जा रही है. (26.03.2020)
अमेरिका में कोरोना वायरस के संक्रमण के मामले बढ़ कर 83 हजार से भी ज्यादा हो गए हैं. दुनिया के सबसे शक्तिशाली देश ने इस महामारी से पीड़ितों की संख्या में इटली और चीन को पछाड़ दिया है. (27.03.2020)
डॉनल्ड ट्रंप ने हाल ही में फौज के एक कुत्ते की जम कर तारीफ की थी. सेना में कुत्तों की भूमिका के बारे में तो सब जानते हैं लेकिन कुत्तों के अलावा भी बहुत से जानवर हैं जो सुरक्षाबलों के लिए बेहद जरूरी हैं. (04.11.2019)
</doc>
<doc docid='dw_52934831' lang='hin' type='mono' source='https://www.dw.com/hi/hi/covid-19-us-tops-world-in-coronavirus-cases-overtaking-china-and-italy/a-52934831' term='कोरोना'>
अमेरिका के जॉन हॉप्किंस यूनिवर्सिटी के मुताबिक देश में कम से कम 1,178 लोगों की मौत कोविड-19 के कारण हो गई है. 83,000 पॉजिटिव केस के साथ अमेरिका ने अब इटली और चीन को कोरोना वायरस के मामले में पीछे छोड़ दिया है.कोरोना वायरस की महामारी में दुनिया का सबसे शक्तिशाली देश अमेरिका अब इटली और चीन को पीछे छोड़ते हुए पॉजिटिव मामलों की संख्या में सबसे आगे निकल गया है. यह ऐसा तमगा है जो अमेरिका को कभी नहीं चाहिए होगा, लेकिन यह सच है कि वह इसे ना चाहते हुए भी पा गया है. अभी तक दुनिया भर में सबसे अधिक मौतें इस महामारी के कारण इटली में हुई हैं.
चीन के वुहान से निकला वायरस पूरी दुनिया को अपनी चपेट में ले चुका है. चीन में भी वायरस के कारण मरने वालों की संख्या 3200 के पार पहुंच गई है. महामारी की मार अमेरिकी अर्थव्यवस्था पर भी गहरी पड़ी है. महामारी के कारण अमेरिका में बेरोजगारी भी बढ़ गई है. अमेरिका में एक हफ्ते में 30 लाख से अधिक लोगों ने खुद को बेरोजगार के तौर पर रजिस्टर करवाया है.  इससे पहले 1982 में बड़ी मात्रा में बेरोजगारों की संख्या बढ़ी थी.  तब 7 लाख लोगों ने बेरोजगार के तौर पर अपना नाम दर्ज करवाया था. सऊदी अरब में गुरुवार से जी-20 देशों का आपातकालीन शिखर सम्मेलन शुरू हो गया. वीडियो कांफ्रेंसिंग के जरिए होने वाले इस सम्मेलन की अध्यक्षता सऊदी अरब के किंग सलमान ने की. जी-20 के देशों ने वैश्विक अर्थव्यवस्था को संभालने के लिए 5 ट्रिलियन डॉलर देने के लिए प्रतिबद्धता जाहिर की.
जर्मनी की ट्रेवल एजेंसियां अस्तित्व के लिए संघर्ष कर रही हैं. कोरोना की वजह से पर्यटन उद्योग को खासा नुकसान हुआ है. जर्मनी आने जाने दोनों पर रोक है. ट्रेवल एजेंसियों को ग्राहकों को कैंसिल की गई छुट्टियों का पैसा वापस करना पड़ रहा है. अभी तो कोई कमाई नहीं ही हो रही है, पुरानी कमाई भी वापस करनी पड़ रही है.
कोरोना पर काबू पाने के लिए हवाई यातायात को रोक दिया गया है. उसका असर जर्मनी के भी हवाई अड्डों पर पड़ा है. कोलोन-बॉन हवाई अड्डा जर्मनी के बड़े हवाई अड्डों में शामिल है. यहां से साल में 1.3 करोड़ लोग दुनिया के 130 ठिकानों के लिए हवाई यात्रा करते हैं. इस समय ये सूना पड़ा है.
पहले तो विमान सेवाओं ने कोरोना के कारण यात्रियों की घटती संख्या के कारण अपनी उड़ानें घटानी शुरू की, फिर जब कई देशों ने बाहर से आने वाले यात्रियों पर पाबंदियां लगानी शुरू की तो उन्हें अपनी सेवाएं पूरी तरह ही बंद कर देनी पड़ी. जर्मनी विमान कंपनी लुफ्तहंसा ने इस समय 90 फीसदी विमान पार्क कर रखा है.
विमान नहीं उड़ेंगे, तो पायलट क्या करेंगे. वे इस समय बेकार पड़े हैं. दुनिया की प्रमुख विमान सेवाओं ने अपनी सेवाएं रोक दी हैं और लॉकडाउन का पालन कर रहे हैं. पायलट इस समय उन्हीं विमानों को उड़ा रहे हैं जो दूसरे देशों में फंसे यात्रियों को वापस लाने के लिए हैं.
पायलट जैसा ही हाल एयर हॉस्टेसों का भी है. उनके लिए भी इस समय कोई काम नहीं है. और परेशान करने वाली बात ये भी है कि उन्हें पता नहीमं कि वे कब काम शुरू कर पाएंगी. कोई धंधा न होने के कारण बहुत सी विमान कंपनियों के सामने दिवालिया हो जाने की भी खतरा है. कर्मचारी डर के साए में जी रहे हैं.
एयरपोर्ट कर्मचारी भी हवाई यातायात रुकने के कारण परेशान हैं. कोलोन का उदाहरण लें तो 1.3 करोड़ यात्रियों को हवाई अड्डे पर विभिन्न सुविधाएं उपलब्ध कराने के लिए बहुत से लोगों की जरूरत होती है. कोलोन एयरपोर्ट पर 130 कंपनियों और सरकारी संस्थानों के 15,000 लोग काम करते हैं.
कोरोना से होटल उद्योग को भारी नुकसान हुआ है. 2001 या 2008 के पिछले वित्तीय संकट के दौरान 25 प्रतिशत का नुकसान हुआ था तो इस बार तो वायरस की वजह से होटल पूरी तरह खाली हैं. कुछ होटल चेन ने होम ऑफिस की वजह से घर में परेशान रहने वालों को होटल में आकर काम करने का ऑफर दिया है.
होटल खाली रहेंगे तो होटल कर्मचारियों के पास भी कोई काम नहीं रहेगा. मालिकों की मुश्किल है कि आमदनी न हो तो होटल को चलाने का, कर्मचारियों को वेतन देने का खर्च कैसे उठाएं. होटल और रेस्तरां उद्योग सालाना 90 अरब यूरो का कारोबार करता है, लेकिन इस समय पूरा कारोबार ठप्प पड़ा है.
लॉकडाउन में कहीं ऐसा काम नहीं हो रहा है जो सामान्य जनजीनम को चलाने के लिए एकदम जरूरी न हो. जर्मनी की प्रसिद्ध कार बनाने वाली कंपनियों ने भी अपना उत्पादन रोक रखा है. जितने कम कर्मचारी दफ्तर या कारखाने आएंगे उतनी ही ज्यादा सोशल डिस्टैंसिंग होगी.
घर बनाने से लेकर घरों में बिजली और सैनिटरी फिटिंग और मरम्मत के लिए पेशेवर कारीगरों की जरूरत होती है. लॉकडाउन की वजह से सारा काम ठप्प पड़ा है. ग्राहक नहीं आ रहे. हालांकि छोटे उद्यमों और एकल कारीगरों को सरकार 15,000 यूरो की मदद देगी, लेकिन उनके अस्तित्व पर संकट फिर भी है.
कोरोना की वजह से हर उस जगह को बंद कर दिया गया है जहां लोगों के इकट्ठा होने की संभावना होती है. सिनेमा हॉल भी बंद हैं. नहीं भी बंद किए जाते तो इस बीच बंद हो जाते क्योंकि लोग अपने घरों में बंद हैं. जर्मनी में 700 सिनेमाघरों में करीब 4000 पर्दे हैं. बंदी की वजह से उन्हें हर हफ्ते 1.7 करोड़ यूरो का घाटा हो रहा है.
कोरोना वायरस के खतरे को रोकने के लिए फिल्मों की शूटिंग भी रद्द है. पहले तो स्थानीय निकायों ने शूटिंग की अनुमति वापस ले ली. कुठ जगहों पर निजी घरों में शूटिंग हुई. लेकिन बाद में मामला गंभीर होने लगा और वायरस के तेजी से फैलने के मामले सामने आने लगे तो शूटिंगें रोक दी गईं.
जर्मनी में कोरोना के चलते थिएटर भी बंद पड़े हैं, कम से कम 19 अप्रैल तक. यूरोप के थिएटर भी बंद हैं. थिएटरों के प्रबंधक यह हिसाब करने में लगे हैं कि नुकसान की भरपाई कैसे होगी. बर्लिन के शाउब्यूनेथिएटर के टोबियास फाइट के अनुसार इस अवधि में नुकसान करीब 5 लाख यूरो का है.
थिएटर बंद हैं तो ऑर्केस्ट्रा के प्रदर्शन भी बंद हैं. इसका असर कलाकारों की आमदनी पर भी पड़ रहा है. ऑर्केस्ट्रा में काम करने वाले बहुत से आर्टिस्ट छोटे छोटे अनुबंधों से बंधे होते हैं. नए अनुबंध नहीं होंगे तो आमदनी भी नहीं होगी. उनमें से बहुत लोगों पर भी बेरोजगारी का खतरा मंडरा रहा है.
कोरोना की वजह से कॉफी हाउस भी बंद हैं. सारे देश में लॉकडाउन की स्थिति है तो कोई बाहर निकल भी नहीं रहा. मौसम इन दिनों अपेक्षाकृत बहुत ही अच्छा है. साधारण सी ठंड और चमचमाती धूप, लेकिन बाहर निकलने का कोई रास्ता नहीं. आफत है कॉफी हाउस चलाने वालों की.
होटलों और रेस्तरां की तरह जर्मनी में बार भी बंद हैं. बार चलाने की अनुमति नहीं है लेकिन होम सप्लाई हो सकती है. बहुत से लोगों ने इसका फायदा उठाया है. वे ड्रिंक ग्राहकों के घरों में पहुंचा रहे हैं. ऑर्डर कीजिए और डिलीवरी लीजिए. लेकिन ये कमाई किराये और बिजली जैसे खर्चों को पूरा करने के ले काफी नहीं है.
कोरोना की बंदी का असर किताब की दुकानों पर भी पड़ा है. हालांकि वे उन दुकानों में हैं जो बंदी के दौरान खुली रह सकती हैं, लेकिन छोटी दुकानें ग्राहकों की भीड़ का सामना नहीं कर सकतीं. वे तकनीक का सहारा ले रही हैं. दुकान की लाइव स्ट्रीमिंग और कूरियर के जरिए किताबों को ग्राहक तक पहुंचाना.
जर्मनी में कोरोना के प्रसार को रोकने के लिए जिम और फिटनेस स्टूडियो को भी बंद कर दिया गया. खेलकूद और व्यायाम के दूसरे सार्वजनिक साधन या संस्थान भी बंद हैं. स्वीमिंग पूल और खेल के मैदान भी काम नहीं कर रहे हैं, जहां आम तौर पर फुटबॉल जैसे खेल खेले जाते हैं या जॉगिंग की जाती है.
बाल काटने छांटने या रंगने का काम भी दूरी से नहीं हो सकती. वायरस को रोकने के लिए सरकार की सोशल डिसटेंसिंग की कोशिशों के बीच सैलून चलाना तो अत्यंत मुश्किल हो गया था. सरकार से पहले सैलून के मालिक ही कर्मचारियों की सुरक्षा के लिए दुकान बंद किए जाने की वकालत कर रहे थे.
जर्मनी में कार खराब होने पर लोग वर्कशॉप में जा सकते हैं लेकिन पुर्जे खरीदने कार की दुकान में नहीं जा सकते. सरकार का यही फैसला है. मुश्किल कार की दुकानों में काम करने वाले वर्कशॉपों की है. वे गाड़ियां ठीक तो कर सकते हैं लेकिन ग्राहकों को कोई स्पेयर पार्ट बेच नहीं सकते.
अब तक दुनिया भर में पांच लाख से अधिक लोग कोरोना वायरस से संक्रमित हो चुके हैं. अमीर देश भी कोरोना वायरस के संक्रमण से निपटने के लिए तमाम कोशिशें कर रहे हैं. कोरोना वायरस के संक्रमण को फैलने से रोकने के लिए कई देशों में लॉकडाउन लागू है. अमेरिकी राष्ट्रपति डॉनल्ड ट्रंप ने कहा, "हम वायरस के खिलाफ युद्ध छेड़ने के लिए वित्तीय, वैज्ञानिक, दवा और सैन्य संसाधन का इस्तेमाल कर रहे हैं. इसके प्रसार को रोकने और अपने नागरिकों की रक्षा के लिए यह एक युद्ध है."
अमेरिका में करीब 40 फीसदी लोग लॉकडाउन में हैं, ट्रंप ने नागरिकों से घर पर रहने और सोशल डिस्टेंसिंग की सलाह दी है. दुनिया की सबसे बड़ी अर्थव्यवस्था अमेरिका में हर क्षेत्र में नौकरियां  जा रही हैं चाहे वह फूड सर्विस हो या फिर रिटेल या परिवहन. गैर जरूरी सेवाएं देश में बंद होने के कारण बेरोजगारी का यह आलम है. न्यूयार्क के मेयर बिल डे ब्लासियो ने पत्रकारों से कहा, "यह चौंका देने वाला है. अभी हम सिर्फ शुरुआती संख्या देख रहे हैं. दुर्भाग्य से वह और खराब हो जाएगी." उनका अनुमान है कि शहर के पांच लाख लोग अपनी नौकरी इस महामारी के कारण गंवा देंगे.
एए/ सीके (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
अहमदाबाद की यह तस्वीर झकझोर देने वाली है. प्रवासी मजदूर अपने परिवार के साथ पैदल ही अहमदाबाद से अपने गांव की तरफ बढ़ चले हैं. उन्हें नहीं पता है कि वे कब अपनी मंजिल पर पहुंचेंगे. बस उन्हें इतना पता है कि चलते जाना है. इस तस्वीर में एक बच्ची है, उसकी गोद में उसका छोटा भाई, पीछे एक और छोटी बच्ची दिखाई दे रही है, उसके सिर पर बोरी है. उस बोरी में कुछ जरूरी सामान है.
भारत ने कोरोना वायरस के संक्रमण को रोकने के लिए 21 दिनों का लॉकडाउन लागू किया हुआ है. लॉकडाउन लागू होते ही देश के कोने-कोने से ऐसी तस्वीरें आईं हैं. लोग भूख और प्यास से तड़प रहे हैं. प्रवासी मजदूर अपने घरों को लौटने को बेताब हैं. यह तस्वीर पश्चिम बंगाल के हावड़ा रेलवे स्टेशन के बाहर अपने बच्चे को गोद में लिए एक मां की है, वह मां जो रोजगार की तलाश में कभी इस शहर में आई थी.
तालाबंदी ने दिहाड़ी मजदूरों की कमर तोड़ दी है. रोज खाना कमाने वाले अब सरकारी इंतजामों पर निर्भर हैं. तालाबंदी के बाद बेघर और बिना काम वाले लोग एक वक्त की रोटी के लिए लंबी-लंबी कतार लगाए बैठ गए. पेट की आग ऐसी कि वे सोशल डिस्टेंसिंग क्या होती है यह भी नहीं जानना चाहते.
कोरोना वायरस से बचने के लिए हैंड सैनेटाइडर और मास्क लगाने की सलाह दी जा रही है. बार बार कहा जा रहा है कि साबुन और पानी से दिन में कई बार हाथ धोया जाए. लेकिन कुछ ऐसे भी लोग हैं जिनके पास पीने के लिए भी स्वच्छ पानी नहीं है. यह तस्वीर देश के किसी गांव की नहीं है बल्कि राजधानी दिल्ली की है.
जो कभी गांवों और कस्बों से निकलकर शहरों में रोजगार की तलाश में आए थे, वह एक वायरस के कारण उसी हालात में वापस आ चुके हैं. उनकी कहानी जहां से शुरू हुई थी लौटकर वहीं आ गई है. आंखों में सपने लेकर गांवों से शहरों में आए लोग पैदल या ट्रक का सहारा लेकर लौट रहे हैं. वे भूखे हैं...प्यासे हैं.
रिपोर्ट: आमिर अंसारी
अमेरिका पर कोराना वायरस का प्रकोप अब हर गुजरते दिन के साथ गहराता जा रहा है और इसकी चपेट में आने वालों की संख्या बढ़ती ही जा रही है. (26.03.2020)
भारत में फंसे जर्मन पर्यटकों और जर्मनी में काम करने वाले भारतीयों को लेकर पहला विमान गुरुवार को जर्मनी पहुंचा. 500 लोगों की दूसरी खेप शुक्रवार को नई दिल्ली से रवाना हुई. (26.03.2020)
केंद्र सरकार ने महामारी से होने वाली आर्थिक नुकसान की भरपाई के लिए पहले आर्थिक पैकेज की घोषणा की है. एक लाख सत्तर हजार करोड़ रुपये के इस राहत पैकेज का फोकस आर्थिक रूप से कमजोर लोगों पर रखा गया है. (26.03.2020)
तालाबंदी के दूसरे दिन 26 मार्च को एक दिन पहले से भी ज्यादा नए मामले सामने आये. 88 नए मामलों के आने की वजह से संक्रमण के मामलों की कुल संख्या 700 के पास पहुंच गई. (27.03.2020)
भारत में मंगलवार रात से लॉकडाउन लागू है. लेकिन हजारों लोग बड़े शहरों में फंस गए हैं. उनके पास ना काम है और ना ही पर्याप्त खाना. अब वे पैदल ही अपने गांवों की तरफ बढ़ चले हैं. तस्वीरों में देखिए ऐसे लोगों की कहानी. (26.03.2020)
कोरोना वायरस ने पूरी दुनिया में कई व्यवसायों को ठप्प कर दिया है. सीमाओं को बंद कर दिया गया है, लोगों की आवाजाही को रोक दिया गया है. सबसे ज्यादा असर पर्यटन और मनोरंजन उद्योग को हुआ है. (25.03.2020)
</doc>
<doc docid='dw_52934782' lang='hin' type='mono' source='https://www.dw.com/hi/hi/कोरोना-वायरस-कुल-मामले-700-के-पास-मृतकों-की-संख्या-हुई-16/a-52934782' term='कोरोना'>
पूरे देश में तालाबंदी के बावजूद कोरोना वायरस का संक्रमण रोज नए रिकॉर्ड बना रहा है. तालाबंदी के दूसरे दिन 26 मार्च को एक दिन पहले से भी ज्यादा नए मामले सामने आये. 88 नए मामलों के आने की वजह से संक्रमण के मामलों की कुल संख्या 700 के पास पहुंच गई. मरने वालों की संख्या में भी तेजी देखने को मिली और यह आंकड़ा एक दिन में 10 से 16 हो गया.
केंद्र सरकार का कहना है कि संक्रमण के मामलों में वृद्धि की दर अभी भी तुलनात्मक रूप से स्थिर है. सरकार का यह भी मानना है कि भारत महामारी के तीसरे चरण में प्रवेश कर गया हो इसका भी कोई ठोस सबूत अभी सामने नहीं आया है.
तालाबंदी के बीच प्रवासी मजदूरों की घर लौटने की जोखिम भरी कोशिशें लगातार जारी हैं. श्रमिक कहीं 100 किलोमीटर पैदल चल कर जाने के इरादे से निकल पड़े हैं, कहीं 500 तो कहीं 1000. कहीं ट्रकों में छिप कर राज्यों की सीमाएं पार करने की कोशिश कर रहे हैं तो कहीं माल ढोने वाली ट्रेनों में.
प्रवासी श्रमिकों के गृह राज्यों ने उनकी मदद करने का आश्वासन दिया है. बिहार सरकार ने इसके लिए 100 करोड़ रुपये की धनराशि जारी की है और दूसरी राज्य सरकारों से समन्वय बनाने का आश्वासन दिया है.
राज्यों में 121 मामलों के साथ महाराष्ट्र सबसे आगे है. राजधानी दिल्ली में लगभग 40 संक्रमण के मामले सामने आ चुके हैं. एक मोहल्ला क्लिनिक के डॉक्टर के संक्रमित पाए जाने के बाद उनसे संपर्क में आये कम से कम 1000 लोगों का पता लगाया गया है और उन्हें 14 दिनों के लिए खुद को क्वारंटीन करने के लिए कहा गया है. दिल्ली सरकार ने यह भी निर्णय लिया है कि अब से प्रदेश के सभी स्वास्थ्यकर्मियों की नियमित कोविड-19 के लिए जांच होगी.
प्रधानमंत्री ने जी-20 देशों की वर्चुअल बैठक में हिस्सा लिया, जिसमें महामारी से होने वाली आर्थिक नुकसान से मुकाबला करने के लिए वैश्विक अर्थव्यवस्था में  5000 अरब डॉलर की धनराशि डालने का निश्चय किया गया.
दुनिया भर में यह संक्रमण के फैलाव के लिए एक गंभीर दिन रहा. पूरी दुनिया में संक्रमण के मामलों का आंकड़ा पांच लाख के पार चला गया और मृतकों की संख्या 22,000 से भी अधिक हो गई.
__________________________
हमसे जुड़ें: Facebook | Twitter | YouTube | GooglePlay | AppStore
अहमदाबाद की यह तस्वीर झकझोर देने वाली है. प्रवासी मजदूर अपने परिवार के साथ पैदल ही अहमदाबाद से अपने गांव की तरफ बढ़ चले हैं. उन्हें नहीं पता है कि वे कब अपनी मंजिल पर पहुंचेंगे. बस उन्हें इतना पता है कि चलते जाना है. इस तस्वीर में एक बच्ची है, उसकी गोद में उसका छोटा भाई, पीछे एक और छोटी बच्ची दिखाई दे रही है, उसके सिर पर बोरी है. उस बोरी में कुछ जरूरी सामान है.
भारत ने कोरोना वायरस के संक्रमण को रोकने के लिए 21 दिनों का लॉकडाउन लागू किया हुआ है. लॉकडाउन लागू होते ही देश के कोने-कोने से ऐसी तस्वीरें आईं हैं. लोग भूख और प्यास से तड़प रहे हैं. प्रवासी मजदूर अपने घरों को लौटने को बेताब हैं. यह तस्वीर पश्चिम बंगाल के हावड़ा रेलवे स्टेशन के बाहर अपने बच्चे को गोद में लिए एक मां की है, वह मां जो रोजगार की तलाश में कभी इस शहर में आई थी.
तालाबंदी ने दिहाड़ी मजदूरों की कमर तोड़ दी है. रोज खाना कमाने वाले अब सरकारी इंतजामों पर निर्भर हैं. तालाबंदी के बाद बेघर और बिना काम वाले लोग एक वक्त की रोटी के लिए लंबी-लंबी कतार लगाए बैठ गए. पेट की आग ऐसी कि वे सोशल डिस्टेंसिंग क्या होती है यह भी नहीं जानना चाहते.
कोरोना वायरस से बचने के लिए हैंड सैनेटाइडर और मास्क लगाने की सलाह दी जा रही है. बार बार कहा जा रहा है कि साबुन और पानी से दिन में कई बार हाथ धोया जाए. लेकिन कुछ ऐसे भी लोग हैं जिनके पास पीने के लिए भी स्वच्छ पानी नहीं है. यह तस्वीर देश के किसी गांव की नहीं है बल्कि राजधानी दिल्ली की है.
जो कभी गांवों और कस्बों से निकलकर शहरों में रोजगार की तलाश में आए थे, वह एक वायरस के कारण उसी हालात में वापस आ चुके हैं. उनकी कहानी जहां से शुरू हुई थी लौटकर वहीं आ गई है. आंखों में सपने लेकर गांवों से शहरों में आए लोग पैदल या ट्रक का सहारा लेकर लौट रहे हैं. वे भूखे हैं...प्यासे हैं.
रिपोर्ट: आमिर अंसारी
केंद्र सरकार ने महामारी से होने वाली आर्थिक नुकसान की भरपाई के लिए पहले आर्थिक पैकेज की घोषणा की है. एक लाख सत्तर हजार करोड़ रुपये के इस राहत पैकेज का फोकस आर्थिक रूप से कमजोर लोगों पर रखा गया है. (26.03.2020)
कोरोना वायरस के चलते देश भर में अखबारों की बिक्री में भारी गिरावट दर्ज की गई है. लोगों को डर है कि अखबारों से संक्रमण फैल सकता है. (26.03.2020)
रोजी-रोटी के लिए अपने घरों से दूर रहने वाले हजारों मजदूर लॉकडाउन होने के बाद अपने-अपने घरों के लिए रवाना हो चुके हैं. हाथों में थैला है और आंखों में उम्मीद कि जिंदगी का यह इम्तिहान भी वे किसी तरह से निकाल ही लेंगे.  (26.03.2020)
कोरोना वायरस के बढ़ते प्रयास के बीच सबसे बड़ी समस्या प्रभावित लोगों को जल्द टेस्ट करने की है. अब कार कंपनियों को कल पुर्जों की सप्लाई करने वाली जर्मन कंपनी बॉश ने जल्द और सुरक्षित टेस्टिंग का रास्ता निकाला है. (26.03.2020)
भारत में मंगलवार रात से लॉकडाउन लागू है. लेकिन हजारों लोग बड़े शहरों में फंस गए हैं. उनके पास ना काम है और ना ही पर्याप्त खाना. अब वे पैदल ही अपने गांवों की तरफ बढ़ चले हैं. तस्वीरों में देखिए ऐसे लोगों की कहानी. (26.03.2020)
</doc>
<doc docid='dw_52933364' lang='hin' type='mono' source='https://www.dw.com/hi/hi/कोरोना-वायरस-कितना-कारगर-है-सरकार-का-पहला-राहत-पैकेज/a-52933364' term='कोरोना'>
भारत में कोरोना वायरस के संक्रमण के मामलों में नियमित वृद्धि शुरू होने के लगभग चार सप्ताह बाद केंद्र सरकार ने महामारी से होने वाले आर्थिक नुकसान की भरपाई के लिए पहले आर्थिक पैकेज की घोषणा की है. एक लाख सत्तर हजार करोड़ रुपये के इस राहत पैकेज का नाम प्रधानमंत्री गरीब कल्याण योजना रखा गया है और इसका फोकस आर्थिक रूप से कमजोर लोगों पर है.
योजना की घोषणा करते हुए वित्त मंत्री निर्मला सीतारमण ने बताया कि इसे आठ अलग अलग मदों में विभाजित किया गया है. इसके तहत गरीब और जरूरतमंद लोगों को राष्ट्रीय खाद्य सुरक्षा अधिनियम के तहत जो खाद्यान्न मिलते हैं उसके अतिरिक्त अगले तीन महीनों के लिए पांच किलो गेहूं या चावल मिलेगा. उन्हें इस अवधि में हर महीने एक किलो दाल भी निःशुल्क मिलेगी.
मनरेगा के तहत मिलने वाली मजदूरी को 182 रुपये प्रतिदिन से बढ़ा कर 202 रुपये कर दिया गया है. 100 दिन काम की गारंटी के हिसाब से यह हर मजदूर के लिए 2000 रुपये प्रति वर्ष की बढ़ोतरी है. बीमारी से लड़ रहे अग्रिम पंक्ति के स्वास्थ्यकर्मी यानी सभी डॉक्टर, नर्स, मेडिकल और पैरामेडिकल स्टाफ और आशा कार्यकर्ताओं को 50 लाख रुपये का बीमा मिलेगा.
किसानों को प्रधानमंत्री किसान योजना के तहत जो 6,000 रुपये मिलने थे उसकी 2000 रुपये की पहली किश्त तुरंत सीधे उनके खातों में डाल दी जाएगी. तीन करोड़ विधवाओं, बुजुर्गों और विकलांगों को 1,000 रुपये की धनराशि दी जाएगी.
अहमदाबाद की यह तस्वीर झकझोर देने वाली है. प्रवासी मजदूर अपने परिवार के साथ पैदल ही अहमदाबाद से अपने गांव की तरफ बढ़ चले हैं. उन्हें नहीं पता है कि वे कब अपनी मंजिल पर पहुंचेंगे. बस उन्हें इतना पता है कि चलते जाना है. इस तस्वीर में एक बच्ची है, उसकी गोद में उसका छोटा भाई, पीछे एक और छोटी बच्ची दिखाई दे रही है, उसके सिर पर बोरी है. उस बोरी में कुछ जरूरी सामान है.
भारत ने कोरोना वायरस के संक्रमण को रोकने के लिए 21 दिनों का लॉकडाउन लागू किया हुआ है. लॉकडाउन लागू होते ही देश के कोने-कोने से ऐसी तस्वीरें आईं हैं. लोग भूख और प्यास से तड़प रहे हैं. प्रवासी मजदूर अपने घरों को लौटने को बेताब हैं. यह तस्वीर पश्चिम बंगाल के हावड़ा रेलवे स्टेशन के बाहर अपने बच्चे को गोद में लिए एक मां की है, वह मां जो रोजगार की तलाश में कभी इस शहर में आई थी.
तालाबंदी ने दिहाड़ी मजदूरों की कमर तोड़ दी है. रोज खाना कमाने वाले अब सरकारी इंतजामों पर निर्भर हैं. तालाबंदी के बाद बेघर और बिना काम वाले लोग एक वक्त की रोटी के लिए लंबी-लंबी कतार लगाए बैठ गए. पेट की आग ऐसी कि वे सोशल डिस्टेंसिंग क्या होती है यह भी नहीं जानना चाहते.
कोरोना वायरस से बचने के लिए हैंड सैनेटाइडर और मास्क लगाने की सलाह दी जा रही है. बार बार कहा जा रहा है कि साबुन और पानी से दिन में कई बार हाथ धोया जाए. लेकिन कुछ ऐसे भी लोग हैं जिनके पास पीने के लिए भी स्वच्छ पानी नहीं है. यह तस्वीर देश के किसी गांव की नहीं है बल्कि राजधानी दिल्ली की है.
जो कभी गांवों और कस्बों से निकलकर शहरों में रोजगार की तलाश में आए थे, वह एक वायरस के कारण उसी हालात में वापस आ चुके हैं. उनकी कहानी जहां से शुरू हुई थी लौटकर वहीं आ गई है. आंखों में सपने लेकर गांवों से शहरों में आए लोग पैदल या ट्रक का सहारा लेकर लौट रहे हैं. वे भूखे हैं...प्यासे हैं.
रिपोर्ट: आमिर अंसारी
जन धन खातों वाली 20 करोड़ महिलाओं को अगले तीन महीने तक 500 रुपये प्रति माह मिलेगा. गरीबी रेखा से नीचे गुजर करने वाले लगभग 8 करोड़ परिवारों को अगले तीन महीनों तक गैस के सिलिंडर मुफ्त दिए जाएंगे.
दीन दयाल उपाध्याय योजना के अंतर्गत आने वाले महिला स्वयंसेवी समूहों की कोलैटरल मुक्त लोन की सीमा को 10 लाख से बढ़ा कर 20 लाख कर दिया गया है.
संगठित क्षेत्र में ऐसी कंपनियां जिनमें अधिकतम 100 कर्मचारी हैं और इनमें से 90 प्रतिशत कर्मचारियों की आय 15,000 रुपये प्रति माह से कम है, ऐसी कंपनियों के भविष्य निधि (प्रॉविडेंट फंड) खातों में अगले तीन महीनों तक मालिक और कर्मचारी दोनों के हिस्से का योगदान सरकार देगी. इसके अलावा कर्मचारी अपने अपने खातों में से तीन महीने का वेतन या 75 प्रतिशत एडवांस राशि में से जो भी कम हो निकाल पाएंगे.
जानकार इस पैकेज को गरीबों के लिए कोई बहुत बड़ी मदद नहीं मान रहे हैं. वरिष्ठ पत्रकार अंशुमान तिवारी ने डॉयचे वेले को बताया कि इनमें से ज्यादातर घोषणाएं पहले से ही मौजूद योजनाओं को फिर से पैकेज किए जाने के बराबर हैं. इसके अलावा उनका यह भी कहना है कि दिहाड़ी मजदूर और स्वरोजगार में लगे लोग जिनपर तालाबंदी का सबसे बड़ा असर पड़ा है उनके लिए इन घोषणाओं में कुछ नहीं है.
दिहाड़ी पर निर्भर रहने वाले गरीबों को अतिरिक्त अन्न इत्यादि देने की जो व्यवस्था की गई है उसकी सराहना करते हुए अंशुमान तिवारी यह भी कहते हैं कि ग्रामीण इलाकों में समस्या नकद पैसे की होगी और इस मोर्चे पर किसी बड़ी मदद की घोषणा आज नहीं की गई.
लेकिन कांग्रेस पार्टी ने पैकेज का स्वागत किया है. पूर्व कांग्रेस अध्यक्ष राहुल गांधी ने ट्वीट कर पैकेज को सही दिशा में पहला कदम बताया.
__________________________
हमसे जुड़ें: Facebook | Twitter | YouTube | GooglePlay | AppStore
मृतकों की संख्या: 6,820
मृतकों की संख्या: 3,434
3,285
2,077
1,102
802
423
277
178
172
135
126
58
47
मृतकों की संख्या: 10
जर्मनी तीस हजार से ज्यादा मामलों के साथ कोरोना वायरस से पांच सबसे ज्यादा प्रभावित देशों में शामिल है. ऐसे में यहां रहने वाले भारतीय हालात से कैसे निपट रहे हैं, जानिए. (25.03.2020)
कोरोना वायरस के चलते देश भर में अखबारों की बिक्री में भारी गिरावट दर्ज की गई है. लोगों को डर है कि अखबारों से संक्रमण फैल सकता है. (26.03.2020)
भारत में मंगलवार रात से लॉकडाउन लागू है. लेकिन हजारों लोग बड़े शहरों में फंस गए हैं. उनके पास ना काम है और ना ही पर्याप्त खाना. अब वे पैदल ही अपने गांवों की तरफ बढ़ चले हैं. तस्वीरों में देखिए ऐसे लोगों की कहानी. (26.03.2020)
कोरोना वायरस के चलते दुनिया समृद्ध देशों में ज्यादा लोग मारे जा रहे हैं. एक नजर उन देशों पर जहां सबसे ज्यादा लोग कोविड-19 के चलते मारे गए.
(25.03.2020)
</doc>
<doc docid='dw_52933374' lang='hin' type='mono' source='https://www.dw.com/hi/hi/लुफ्थांसा-लेकर-आया-भारत-में-फंसे-जर्मन-पर्यटकों-को/a-52933374' term='कोरोना'>
कोलोन के सांस्कृतिक राजदूत किरण मलहोत्रा इन दिनों हर साल भारत के दौरे पर होते हैं. भारतीय मूल के मलहोत्रा इस दौरे का इस्तेमाल सालाना छुट्टियों के अलावा कोलोन के लिए भारतीय पार्टनर जुटाने में भी करते हैं. उनके प्रयासों का भी नतीजा रहा है कि पिछले सालों में भारत के साथ कोलोन के संस्थानों के रिश्ते बढ़े हैं और बेहतर हुए हैं. लेकिन यह साल पिछले सालों से अलग है. भारत दौरे के आखिरी दिनों में वे न तो भारत में कहीं आ जा सकते थे और न ही नियोजित समय पर उनके लिए जर्मनी आना संभव था. कोरोना वायरस ने सारा प्रोग्राम इधर उधर कर दिया था.
पहले भारत ने जर्मनी और कुछ अन्य यूरोपीय देशों के नागरिकों को दिया वीजा रद्द किया, फिर इन देशों के नागरिकों और यहां रहने वाले भारतीय मूल के लोगों पर 15 अप्रैल तक आने की पाबंदी लगा दी. उसके बाद जब कोरोना के मामलों में तेजी आने लगी तो लुफ्थांसा ने अपनी उड़ानें रद्द कर दी. फिर एयर इंडिया ने उड़ानें रद्द की और उसके बाद भारत और जर्मनी दोनों ने ही अपनी सीमाओं को सील कर दिया. ये सब इतनी तेजी से हुआ कि भारत के विभिन्न इलाकों में जर्मन फंस गए. वे न तो भारत में कहीं आ जा सकते थे और न ही उनका भारत से बाहर निकलना संभव रहा.
ये हालत सिर्फ भारत में फंसे जर्मन पर्यटकों की नहीं थी. जर्मनी के लोग पर्यटन के मामले में विश्व चैंपियन माने जाते हैं. वे दुनिया भर में फंसे थे और डरे हुए थे. मिस्र में छुट्टी बिता रहे दो लोगों की तो कोरोना की वजह से मौत भी हो गई. सोचिए आप दौरे पर हों, दूर दराज के इलाके में हों और बीमार हो जाएं. यह डर खासकर कोरोना के जमाने में सिर चढ़कर बोलता है. बाहर आप घूमने तो निकलते हैं लेकिन मुश्किल पड जाने पर वहां की सुविधाओं और चिकित्सा सेवाओं पर आपका भरोसा नहीं होता. जिसे आप नहीं जानते उस पर भरोसा हो भी तो कैसे हो. लेकिन बात सिर्फ इतनी नहीं है, मुश्किल के वक्त लोग अपनों के बीच होना चाहते हैं. भारत में फंसे लोगों में भी एक तरह की चिंता देखी जा सकती थी.
तेजी से बदल रहे परिवेश में भी जर्मनी दुनिया में बाहर घूम रहे अपने लोगों की चिंता कर रहा था, उन्हें वापस लाने की तैयारी कर रहा था. हालांकि जर्मन दूतावासों ने लोगों से जल्द देश वापस लौटने की चेतावनी देनी शुरू कर दी थी, लेकिन यह इतना आसान नहीं था. करीब 2 लाख जर्मन विदेशों में थे जिन्हें वापस लाया जाना था. जर्मनी ने पर्यटकों को वापस लाने का अभियान शुरू करने के बाद करीब डेढ़ लाख लोगों को वापस कर लिया गया. लेकिन अभी भी दसियों हजार बाहर थे. और उनमें करीब पांच हजार भारत के अलग अलग हिस्सों में फैले थे.
फ्लाइट से पहले दिल्ली स्थित जर्मन दूतावास में योगा करते जर्मन लोग
दिल्ली में जर्मन दूतावास उन्हें लाने की तैयारी में लगा था. जर्मन दूतावास के प्रवक्ता हंस क्रिस्टियान विंकलर बताते हैं कि जर्मन दूतावास में एक बड़ा क्राइसिस रिएक्शन सेंटर काम कर रहा था, "50 से ज्यादा कलीग तीन शिफ्ट में काम कर रहे हैं." काम भी आसान नहीं था. लोग पूरे भारत में फैले थे. पहले उनका पता करना, उनकी राय जानना कि वे वापस लौटना चाहते हैं या नहीं और फिर उनको वापस भेजने की तैयारी करना. दूतावास ने सबसे वापसी की इच्छा रखने वाले लोगों को एक ऑनलाइन रजिस्टर में नाम, पता और फोन दर्ज करने को कहा. फिर सारी व्यवस्था हो जाने के बाद उनसे संपर्क किया गया और उन्हें दिल्ली आने को कहा गया.
सामान्य समय में तो इसमें कोई दिक्कत नहीं होती. लेकिन सामान्य समय में ऐसी वापसियों का आयोजन भी नहीं होता और कोरोना का समय सामान्य समय नहीं है. भारत भी कोरोना की चपेट में है और इक्का दुक्का जिलों के बाद अब सारा भारत लॉकडाउन है. तैयारी की मुश्किलों के बारे में राजदूत वाल्टर जे लिंडनर ने कहा, "कर्फ्यू की स्थिति में ए380 विमान की दो वापसी उड़ानों की व्यवस्था करना आसान नहीं. लेकिन हमें इन कठिन परिस्थितियों के बावजूद ऋषिकेश से 130 सैलानियों को दिल्ली लाने में सफलता मिली, कुछ जयपुर से भी." राजदूत लिंडनर का कहना है कि पुलिस के सहयोग और साहसी साथियों के समर्थन के बिना यह संभव नहीं होता.
दिल्ली स्थित जर्मन दूतावास में लोगों को समझाते हुए राजदूत वाल्टर जे लिंडनर
गुरुवार और शुक्रवार को दिल्ली से चलकर जर्मनी पहुंची उड़ानों में 500-500 लोग वापस जर्मनी लौटे हैं. इनमें जर्मन पर्यटकों के अलावा जर्मनी में रहने और काम करने वाले लोग भी हैं. इनके अलावा इन उड़ानों में यूरोपीय संघ के कुछ नागरिक भी थे. दिल्ली के आस पास के लोग तो वापस जर्मनी पहुंच गए हैं लेकिन मुंबई और चेन्नई जैसे महानगरों के आसपास गए कुछ हजार लोग अभी भी भारत में फंसे हैं. कुछ ऐसे भी हैं जिन्होंने वापसी के लिए अपना नाम रजिस्टर कराया था लेकिन दूतावास उनसे संपर्क नहीं कर पाया. दूतावास का क्राइसिस रिएक्शन सेंटर अब बाकी बचे लोगों की वापसी की तैयारी में लग गया है.
__________________________
हमसे जुड़ें: Facebook | Twitter | YouTube | GooglePlay | AppStore
जर्मनी की ट्रेवल एजेंसियां अस्तित्व के लिए संघर्ष कर रही हैं. कोरोना की वजह से पर्यटन उद्योग को खासा नुकसान हुआ है. जर्मनी आने जाने दोनों पर रोक है. ट्रेवल एजेंसियों को ग्राहकों को कैंसिल की गई छुट्टियों का पैसा वापस करना पड़ रहा है. अभी तो कोई कमाई नहीं ही हो रही है, पुरानी कमाई भी वापस करनी पड़ रही है.
कोरोना पर काबू पाने के लिए हवाई यातायात को रोक दिया गया है. उसका असर जर्मनी के भी हवाई अड्डों पर पड़ा है. कोलोन-बॉन हवाई अड्डा जर्मनी के बड़े हवाई अड्डों में शामिल है. यहां से साल में 1.3 करोड़ लोग दुनिया के 130 ठिकानों के लिए हवाई यात्रा करते हैं. इस समय ये सूना पड़ा है.
पहले तो विमान सेवाओं ने कोरोना के कारण यात्रियों की घटती संख्या के कारण अपनी उड़ानें घटानी शुरू की, फिर जब कई देशों ने बाहर से आने वाले यात्रियों पर पाबंदियां लगानी शुरू की तो उन्हें अपनी सेवाएं पूरी तरह ही बंद कर देनी पड़ी. जर्मनी विमान कंपनी लुफ्तहंसा ने इस समय 90 फीसदी विमान पार्क कर रखा है.
विमान नहीं उड़ेंगे, तो पायलट क्या करेंगे. वे इस समय बेकार पड़े हैं. दुनिया की प्रमुख विमान सेवाओं ने अपनी सेवाएं रोक दी हैं और लॉकडाउन का पालन कर रहे हैं. पायलट इस समय उन्हीं विमानों को उड़ा रहे हैं जो दूसरे देशों में फंसे यात्रियों को वापस लाने के लिए हैं.
पायलट जैसा ही हाल एयर हॉस्टेसों का भी है. उनके लिए भी इस समय कोई काम नहीं है. और परेशान करने वाली बात ये भी है कि उन्हें पता नहीमं कि वे कब काम शुरू कर पाएंगी. कोई धंधा न होने के कारण बहुत सी विमान कंपनियों के सामने दिवालिया हो जाने की भी खतरा है. कर्मचारी डर के साए में जी रहे हैं.
एयरपोर्ट कर्मचारी भी हवाई यातायात रुकने के कारण परेशान हैं. कोलोन का उदाहरण लें तो 1.3 करोड़ यात्रियों को हवाई अड्डे पर विभिन्न सुविधाएं उपलब्ध कराने के लिए बहुत से लोगों की जरूरत होती है. कोलोन एयरपोर्ट पर 130 कंपनियों और सरकारी संस्थानों के 15,000 लोग काम करते हैं.
कोरोना से होटल उद्योग को भारी नुकसान हुआ है. 2001 या 2008 के पिछले वित्तीय संकट के दौरान 25 प्रतिशत का नुकसान हुआ था तो इस बार तो वायरस की वजह से होटल पूरी तरह खाली हैं. कुछ होटल चेन ने होम ऑफिस की वजह से घर में परेशान रहने वालों को होटल में आकर काम करने का ऑफर दिया है.
होटल खाली रहेंगे तो होटल कर्मचारियों के पास भी कोई काम नहीं रहेगा. मालिकों की मुश्किल है कि आमदनी न हो तो होटल को चलाने का, कर्मचारियों को वेतन देने का खर्च कैसे उठाएं. होटल और रेस्तरां उद्योग सालाना 90 अरब यूरो का कारोबार करता है, लेकिन इस समय पूरा कारोबार ठप्प पड़ा है.
लॉकडाउन में कहीं ऐसा काम नहीं हो रहा है जो सामान्य जनजीनम को चलाने के लिए एकदम जरूरी न हो. जर्मनी की प्रसिद्ध कार बनाने वाली कंपनियों ने भी अपना उत्पादन रोक रखा है. जितने कम कर्मचारी दफ्तर या कारखाने आएंगे उतनी ही ज्यादा सोशल डिस्टैंसिंग होगी.
घर बनाने से लेकर घरों में बिजली और सैनिटरी फिटिंग और मरम्मत के लिए पेशेवर कारीगरों की जरूरत होती है. लॉकडाउन की वजह से सारा काम ठप्प पड़ा है. ग्राहक नहीं आ रहे. हालांकि छोटे उद्यमों और एकल कारीगरों को सरकार 15,000 यूरो की मदद देगी, लेकिन उनके अस्तित्व पर संकट फिर भी है.
कोरोना की वजह से हर उस जगह को बंद कर दिया गया है जहां लोगों के इकट्ठा होने की संभावना होती है. सिनेमा हॉल भी बंद हैं. नहीं भी बंद किए जाते तो इस बीच बंद हो जाते क्योंकि लोग अपने घरों में बंद हैं. जर्मनी में 700 सिनेमाघरों में करीब 4000 पर्दे हैं. बंदी की वजह से उन्हें हर हफ्ते 1.7 करोड़ यूरो का घाटा हो रहा है.
कोरोना वायरस के खतरे को रोकने के लिए फिल्मों की शूटिंग भी रद्द है. पहले तो स्थानीय निकायों ने शूटिंग की अनुमति वापस ले ली. कुठ जगहों पर निजी घरों में शूटिंग हुई. लेकिन बाद में मामला गंभीर होने लगा और वायरस के तेजी से फैलने के मामले सामने आने लगे तो शूटिंगें रोक दी गईं.
जर्मनी में कोरोना के चलते थिएटर भी बंद पड़े हैं, कम से कम 19 अप्रैल तक. यूरोप के थिएटर भी बंद हैं. थिएटरों के प्रबंधक यह हिसाब करने में लगे हैं कि नुकसान की भरपाई कैसे होगी. बर्लिन के शाउब्यूनेथिएटर के टोबियास फाइट के अनुसार इस अवधि में नुकसान करीब 5 लाख यूरो का है.
थिएटर बंद हैं तो ऑर्केस्ट्रा के प्रदर्शन भी बंद हैं. इसका असर कलाकारों की आमदनी पर भी पड़ रहा है. ऑर्केस्ट्रा में काम करने वाले बहुत से आर्टिस्ट छोटे छोटे अनुबंधों से बंधे होते हैं. नए अनुबंध नहीं होंगे तो आमदनी भी नहीं होगी. उनमें से बहुत लोगों पर भी बेरोजगारी का खतरा मंडरा रहा है.
कोरोना की वजह से कॉफी हाउस भी बंद हैं. सारे देश में लॉकडाउन की स्थिति है तो कोई बाहर निकल भी नहीं रहा. मौसम इन दिनों अपेक्षाकृत बहुत ही अच्छा है. साधारण सी ठंड और चमचमाती धूप, लेकिन बाहर निकलने का कोई रास्ता नहीं. आफत है कॉफी हाउस चलाने वालों की.
होटलों और रेस्तरां की तरह जर्मनी में बार भी बंद हैं. बार चलाने की अनुमति नहीं है लेकिन होम सप्लाई हो सकती है. बहुत से लोगों ने इसका फायदा उठाया है. वे ड्रिंक ग्राहकों के घरों में पहुंचा रहे हैं. ऑर्डर कीजिए और डिलीवरी लीजिए. लेकिन ये कमाई किराये और बिजली जैसे खर्चों को पूरा करने के ले काफी नहीं है.
कोरोना की बंदी का असर किताब की दुकानों पर भी पड़ा है. हालांकि वे उन दुकानों में हैं जो बंदी के दौरान खुली रह सकती हैं, लेकिन छोटी दुकानें ग्राहकों की भीड़ का सामना नहीं कर सकतीं. वे तकनीक का सहारा ले रही हैं. दुकान की लाइव स्ट्रीमिंग और कूरियर के जरिए किताबों को ग्राहक तक पहुंचाना.
जर्मनी में कोरोना के प्रसार को रोकने के लिए जिम और फिटनेस स्टूडियो को भी बंद कर दिया गया. खेलकूद और व्यायाम के दूसरे सार्वजनिक साधन या संस्थान भी बंद हैं. स्वीमिंग पूल और खेल के मैदान भी काम नहीं कर रहे हैं, जहां आम तौर पर फुटबॉल जैसे खेल खेले जाते हैं या जॉगिंग की जाती है.
बाल काटने छांटने या रंगने का काम भी दूरी से नहीं हो सकती. वायरस को रोकने के लिए सरकार की सोशल डिसटेंसिंग की कोशिशों के बीच सैलून चलाना तो अत्यंत मुश्किल हो गया था. सरकार से पहले सैलून के मालिक ही कर्मचारियों की सुरक्षा के लिए दुकान बंद किए जाने की वकालत कर रहे थे.
जर्मनी में कार खराब होने पर लोग वर्कशॉप में जा सकते हैं लेकिन पुर्जे खरीदने कार की दुकान में नहीं जा सकते. सरकार का यही फैसला है. मुश्किल कार की दुकानों में काम करने वाले वर्कशॉपों की है. वे गाड़ियां ठीक तो कर सकते हैं लेकिन ग्राहकों को कोई स्पेयर पार्ट बेच नहीं सकते.
जर्मनी तीस हजार से ज्यादा मामलों के साथ कोरोना वायरस से पांच सबसे ज्यादा प्रभावित देशों में शामिल है. ऐसे में यहां रहने वाले भारतीय हालात से कैसे निपट रहे हैं, जानिए. (25.03.2020)
कोरोना वायरस के बढ़ते प्रयास के बीच सबसे बड़ी समस्या प्रभावित लोगों को जल्द टेस्ट करने की है. अब कार कंपनियों को कल पुर्जों की सप्लाई करने वाली जर्मन कंपनी बॉश ने जल्द और सुरक्षित टेस्टिंग का रास्ता निकाला है. (26.03.2020)
कोरोना वायरस ने पूरी दुनिया में कई व्यवसायों को ठप्प कर दिया है. सीमाओं को बंद कर दिया गया है, लोगों की आवाजाही को रोक दिया गया है. सबसे ज्यादा असर पर्यटन और मनोरंजन उद्योग को हुआ है. (25.03.2020)
</doc>
<doc docid='dw_52922271' lang='hin' type='mono' source='https://www.dw.com/hi/hi/कोरोना-की-चपेट-में-आने-लगे-अखबार-भी/a-52922271' term='कोरोना'>
केंद्र सरकार और विश्व स्वास्थ्य संगठनों के अलावा तमाम डाक्टरों ने भी कहा है कि इससे ऐसा कोई खतरा नहीं है. इन अफवाहों की काट के लिए कई अखबारों ने अखबारों की छपाई के दौरान उन पर सैनिटाइजर छिड़कने का दावा किया और इसके वीडियोज भी सोशल मीडिया पर पोस्ट किए थे. लेकिन बावजूद इसके अखबार कोरोना वायरस की चपेट में आते नजर आ रहे हैं. हालत यह है कि ज्यादातर शहरों में अखबारों का वितरण बंद है. मुंबई और कोलकाता में तो कई अखबारों ने प्रकाशन तक बंद कर दिया है. उन सबने पाठकों से हालात सामान्य नहीं होने तक डिजिटल एडिशन से काम चलाने का अनुरोध किया है.
अफवाहें
दरअसल, कोरोना संक्रमण पर अंकुश लगाने के लिए पहले जनता कर्फ्यू और उसके बाद लॉकडाउन के एलान के बीच सोशल मीडिया पर यह अफवाहें जोर पकड़ने लगीं कि अखबारों से भी यह वायरस फैल सकता है. इससे आम लोगों में अफरा-तफरी मच गई. देखते- ही देखते लोगों ने हॉकरों को अखबार देने से मना कर दिया. इससे अखबारों की बिक्री में 60 से 80 फीसदी तक गिरावट दर्ज की गई है. नतीजतन कई अखबारों ने अपने पन्नों की तादाद भी घटा दी है. स्वास्थ्य विशेषज्ञ बार-बार इन अफवाहों को निराधार बताते रहे हैं. वैज्ञानिक शोधों में बताया गया है कि अखबारों और पत्र-पत्रिकाओं के प्रकाशन में इस्तेमाल होने वाला कागज कोरोना वायरस के खतरे से सुरक्षित है.
विश्व स्वास्थ्य संगठन ने भी साफ कर दिया है कि अखबारों से संक्रमण का अंदेशा नहीं है. केंद्रीय मंत्री प्रकाश जावड़ेकर ने अपने एक ट्वीट में कहा है, "अखबार पढ़ने से कोरोना नहीं फैलता. इसे पढ़ने के बाद हाथ धोना ही काफी है." बावजूद इसके लोगों के मन में समाया डर नहीं निकल रहा है. पश्चिम बंगाल की राजधानी कोलकाता में एक अखबार वितरक अमित सिंह कहते हैं, "लोगों ने कोरोना के डर से अपने आवासीय परिसरों में हमारे घुसने पर पाबंदी लगा दी है. लोग बाजारों में भी अखबार नहीं खरीद रहे हैं. नतीजतन कई अखबारों ने छपाई रोक दी है."
कोलकाता में संक्रामक बीमारियों के विशेषज्ञ डाक्टर सुमित धर कहते हैं, "अखबारी कागज पर वायरस लंबे समय तक जीवित नहीं रहते हैं. अखबार से संक्रमण फैलने की आशंका नहीं के बराबर है. लोगों को अफवाहों पर यकीन नहीं करना चाहिए." संक्रामक बीमारियों पर महाराष्ट्र सरकार के तकनीकी सलाहकार डॉक्‍टर सुभाष सालुंके कहते हैं, "जो देश इस महामारी से सबसे ज्यादा प्रभावित हैं, वहां भी अखबारों की छपाई औऱ वितरण बंद नहीं है. अखबार को छूना बिल्‍कुल सुरक्षित है. अखबारों की छपाई में आधुनिक तकनीक का इस्तेमाल किया जाता है. इसके अलावा अखबारों ने सुरक्षा के कुछ और उपाय भी किए है."
अखबारों का वितरण बंद
वितरकों का कहना है कि ज्यादातर हाउसिंग सोसायटीज में लोगों ने हॉकरों के प्रवेश पर पाबंदी लगा दी है. इसके अलावा हॉकरों ने भी इस खतरे की वजह से अखबार बांटना बंद कर दिया है. पश्चिम बंगाल की राजधानी कोलकाता में तो बीते सोमवार को ही हॉकरों और न्यूजपेपर एजेंटों ने ग्राहकों को साफ कह दिया था कि कल से अखबार नहीं मिलेंगे. मुंबई में मिडे डे और टाइम्स आफ इंडिया जैसे कई अखबार नहीं छप रहे हैं. कोलकाता में कई बांग्ला अखबारों ने 26 मार्च से छपाई बंद करने का एलान किया है. इसके अलावा आउटलुक पत्रिका ने भी अपना प्रिंट एडिशन फिलहाल बंद कर दिया है. लोग अब डिजिटल एडिशन का सहारा ले रहे हैं. आउटलुक के प्रधान संपादक रूबेन बनर्जी ने आउटलुक वेबसाइट पर अपनी एक पोस्ट में लिखा है कि लॉकडाउन व कर्फ्यू की वजह से छपी हुई प्रतियों का वितरण संभव नहीं है. हालात सामान्य होने पर पत्रिका की छपाई दोबारा शुरू की जाएगी.
कोरोना को लेकर सोशल मीडिया पर फैलने वाली अफवाहों के बीच केंद्र सरकार ने इस सप्ताह कहा था कि अखबारों की छपाई और उनका वितरण बेहद जरूरी है ताकि लोगों को सही सूचनाएं मिल सकें. सूचना व प्रसारण मंत्रालय की ओर से तमाम राज्यों के मुख्य सचिवों को भेजे एक पत्र में कहा गया है कि लोगों में जागरुकता पैदा करने और उन तक सही सूचनाएं पहुंचाने के लिए प्रिंट और इलेक्ट्रानिक माध्यमों का सुचारू रूप से चलना बेहद जरूरी है. इससे फर्जी खबरों और अफवाहों पर अंकुश लगाया जा सकेगा.
राज्य सरकारों से इसमें सहायता की अपील की गई है. प्रधानमंत्री नरेंद्र मोदी ने भी मंगलवार को देश के चुनिंदा संपादकों व प्रकाशकों के साथ वीडियो कॉन्फ्रेंसिग के जरिए बातचीत के दौरा मीडिया की भूमिका की सराहना करते हुए कहा था कि कोरोना वायरस से बचाव और सुरक्षा उपायों के बारे में जागरुकता पैदा करने में इसकी भूमिका काफी अहम साबित हो सकती है. लेकिन इसके बावजूद अखबारों की बिक्री तेजी से गिर रही है.
ऐसे में सवाल उठने लगा है कि पहले से ही टीवी और डिजिटल की मार झेल रहे इस उद्योग की किस्मत में आखिर क्या लिखा है? वरिष्ठ पत्रकार तापस मुखर्जी कहते हैं, "मैंने चार दशक लंबे अपने करियर में पहले कभी ऐसी हालत नहीं देखी है. युद्ध, सांप्रदायिक दंगों और अकाल के दौरान भी कभी अखबारों का प्रकाशन नहीं रुका था. लेकिन अब कोरोना के प्रति लोगों में आतंक और अफरा-तफरी ने इन अखबारों को प्रकाशन रोकने पर मजबूर कर दिया है."
एक बांग्ला अखबार के पूर्व संपादक अनिमेष बनर्जी कहते हैं, "यह सामयिक दौर है. पूरे देश के सामने संकट है. ऐसे में अगर लोग आतंकित हैं और अखबार को छूना तक नहीं चाहते तो उनको छापने का क्या फायदा है?" पत्रकारों और संपादकों का कहना है कि सामयिक तौर पर छपाई रुकने से इन अखबारों के राजस्व पर भले थोड़ा-बहुत असर पड़े, प्रिंट मीडिया के भविष्य पर इसका कोई खास असर नहीं होगा.
__________________________
हमसे जुड़ें: Facebook | Twitter | YouTube | GooglePlay | AppStore
रोजी-रोटी के लिए अपने घरों से दूर रहने वाले हजारों मजदूर लॉकडाउन होने के बाद अपने-अपने घरों के लिए रवाना हो चुके हैं. हाथों में थैला है और आंखों में उम्मीद कि जिंदगी का यह इम्तिहान भी वे किसी तरह से निकाल ही लेंगे.  (26.03.2020)
कोरोना वायरस से फैली महामारी के बीच इस समय सोने की मांग में भारी उछाल देखने को मिल रही है. मार्च में सर्राफा बाजारों में सोने के दाम सात साल में अपने सबसे ऊंचे स्तर पर पहुंच गए थे. (26.03.2020)
कोरोना वायरस के बढ़ते प्रयास के बीच सबसे बड़ी समस्या प्रभावित लोगों को जल्द टेस्ट करने की है. अब कार कंपनियों को कल पुर्जों की सप्लाई करने वाली जर्मन कंपनी बॉश ने जल्द और सुरक्षित टेस्टिंग का रास्ता निकाला है. (26.03.2020)
</doc>
<doc docid='dw_52923723' lang='hin' type='mono' source='https://www.dw.com/hi/hi/bosch-launched-quick-corona-test-machine/a-52923723' term='कोरोना'>
जर्मनी की दिग्गज कंपनी बॉश की एक छोटी शाखा चिकित्सा तकनीक के क्षेत्र में भी काम करती है. कोरोना वायरस पर दुनिया भर में बढ़ती चिंताओं के बीच कंपनी ने खबर दी है कि उसने वायरस को टेस्ट करने का एक तेज तरीका निकाल लिया है. इस तकनीक की मदद से सैंपल को कहीं दूर किसी लैब में भेजे बिना ढाई घंटे के अंदर टेस्ट किया जा सकेगा कि वह वायरस से संक्रमित है या नहीं. इसमें समय की बचत तो होगी ही, सैंपल को ट्रांसपोर्ट करने में होने वाला खर्च भी नहीं होगा.
जर्मन मीडिया ने खबर दी है कि वायरस टेस्ट के नए तरीके के बारे में कंपनी के प्रमुख फोल्कमर डेनर ने जानकारी दी है. बॉश प्रमुख का कहना है कि इस तेज टेस्ट की मदद से "संक्रमित लोगों की जल्द शिनाख्त हो सकेगी और उन्हें आइसोलेट किया जा सकेगा." फोल्कमर डेनर का कहना है कि इस जानलेवा वायरस के खिलाफ संघर्ष में समय बहुत ही महत्वपूर्ण कारक है और टेस्ट की जगह पर शीघ्र भरोसेमंद डायग्नोसिस बॉश के समाधान का सबसे बड़ा फायदा है.
आसानी से सैंपल जुटाने का दावा
टेस्टकरनेकीविधि
अब तक जो टेस्ट जल्दबाजी में किए जा रहे हैं, उनके बारे में सबसे बड़ी समस्या उनके सही और भरोसेमंद होने की है. जर्मनी में बड़े संयमित तरीके से टेस्ट किया जा रहा है क्योंकि बीमारी के लक्षणों के सामने आने से पहले होने वाले टेस्ट पर पूरी तरह भरोसा नहीं किया जा सकता और उनके सटीक होने पर भी संदेह हैं. लेकिन बॉश द्वारा विकसित तकनीक के बारे में कहा जा रहा है कि लैब में किए गए विभिन्न टेस्ट में नतीजे 95 फीसदी सटीक रहे हैं. बॉश द्वारा दी गई जानकारी में कहा गया है, "तेज टेस्ट विश्व स्वास्थ्य संगठन की क्वालिटी शर्तों को पूरा करता है."
बॉश का कहना है कि वायरस के तेज टेस्ट की विधि इतनी आसान है कि उसके लिए खास तौर पर प्रशिक्षित कर्मचारियों की जरूरत नहीं होगी. टेस्ट के लिए सैंपल एक फाहे की मदद से गले या नाक से लिया जाएगा और उसे एक कार्ट्रिज में रखा जाएगा. इस कार्ट्रिज में टेस्ट के लिए जरूरी सारे रिएजेंट मौजूद हैं जो जांच में मदद करते हैं. फिर इस कार्ट्रिज को जांच के लिए बॉश द्वारा तैयार मशीन में डाला जाएगा. मशीन की सही कीमत तो नहीं बताई गई है लेकिन कंपनी का कहना है कि उसकी कीमत मौजूदा टेस्टों की ही तरह है. कार्ट्रिज की कीमत सौ यूरो से नीचे है जबकि जांच करने वाली मशीन की कीमत 10,000 यूरो से ज्यादा होगी.
जल्दीजांचसमुचितइलाज
इस मशीन में दिन भर में 10 टेस्ट किए जा सकेंगे. इस समय बॉश की ये मशीन उसकी विभिन्न प्रयोगशालाओं और श्टुटगार्ट के रॉबर्ट बॉश अस्पताल में हैं. कंपनी का कहना है कि इस मशीन को बड़े पैमाने पर बनाने की क्षमता कंपनी के चिकित्सा तकनीक कारखाने में उपलब्ध है. नया टेस्ट अप्रैल के महीने से पहले जर्मनी में उपलब्ध होगा. इस मशीन की खासियत ये है कि इसकी मदद से कोविड-19 के अलावा फ्लू जैसी सांस की दूसरी बीमारियों में भी किया जा सकेगा.
बॉश हेल्थकेयर सॉल्यूशंस के प्रमुख मार्क मायर के हवाले से कंपनी के बयान में कहा गया है, "डिफ्रेंशियल डायोग्नेसिस की मदद से डॉक्टरों का समय दूसरे टेस्टों के लिए बचेगा, उन्हें जल्द भरोसेमंद डायोग्नेसिस मिलेगी और उसके बाद वे जल्दी समुचित उपचार शुरू कर पाएंगे." बॉश ने इस विधि का विकास उत्तरी आयरलैंड की रैंडॉक्स कंपनी के साथ मिलकर किया है. अब कंपनी ये भी कोशिश कर रही है कि अस्पतालों में डॉक्टरों और नर्सों का भी जल्दी से टेस्ट हो सके ताकि वे लंबे समय तक मरीजों की सेवा कर सकें.
__________________________
हमसे जुड़ें: Facebook | Twitter | YouTube | GooglePlay | AppStore
इसे दुनिया का सबसे खतरनाक वायरस कहा जाता है. वायरस का नाम जर्मनी के मारबुर्ग शहर पर पड़ा जहां 1967 में इसके सबसे ज्यादा मामले देखे गए थे. 90 फीसदी मामलों में मारबुर्ग के शिकार मरीजों की मौत हो जाती है.
2013 से 2016 के बीच पश्चिमी अफ्रीका में इबोला संक्रमण के फैलने से ग्यारह हजार से ज्यादा लोगों की जान गई. इबोला की कई किस्में होती हैं. सबसे घातक किस्म के संक्रमण से 90 फीसदी मामलों में मरीजों की मौत हो जाती है.
कोरोना के बाद इन दिनों चीन में हंटा वायरस के कारण एक व्यक्ति की जान जाने की खबर ने खूब सुर्खियां बटोरी हैं. यह कोई नया वायरस नहीं है. इस वायरस के लक्षणों में फेफड़ों के रोग, बुखार और गुर्दा खराब होना शामिल हैं.
कुत्तों, लोमड़ियों या चमगादड़ों के काटने से रेबीज का वायरस फैलता है. हालांकि पालतू कुत्तों को हमेशा रेबीज का टीका लगाया जाता है लेकिन भारत में यह आज भी समस्या बना हुआ है. एक बार वायरस शरीर में पहुंच जाए तो मौत पक्की है.
अस्सी के दशक में एचआईवी की पहचान के बाद से अब तक तीन करोड़ से ज्यादा लोग इस वायरस के कारण अपनी जान गंवा चुके हैं. एचआईवी के कारण एड्स होता है जिसका आज भी पूरा इलाज संभव नहीं है.
इंसानों ने हजारों सालों तक इस वायरस से जंग लड़ी. मई 1980 में विश्व स्वास्थ्य संगठन ने घोषणा की कि अब दुनिया पूरी तरह से चेचक मुक्त हो चुकी है. उससे पहले तक चेचक के शिकार हर तीन में से एक व्यक्ति की जान जाती रही.
दुनिया भर में सालाना हजारों लोग इन्फ्लुएंजा का शिकार होते हैं. इसे फ्लू भी कहते हैं. 1918 में जब इसकी महामारी फैली तो दुनिया की 40% आबादी संक्रमित हुई और पांच करोड़ लोगों की जान गई. इसे स्पेनिश फ्लू का नाम दिया गया.
मच्छर के काटने से डेंगू फैलता है. अन्य वायरस के मुकाबले इसका मृत्यु दर काफी कम है. लेकिन इसमें इबोला जैसे लक्षण हो सकते हैं. 2019 में अमेरिका ने डेंगू के टीके को अनुमति दी.
यह वायरस नवजात शिशुओं और छोटे बच्चों के लिए सबसे ज्यादा खतरनाक होता है. 2008 में रोटा वायरस के कारण दुनिया भर में पांच साल से कम उम्र के लगभग पांच लाख बच्चों की जान गई.
इस वायरस की कई किस्में हैं. 2012 में सऊदी अरब में मर्स फैला जो कि कोरोना वायरस की ही किस्म है. यह पहले ऊंटों में फैला, फिर इंसानों में. इससे पहले 2002 में सार्स फैला था जिसका पूरा नाम सार्स-कोव यानी सार्स कोरोना वायरस था. यह वायरस 26 देशों तक पहुंचा. मौजूदा कोरोना वायरस का नाम है सार्स-कोव-2 है और यह दुनिया के हर देश तक पहुंच चुका है.
रिपोर्ट: ईशा भाटिया सानन
इस वक्त पूरी दुनिया कोरोना के खौफ में है. लेकिन मृत्यु दर के हिसाब से देखा जाए तो और भी कई वायरस हैं जो कोरोना से भी ज्यादा खतरनाक हैं. बच के रहिए इनसे. (25.03.2020)
</doc>
<doc docid='dw_52923001' lang='hin' type='mono' source='https://www.dw.com/hi/hi/आर्थिक-संकट-के-बीच-दुनिया-भर-में-सोने-की-मांग-में-उछाल/a-52923001' term='कोरोना'>
सोने में निवेशकों का हमेशा भरोसा रहता है और संकट के समय यह भरोसा और गहरा जाता है. कोरोना वायरस से फैली महामारी के बीच इस समय सोने की मांग में भारी उछाल देखने को मिल रही है. थोक व्यापारी और खुदरा ग्राहक दोनों ही सोना खरीदने की होड़ में लगे हैं. मार्च में कमोडिटी बाजारों में सोने के दाम सात साल में अपने सबसे ऊंचे स्तर पर पहुंच गए थे. यह तब हुआ जब व्यापारियों ने कोविड-19 और उसके हानिकारक आर्थिक असर से बचने के लिए सोने की शरण ली.
सोने के दाम इस वजह से भी ऊपर गए हैं क्योंकि निवेशक बढ़ती हुई महंगाई दर से भी बचने की कोशिश कर रहे हैं. कई केंद्रीय बैंकों ने वायरस के असर का मुकाबला करने के लिए वित्तीय सिस्टम में भारी मात्रा में पैसा डाला है. स्विस रिफाइनर एमकेएस पीएएमपी समूह की कंपनी गोल्ड एवेन्यू के मुखिया अलेस्सांद्रो सोलदाती का कहना है, "फोन ने बजना बंद ही नहीं किया है क्योंकि मांग में भारी उछाल आई है."
पिछले तीन सप्ताह में, जैसे जैसे नया कोरोना वायरस पूरी दुनिया में फैला, गोल्ड एवेन्यू ने इतनी बिक्री कर ली जितनी पिछले साल की पूरी आखिरी तिमाही में नहीं हुई. ज्यादातर आर्डर ऑनलाइन दिए गए और गोल्ड एवेन्यू के प्रमुख उमर लीस का कहना है कि कंपनी के पास मांग में आई उछाल को पूरा करने के लिए हर प्रकार की व्यवस्था है. कुछ कंपनियों को बढ़ी हुई मांग पूरी करने में कुछ दिक्कतें आ रही हैं. लेकिन मुख्य समस्या ढुलाई संबंधी है क्योंकि वायरस की वजह से दुनिया भर में उड़ानें रद्द हो रही हैं.
हालांकि ग्राहकों के पास अपने सोने के सिक्कों और बिस्किटों को तिजोरियों में सुरक्षित रखने का विकल्प भी है, क्योंकि ट्रेडिंग कंपनियां भंडारण के लिए अमूमन इस तरह की सुविधाएं देती हैं. अगर ग्राहकों को ठोस सोना ही चाहिए तो उन्हें कुछ दिनों तक इंतजार करना पड़ सकता है. कीमती धातु ऑनलाइन बेचने वाली अमेरिकी कंपनी जेएम बुलियन ने अपने ग्राहकों से कहा है कि बहुत सारे आर्डर होने की वजह से उन्हें 15 दिनों से भी ज्यादा देर के लिए तैयार रहना चाहिए.
लंदन के सोना-चांदी के बाजार में सोने के दाम पहले ही ऊपर जा चुके थे और 9 मार्च को दाम 1703.39 डॉलर प्रति आउंस था. तब से दाम थोड़े गिरे हैं लेकिन अभी भी 1600 डॉलर के ऊंचे स्तर पर ही हैं. इससे खुदरा दामों में भी तेजी आई है और मांग के कम होने के कोई आसार नजर नहीं आ रहे हैं. विशेषज्ञों का कहना है कि इस समय बाजार में सोने की कोई कमी नहीं है, लेकिन स्थिति पेचीदा होती जा रही है. स्विट्जरलैंड में, सोने की रिफाइनिंग की बड़ी कंपनियां जैसे पीएमपी, वैलकम्बी और आर्गर-हेरौस ने सरकार के अनुरोध पर अस्थायी रूप से अपनी अपनी गतिविधियां बंद कर दी हैं.
अफ्रीका में सबसे ज्यादा सोने की वस्तुएं बनाने वाले देश दक्षिण अफ्रीका ने तीन सप्ताह की तालाबंदी लागू कर दी है. ब्रिटेन में स्थित विश्व गोल्ड काउंसिल ने कोरोना वायरस के दीर्घकालिक असर के बारे में निराशाजनक चेतावनी दी. काउंसिल के मुख्य कार्यकारी डेविड टेट ने कहा, "हम एकअभूतपूर्व संकट से गुजर  रहे हैं. मैंने वित्तीय बाजारों के केंद्र में 30 साल से भी ज्यादा काम किया है लेकिन ऐसा संकट आज तक नहीं देखा. ज्यादातर चीजों की तरह, सोने पर भी इसका असर पड़ा है. लेकिन सोना आज भी प्रासंगिक है और आने वाले वर्षों में यह निवेशकों के पोर्टफोलियो में और भी महत्वपूर्ण भूमिका अदा करेगा."
सीके/एमजे (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
औसत मूल्य: 130 डॉलर प्रति ग्राम
औसत मूल्य: 215 डॉलर प्रति ग्राम
औसत मूल्य: 3,000 डॉलर प्रति ग्राम
औसत मूल्य: 4,000 डॉलर प्रति ग्राम
औसत मूल्य: 9,000 डॉलर प्रति ग्राम
औसत मूल्य: 20,000 डॉलर प्रति ग्राम
औसत मूल्य: 30,000 डॉलर प्रति ग्राम
औसत मूल्य: 55,000 डॉलर प्रति ग्राम
औसत मूल्य: 2.7 लाख डॉलर प्रति ग्राम
औसत मूल्य: 6,25,000 अरब डॉलर प्रति ग्राम
दुनिया के 10 सबसे मंहगे मैटीरियलों में सोना और चांदी कहीं नहीं आते. एक नजर इन महंगे मैटीरियलों और उनके इस्तेमाल पर. (29.12.2018)
</doc>
<doc docid='dw_52920197' lang='hin' type='mono' source='https://www.dw.com/hi/hi/how-america-is-divided-on-corona-virus/a-52920197' term='कोरोना'>
अमेरिका में  63,000 से भी ज्यादा लोग कोरोना वायरस से संक्रमित हो चुके हैं और सिर्फ बुधवार को इससे होनेवाली मौतें 185 तक पहुंच गईं थीं जो एक रिकॉर्ड है. अब तक अमेरिका में 890 मौतें दर्ज की जा चुकी हैं. लेकिन पिछले दशकों में हर गंभीर संकट के सामने एकजुट होकर खड़ा होनेवाला अमेरिका, इस वायरस के सामने बुरी तरह से विभाजित नजर आ रहा है. एक तबका है जो इसके खतरे को समझ रहा है, डॉक्टरों और वैज्ञानिकों की सुन रहा है, वहीं दूसरा इसे नकारने वाली दलीलें पेश कर रहा है.
राष्ट्रपति डॉनल्ड ट्रंप के समर्थकों का एक बड़ा तबका इसे उनके राजनीतिक विरोधियों की साजिश और "फेक न्यूज” का नाम दे रहा है. दो हफ्ते पहले तक डॉनल्ड ट्रंप भी इसे नकार रहे थे, और अभी भी हर दिन व्हाइट हाउस के मंच से भले ही लोगों को सचेत रहने, मिलने-मिलाने से परहेज करने की सलाह देते हैं लेकिन ये याद कराना नहीं भूलते कि सड़क दुर्घटनाओं में इससे ज्यादा लोग मारे जाते हैं और इसका ये मतलब नहीं कि लोग गाड़ी चलाना बंद कर दें. बुधवार को उन्होंने अपने ट्विट में मीडिया पर आरोप लगाया कि वो इस समस्या को और बढ़ा-चढ़ाकर पेश कर रही है जिससे अर्थव्यवस्था ठप्प हो जाए और ट्रंप नवंबर में चुनाव हार जाएं.
राजनीतिक विश्लेषकों का मानना है कि आर्थिक मंदी किसी भी मौजूदा राष्ट्रपति के दोबारा से चुने जाने की राह में सबसे बड़ी अड़चन बनती है और ट्रंप ये अच्छी तरह समझते हैं. जाने-माने ट्रंप समर्थक और रूढ़िवादी रेडियो शो होस्ट ग्लेन बेक ने तो यहां तक कह दिया कि अर्थव्यवस्था को बचाने के लिए यदि जान भी देनी पड़े तो उससे पीछे नहीं हटेंगे. जिस तरह से भारत में प्रधानमंत्री नरेंद्र मोदी की एक अपील पर लोग ताली और थाली बजाने निकल पड़ते हैं, ट्रंप के समर्थक भी उनकी बातों को अटूट सत्य की तरह अपनाते हैं. यदि ट्रंप कह देते हैं कि कोरोना वायरस का इलाज मलेरिया की दवा से हो सकता है तो उनके समर्थक इस दलील को चुनौती देनेवाले डॉक्टरों और वैज्ञानिकों की विश्वसनीयता पर सवाल उठाने लगते हैं.
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
राजनीति के साथ-साथ विभाजन भगवान और विज्ञान का भी है
अब ज्यादातर गिरजाघरों ने अपने दरवाजों पर ताले लगा दिए हैं, रविवार को होनेवाली प्रार्थना सभाएं बंद हैं और धार्मिक संदेश इलेक्ट्रॉनिक माध्यमों के जरिए दिए जा रहे हैं. लेकिन जब ट्रंप शुरूआती हफ्तों  कोरोना वायरस के विज्ञान को नकार रहे थे, तो कई धर्म-प्रचारक भी बढ़-चढ़कर इस खतरे को झूठा और भगवान से दूर करने की साजिश के तौर पर पेश कर रहे थे. आरकेनसॉ राज्य के एक गिरजाघर के पादरी ने तो यहां तक कह दिया कि वो और वहां के श्रद्धालु कोरोना वायरस के झूठ को साबित करने के लिए चर्च की फर्श को जीभ से चाटने को तैयार हैं.
जहां पूरे अमेरिका में स्कूल कॉलेज बंद हैं, वहीं वर्जीनिया राज्य के एक ईसाई विश्वविद्यालय, लिबर्टी यूनिवर्सिटी, के संस्थापक ने इसी हफ्ते यूनिवर्सिटी खोलने का एलान किया है और छात्रों और शिक्षकों को वापस लौटने का आदेश जारी किया है.
ईस्टर के त्योहार तक बेहतरी की उम्मीदें
डॉनल्ड ट्रंप भी ईस्टर पर्व से पहले सब कुछ खुला देखना चाहते हैं. उनका कहना था, "ईस्टर मेरे लिए विशेष दिन होता है. क्या ही अच्छा हो अगर उस दिन हमारे सभी चर्च ठसाठस भरे हुए हों. पूरे देश में ऐसा ही होगा. मेरी समझ से ये बेहद अद्भुत दृश्य होगा.” वैज्ञानिकों का मानना है ये एक भयंकर भूल हो सकती है क्योंकि फिलहाल ये वायरस कब तक काबू में आएगा ये कहना मुश्किल है. राजनीतिक विश्लेषकों का कहना है कि ट्रंप का संदेश इवांजेलिकल या धर्म प्रचार से जुड़े ईसाई गुटों के लिए है जिनका समर्थन आगामी चुनावों में उनके लिए बेहद अहम है.
अमेरिका इस वक्त किस हद तक विभाजित है उसका अंदाजा पिछले हफ्ते के एक सर्वेक्षण से मिलता है जिसके अनुसार 94 प्रतिशत रिपब्लिकंस ट्रंप के उठाए कदमों से संतुष्ट हैं जबकि सिर्फ 27 प्रतिशत डेमौक्रैट्स उनके फैसलों को सही मानते हैं.
ट्रंप के राजनीतिक गढ़ कहलाने वाले अमेरिका के मध्यवर्ती इलाकों तक फिलहाल कोरोना का प्रकोप न्यूयॉर्क या सियाटल की तरह नहीं फैला है.  लेकिन आनेवाले दिनों में भी हालात ऐसे ही रहेंगे वैज्ञानिक इस बात की गारंटी नहीं दे रहे. ऐसे में कोरोना पर ये विभाजन बरकरार रहेगा या मिट जाएगा ये देखनेवाली बात होगी.
__________________________
हमसे जुड़ें: Facebook | Twitter | YouTube | GooglePlay | AppStore
मृतकों की संख्या: 6,820
मृतकों की संख्या: 3,434
3,285
2,077
1,102
802
423
277
178
172
135
126
58
47
मृतकों की संख्या: 10
भारतीय जेलों में क्षमता से बहुत ज्यादा कैदियों को रखा जाता है. वहां कोरोना वायरस के संक्रमण की स्थिति में हालात बेकाबू होने का अंदेशा है. (25.03.2020)
इटली में हर दिन कोरोना वायरस से कम से कम पांच हजार लोग संक्रमित हो रहे हैं. सैकड़ों की जान जा रही है. और लॉकडाउन के बीच मरने वालों को जनाजा भी नसीब नहीं हो रहा है. स्पेन की यही हालत है. क्या भारत में भी ऐसा होगा? (25.03.2020)
जर्मनी तीस हजार से ज्यादा मामलों के साथ कोरोना वायरस से पांच सबसे ज्यादा प्रभावित देशों में शामिल है. ऐसे में यहां रहने वाले भारतीय हालात से कैसे निपट रहे हैं, जानिए. (25.03.2020)
तालाबंदी के पहले दिन संक्रमण के कम से कम 87 नए मामले सामने आये जो कि अभी तक एक दिन में होने वाली सबसे बड़ी वृद्धि है. इसी के साथ देश में संक्रमण के कुल मामलों की संख्या 600 के पार चली गई है. (26.03.2020)
कोरोना वायरस के चलते दुनिया समृद्ध देशों में ज्यादा लोग मारे जा रहे हैं. एक नजर उन देशों पर जहां सबसे ज्यादा लोग कोविड-19 के चलते मारे गए.
(25.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52920021' lang='hin' type='mono' source='https://www.dw.com/hi/hi/कोरोना-वायरस-भारत-में-मामले-600-के-पार-एक-दिन-में-करीब-90-नए-मामले/a-52920021' term='कोरोना'>
भारत में राष्ट्रीय स्तर पर तालाबंदी होने के बावजूद अभी तक कोरोना वायरस के संक्रमण के फैलने की रफ्तार कम नहीं हुई है. तालाबंदी के पहले दिन 25 मार्च को संक्रमण के कम से कम 87 नए मामले सामने आये जो कि अभी तक एक दिन में होने वाली सबसे बड़ी वृद्धि है. इसी के साथ देश में संक्रमण के कुल मामलों की संख्या 600 के पार चली गई है, जिसमे 10 मौतें शामिल हैं.
राजधानी दिल्ली में संक्रमण का एक ऐसा मामला सामने आया है जिस से एक बार फिर रेखांकित हो गया है कि यह संक्रमण कितनी आसानी से फैल सकता है. उत्तरपूर्वी दिल्ली के मौजपुर इलाके में दिल्ली सरकार द्वारा चलाये जा रहे एक मोहल्ला क्लिनिक के डॉक्टर को ही कोरोना वायरस से संक्रमित पाया गया है. डॉक्टर की पत्नी और बेटी भी संक्रमित हैं और उन्हें अस्पताल में भर्ती करा दिया गया है.
और भी ज्यादा चिंता की बात यह है कि डॉक्टर से उनके मरीजों तक संक्रमण के फैल जाने का खतरा है, लिहाजा सरकार ने आम घोषणा कर दी है कि मौजपुर मोहल्ला क्लिनिक में जो भी व्यक्ति 12 मार्च से 18 मार्च के बीच गया था वो खुद को क्वारंटीन कर ले और अगर कोविड-19 के लक्षण महसूस होते हैं तो किसी डॉक्टर से सम्पर्क करे.
इसी बीच दिल्ली में तालाबंदी प्रभावशाली रूप से लागू करने के लिए दिल्ली पुलिस कड़े कदम उठा रही है. तालाबंदी के उल्लंघन के आरोप में 25 मार्च को 183 केस दर्ज किए गए, 5,000 से भी ज्यादा लोगों को हिरासत में लिया गया और 956 वाहनों को जब्त कर लिया गया. वहीं दिल्ली पुलिस और प्रशासन ने कुछ गलतियों को सुधारने के लिए भी कदम उठाये. घर पर सामान पहुंचा देने वाली ई-कॉमर्स कंपनियों को जिन मुश्किलों का सामना करना पड़ रहा था उन्हें हटाने के लिए कंपनियों को आश्वासन दिया गया और उनका साथ देने का वचन दिया गया.
इसके अलावा दिल्ली पुलिस स्थानीय दुकानदारों के साथ मिल कर दुकानों पर आये ग्राहकों के बीच भी आवश्यक दूरी बनाये रहने के उपाय सुझा रही है.
विशेष उड़ानों से भेजे जा रहे हैं विदेशी नागरिक
कई विदेशी नागरिक जो अब भी भारत में हैं और अपने-अपने देश लौटना चाह रहे हैं उनके वापस जाने का इंतजाम अभी भी किया जा रहा है, सभी सामान्य उड़ानें बंद होने के बावजूद. भारत सरकार की मदद के साथ इन देशों के दूतावासों ने इस पूरी कार्यवाही का जिम्मा संभाला हुआ है. 25 मार्च की देर रात लुफ्थांसा का एक हवाई जहाज 500 जर्मन नागरिकों को लेकर जर्मनी के लिए रवाना हो गया.
और देशों के दूतावास भी इस तरह की विशेष उड़ानों की व्यवस्था करने में लगे हुए हैं. बताया जा रहा है कि रूसी दूतावास ने भी इसी तरह 400 रूसी नागरिकों के स्वदेश लौटने का इंतजाम किया. फ्रांसीसी दूतावास करीब 2000 सैलानियों को वापस भेजने की तैयारी कर रहा है और अमेरिका और ब्रिटेन के दूतावास भी ऐसी ही कोशिश में लगे हुए हैं.
जी20 की वर्चुअल बैठक से जुड़ेंगे मोदी
दूसरी ओर जी20 देशों की एक वर्चुअल बैठक का आयोजन किया जा रहा है जिसमें सभी सदस्य देशों के नेता वीडियो कॉन्फरेंसिंग के जरिये जुड़ेंगे. 27 मार्च को आयोजित की जाने वाली इस बैठक में प्रधानमंत्री नरेंद्र मोदी भी हिस्सा लेंगे. उन्होंने कुछ ही दिन पहले सार्क देशों की ऐसी ही वर्चुअल बैठक बुलाई थी और जी20 देशों की भी बैठक को वर्चुअल बनाने की बात की थी.
__________________________
हमसे जुड़ें: Facebook | Twitter | YouTube | GooglePlay | AppStore
भारतीय जेलों में क्षमता से बहुत ज्यादा कैदियों को रखा जाता है. वहां कोरोना वायरस के संक्रमण की स्थिति में हालात बेकाबू होने का अंदेशा है. (25.03.2020)
लॉकडाउन में सितारे भी अपने घरों में सिमटे हैं. वे कोरोना वायरस को लेकर लोगों को जागरुक कर रहे हैं, सोशल मीडिया के जरिए सावधानी बरतने की सलाह दे रहे हैं. (25.03.2020)
इटली में हर दिन कोरोना वायरस से कम से कम पांच हजार लोग संक्रमित हो रहे हैं. सैकड़ों की जान जा रही है. और लॉकडाउन के बीच मरने वालों को जनाजा भी नसीब नहीं हो रहा है. स्पेन की यही हालत है. क्या भारत में भी ऐसा होगा? (25.03.2020)
जर्मनी तीस हजार से ज्यादा मामलों के साथ कोरोना वायरस से पांच सबसे ज्यादा प्रभावित देशों में शामिल है. ऐसे में यहां रहने वाले भारतीय हालात से कैसे निपट रहे हैं, जानिए. (25.03.2020)
कोरोना वायरस ने पूरी दुनिया में कई व्यवसायों को ठप्प कर दिया है. सीमाओं को बंद कर दिया गया है, लोगों की आवाजाही को रोक दिया गया है. सबसे ज्यादा असर पर्यटन और मनोरंजन उद्योग को हुआ है. (25.03.2020)
</doc>
<doc docid='dw_52918917' lang='hin' type='mono' source='https://www.dw.com/hi/hi/will-corona-virus-also-change-our-relationship-with-death/a-52918917' term='कोरोना'>
इटली के बेरगामो शहर की सड़कों पर पिछले कई दिनों से लगातार मिलिट्री के ट्रक देखे जा रहे हैं. कोरोना वायरस ने यहां इतने लोगों की जान ले ली है कि शवों को ले जाने का और कोई तरीका नहीं बचा है. ट्रकों की कतार वाला वीडियो इंटरनेट पर खूब वायरल हुआ. और इससे एक ही बात समझ में आई कि कोरोना के दौर में मौत के वक्त भी अपने प्रियजनों का साथ मुमकिन नहीं है. वायरस किसी की परवाह नहीं करता, उसे कोई फर्क नहीं पड़ता कि किसी की मौत पर परिवार का क्या हाल होता है.
बेरगामो इटली का वह इलाका है जहां कोरोना का कहर सबसे ज्यादा बरपा है. एक हफ्ते में यहां 3000 लोगों की जान गई है. ये सभी मौतें अस्पतालों में हुईं जहां मरने वाले का हाथ थामने के लिए कोई दोस्त, कोई रिश्तेदार मौजूद नहीं था. संक्रमण के खतरे से अस्पताल में कोई मरीज से मिलने नहीं जा सकता. कई परिवारों में तो दूसरे सदस्य खुद भी क्वॉरंटीन में हैं.
अंतिम संस्कार के लिए वेटिंग लिस्ट
मौत के इस खेल में सब शर्तें वायरस ने ही तय की हैं. और यह मौत के बाद भी चैन नहीं लेने देता है. जिसका रिश्तेदार गुजर गया है, उसे अकेले ही शोक मनाना पड़ता है. देश भर में लॉकडाउन है. ऐसे में किसी को जनाजे में भी जाने की इजाजत नहीं है. सरकार ही अंतिम संस्कार करा रही है. और मरने वालों की संख्या इतनी ज्यादा है कि अंतिम संस्कार के लिए वेटिंग लिस्ट चल रही है.
लोग एक दूसरे के गले लग कर रो तक नहीं सकते, जो चला गया उसकी यादें साझा नहीं कर सकते. जो पीछे छूट गए हैं उन्हें खुद ही अपना हौसला बांधना है. ज्यादा से ज्यादा वे इतना कर सकते हैं कि फोन या वीडियो कॉल पर एक दूसरे को दिलासा दे दें. इसके अलावा वायरस ने उनके सारे हक छीन लिए हैं.
किसी पड़ोसी की जान चली गई, यह अब सिर्फ अखबारों से ही पता चल पाता है. 13 मार्च को बेरगामो के एक एक स्थानीय अखबार में दस पेज शोक संदेशों के थे. लगता है जैसे इस वायरस ने सिर्फ हमारी जिंदगी को ही नहीं, मौत को भी बदल दिया है.
सड़कों पर लगे हैं शोक संदेश
मौत के ख्याल से भी डर लगता है
फ्रांस के इतिहासकार फिलिप एरीस ने "हिस्टरी ऑफ डेथ" नाम का एक रिसर्च पेपर लिखा था. इसमें उन्होंने बताया है कि कैसे 19वीं सदी में पश्चिमी देशों में लोगों का मौत से रिश्ता बदला. उससे पहले तक मौत को जीवन के एक पहलू के रूप में ही देखा जाता था. लेकिन आधुनिक जीवन में इंसान मौत के ख्याल से भी डरता है, इसलिए जितना हो सके उसके जिक्र से भी दूर रहने की कोशिश करता है. आज के व्यस्त जीवन में सारा ध्यान कुछ हासिल करने पर ही रहता है. इसलिए मौत के लिए इसमें कोई जगह नहीं है.
एरीस ने लिखा है, "मौत हमारे लिए अनजान हो गई है और हमारे रोजमर्रा के जीवन से यह गायब हो चुकी है." अब मौत से हमारा सामना सबसे ज्यादा फिल्मी पर्दे पर, टीवी की स्क्रीन पर या थिएटर के स्टेज पर ही होता है. यानी मौत ने अपनी जगह अब कला में तलाश ली है.
इटली को अपने बच्चे की तरह संभाल रहे हैं डॉक्टर
हमारे सामने खड़ी है मौत
लेकिन इस कोरोना वायरस ने स्थिति को पूरी तरह बदल दिया है. इटली के शहरों में मृत लोगों को मिलिट्री के ट्रकों में डाल कर श्मशान तक ले जाया जा रहा है. इसमें कोई शक नहीं कि सड़कों पर गुजरते हुए इन ट्रकों ने मौत को हमारे सामने ला कर खड़ा कर दिया है, मानो मौत एक बार फिर हमारी जिंदगियों में अपने हिस्से की जगह मांगने आ गई है. और अब उसे किसी हाल में नजरअंदाज नहीं किया जा सकता.
दुनिया के ज्यादातर हिस्सों में जिंदगी ठहर सी गई है. हर देश इस महामारी को रोकने की कोशिश कर रहा है. और इसके लिए बहुत बड़ी कीमत भी चुकानी पड़ रही है. लेकिन मानवता ने इंसानी गरिमा को बचाने का फैसला किया है. इस जंग में जो लोग मारे गए हैं, उनके प्रियजनों को शायद इसी बात से सब्र करना होगा.
रिपोर्ट: सिल्के बार्टलिक/आईबी
__________________________
हमसे जुड़ें: Facebook | Twitter | YouTube | GooglePlay | AppStore
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52919286' lang='hin' type='mono' source='https://www.dw.com/hi/hi/will-prisoners-be-released-from-jails-because-of-the-corona-outbreak/a-52919286' term='कोरोना'>
सुप्रीम कोर्ट ने इस स्थिति पर चिंता जताते हुए राज्य सरकारों को उनकी रिहाई पर विचार करने का निर्देश दिया है. अदालत ने ऐसे कैदियों को चार से छह सप्ताह के पेरोल पर रिहा करने पर विचार करने का निर्देश दिया है जिनको किसी अपराध में दस साल की सजा हुई हो या उनके खिलाफ तय आरोपों में अधिकतम सात साल तक की सजा का प्रावधान हो. कोलकाता के दमदम सेंट्रल जेल के विचाराधीन कैदियों ने जमानत या पेरोल पर अपनी तत्काल रिहाई की मांग में बीते सप्ताह लगातार दो दिनों तक जमकर हिंसा और आगजनी की. इस हिंसा में कम से कम चार कैदियों की मौत हो गई.
जेलों में क्षमता से 117.6 फीसदी ज्यादा कैदी
सुप्रीम कोर्ट इससे पहले भी देश की विभिन्न जेलों में बंद विचाराधीन कैदियों की अमानवीय स्थिति पर चिंता जताते हुए केंद्र व राज्य सरकारों को उनकी तादाद कम करने को कहता रहा है. लेकिन यह पहला मौका है जब शीर्ष अदालत ने किसी महामारी की वजह से जेलों में बंद कैदियों को पेरोल पर रिहा करने पर विचार करने का निर्देश दिया है. उसने तमाम राज्यों को इसके लिए उच्च-स्तरीय समिति बनाने का निर्देश दिया है.
न्यायालय ने राष्ट्रीय अपराध रिकार्ड ब्यूरो के आंकड़ों के हवाले से कहा है कि देश की 1,339 जेलों में लगभग 4.66 लाख  कैदी हैं जो उनकी क्षमता से 117.6 फीसदी ज्यादा है. मुख्य न्यायाधीश न्यायमूर्ति एसए बोबडे की अध्यक्षता वाली खंडपीठ ने साफ कहा है कि कोरोना वायरस के संक्रमण का अंदेशा कम करने के लिए जेलों में भीड़ कम करने की पहल के तहत ही इन कैदियों को पेरोल पर रिहा किया जा रहा है. जेलों में कैदियों की भीड़ को देखते हुए वहां सामाजिक दूरी बनाए रखना संभव नहीं होगा और अगर जेल प्रशासन ने तत्काल ठोस कदम नहीं उठाए तो हालात भयावह हो सकते हैं.
दमदम सेंट्रल जेल में जमकर हुई हिंसा
पश्चिम बंगाल में तमाम अदालतें अप्रैल के पहले सप्ताह तक बंद हैं. इसके अलावा सरकार ने कैदियों से जेल में होने वाली साप्ताहिक मुलाकातों पर भी रोक लगा दी है. नतीजतन जेलों में विचाराधीन कैदियों की तादाद के साथ आतंक भी लगातार बढ़ रहा है. कोरोना के मद्देनजर जमानत या पेरोल पर रिहा किए जाने की मांग में कोलकाता के दमदम सेंट्रल जेल के कैदियों ने शनिवार और रविवार को लगातार दो दिनों तक जमकर हिंसा, तोड़फोड़ और आगजनी की. इस हिंसा में कम से कम चार कैदियों की मौत हो गई और जेलर समेत 20 लोग घायल हो गए. दूसरी ओर प्रेसीडेंसी जेल में बंद कैदियों ने भी शनिवार रात को रसोईघर में तोड़फोड़ की और प्रदर्शन किया. सरकार ने इस मामले की जांच खुफिया विभाग को सौंप दी है.
पश्चिम बंगाल के जेल मंत्री उज्ज्वल विश्वास बताते हैं, "कोरोना की वजह से अदालतें 31 मार्च तक बंद हैं. इससे जमानत याचिकाओं पर सुनवाई नहीं हो रही है. ऐहतियात के तौर पर परिजनों को मुलाकात के लिए जेल परिसर के भीतर नहीं जाने दिया जा रहा है.” जेल के एक शीर्ष अधिकारी नाम नहीं छापने की शर्त पर बताते हैं, "सरकार कोरोना के खतरे के चलते आजीवन कारावास की सजा काट रहे कुछ कैदियों को 15 दिनों के विशेष पेरोल पर रिहा करने पर विचार कर रही है. इससे बाकी कैदियों में भारी नाराजगी है."
मानवाधिकार संगठन कॉमनवेल्थ ह्यूमन राइट्स इनीशिएटिव (सीएचआरआई) ने भी दमदम जेल में हुई हिंसा पर गहरी चिंता जताई है. सीएचआरआई के अंतरराष्ट्रीय निदेशक संजय हजारिका कहते हैं, "न्यायिक हिरासत में भेजे गए विचाराधीन कैदियों की तादाद तुरंत कम करने के लिए प्रभावी कदम उठाए जाने चाहिए."
कैसे होगी जेलों में भीड़ कम?
सुप्रीम कोर्ट ने 2014 में एक फैसले में विचाराधीन कैदियों की रिहाई के लिए हाईकोर्टों को विस्तृत निर्देश भी दिए थे. इसके बाद अदालत ने 2016 में भी जेलों में विचाराधीन कैदियों की स्थिति पर चिंता जताते हुए जिला स्तर पर विचाराधीन कैदी समीक्षा समिति गठित करने का निर्देश दिया था. केंद्र सरकार छोटे-मोटे अपराधों के आरोप में जेल में बंद या सात साल की सजा में से आधी अवधि गुजार चुके कैदियों को मुचलके पर रिहा करके जेलों में भीड़ कम करने का प्रयास करती रही है. लेकिन विभिन्न वजहों से अब तक इस मामले में खास कामयाबी नहीं मिल सकी है. 2010 में तत्कालीन कानून मंत्री वीरप्पा मोइली ने जेलों में कैदियों की भीड़ कम करने के लिए छोटे-मोटे अपराध के आरोपों में बंद विचाराधीन कैदियों को निजी मुचलके या जमानत पर रिहा करने की पहल की थी.
कलकत्ता हाईकोर्ट ने सुप्रीम कोर्ट के निर्देशों पर अमल करते हुए एक तीन-सदस्यीय आयोग का गठन किया है जो राज्य की तमाम जेलों के अध्ययन के बाद यह सिफारिश करेगा कि भीड़ कम करने के लिए किन कैदियों को जमानत या पेरोल पर रिहा किया जा सकता है. राज्य विधिक सेवा प्राधिकरण के अध्यक्ष दीपंकर दत्ता की अध्यक्षता में गठित इस आयोग में जेल विभाग के महानिदेशक और प्रमुख गृह सचिव को सदस्य बनाया गया है. हाईकोर्ट ने आयोग से 31 मार्च तक अपनी सिफारिशें सौंपने को कहा है. अदालत ने आयोग से पेरोल पर रिहा किए जा सकने वाले कैदियों के लिए एक मानदंड तय करने को कहा है.
इससे पहले सोमवार को बंगाल के एडवोकेट जनरल किशोर दत्त ने हाईकोर्ट के मुख्य न्यायाधीश टीबीएन राधाकृष्णनन तो एक पत्र लिख कर विचाराधीन कैदियों की जमानत याचिकाओं पर उदारता से विचार करने का अनुरोध किया था. उन्होंने कहा था कि कोरोना वायरस के संक्रमण को ध्यान में रखते हुए विचाराधीन कैदियों की जमानत की याचिकाओं को शीघ्र निपटाया जाना चाहिए ताकि जेलों में भीड़ कम की जा सके.
__________________________
हमसे जुड़ें: Facebook | Twitter | YouTube | GooglePlay | AppStore
जुलाई 2015 में मैक्सिको के नशीले ड्रग्स का कारोबारी योआकिन "एल चापो" गुजमन आल्टीप्लानो जेल से बच निकला. उसने अपनी सेल के गुसल वाले हिस्से के नीचे से एक सुरंग खोदी थी. बेहद कड़ी सुरक्षा वाली इस जेल से बाहर निकलने की बीते 14 सालों में दूसरी कोशिश कामयाब हुई है.
2011 में मैक्सिको की एक जेल में बंद कैदी की पत्नी एक बड़ा सूटकेस साथ लेकर उससे मिलने गई. युआन रामिरेज टिजेरीना नामका यह कैदी अवैध हथियार रखने का दोषी पाया गया था. कैदी सूटकेस में छुप गया था लेकिन जेल से बाहर निकलने से पहले ही सुरक्षा गार्ड्स की नजर में आ गया.
1983 में यूरोप की सबसे सुरक्षित माने जाने वाली जेलों में से एक 'दि मेज़' से आयरिश रिपब्लिकन आर्मी के 38 कैदी भाग निकले थे. उत्तरी आयरलैंड में स्थित यह जेल रिपब्लिकन और वफादार अर्द्धसैनिक बलों को रखने का मुख्य केंद्र थी. इन कैदियों ने छुपा कर लाई गयी बंदूकों और चाकू का डर दिखाकर गार्ड्स को डराया और जेल की एक वैन लेकर भाग निकले.
अलकाट्रास जेल में बंद तीन बैंक लुटेरों ने चम्मचों को रगड़कर तेज किया और कामचलाऊ ड्रिल का इस्तेमाल कर अपने सेल से निकलने का रास्ता बना लिया. 1962 में सैन फ्रांसिस्को की इस जेल में काफी कड़ी सुरक्षा हुआ करती थी. उन्होंने रेनकोटों का इस्तेमाल कर फूलने वाली नाव बनाई और पानी के रास्ते निकल गए.
किसी हॉलीवुड फिल्म की कहानी सी लगने वाली इस वारदात में पास्कल पाएट नामक एक कैदी ने दो बार जेल से भागने के लिए हैलीकॉप्टर का इस्तेमाल किया. 2001 में हत्या के आरोपी पाएट ने एक फ्रेंच गांव में स्थित जेल में एक हैलीकॉप्टर हाइजैक कर भागने की कोशिश की. 2007 में उसने फिर ऐसी असफल कोशिश की और इस बार अपने साथ तीन और कैदियों को भी निकालना चाहा.
सीरियल किलर थियोडोर रॉबर्ट बंडी एक बार छोटी सी खिड़की से कूद कर भागने में सफल हुआ. दुबारा गिरफ्तार होने के बाद उसे कोलोराडो की जेल में रखा गया, जहां से भागने के लिए उसने अपना वजन 30 पाउंड घटाया और छत के बिजली वाले छेद से निकल भागा. 1974 से 1978 के बीच अमेरिका में कई महिलाओं की हत्या करने वाले बंडी को फिर पकड़ा गया और मौत की सजा दी गई.
जून 2015 में अमेरिका के न्यूयॉर्क की एक कड़ी सुरक्षा वाली जेल से भाग निकलने में हत्या के दो आरोपी सफल रहे. डेविड स्वेट और रिचर्ड मैट ने अपने सेलों के बीच की दीवार में छेद किया, जिसका रास्ता कई पाइपों से होता हुआ मैनहोल में खुलता था. उनकी धरपकड़ की कोशिश में मैट पुलिस की गोली से मारा गया जबकि स्वेट को घायल हालत में दुबारा पकड़ लिया गया.
रिपोर्ट: डाग्मार ब्राइटेनबाख/आरआर
जेल से निकल भागने में मैक्सिको के ड्रग डीलर एक्सपर्ट होते हैं. जेल की मोटी दीवारों, लोहे की सलाखों, गार्ड और सर्च लाइटों के बावजूद कुछ दुस्साहसी कैदियों ने भागने के नायाब तरीके आजमाए हैं. (03.12.2019)
</doc>
<doc docid='dw_52919175' lang='hin' type='mono' source='https://www.dw.com/hi/hi/truck-drivers-in-india-pay-48-thousand-crore-rupees-of-bribes-every-year/a-52919175' term='कोरोना'>
कोरोना वायरस के संक्रमण से बचाव के लिए देश भर के शहरों में एक के बाद एक लॉकडाउन होने और राज्यों की सीमाएं सील होने से पहले सड़कों और राष्ट्रीय राजमार्गों पर ट्रकों की आवाजाही बदस्तूर थी. ट्रकों से माल ढुलाई देश के एक हिस्से से दूसरे हिस्से में पहुंच रही थी. कोरोना का खतरा टलते ही यह आवाजाही फिर सामान्य हो जाएगी.
पिछले दिनों स्वयंसेवी संस्था सेवलाइफ फाउंडेशन का एक देशव्यापी सर्वे जारी हुआ जिसमें बताया गया कि ट्रक ड्राइवरों को न सिर्फ दयनीय हालात में काम करना पड़ता है बल्कि रात दिन सड़क पर रहने से उनकी शारीरिक और मानसिक समस्याएं भी बढ़ जाती हैं. भारत में ट्रक वालों की जीवन स्थितियों पर संभवतः अपनी तरह का यह पहला अध्ययन होगा. अर्थव्यवस्था की इतनी अहम धुरी होने के बावजूद ड्राइवर बेहद बुरे हालात से गुजरने को विवश हैं. उनके प्रत्यक्ष और परोक्ष शोषण पर भी चिंता जताई गई है और यह भी बताया गया है कि उनके अधिकारों के लिए समवेत स्वरों का अभाव है.
"भारत में ट्रक ड्राइवरों की स्थिति" नामक इस सर्वे में देश भर के 1300 से ज्यादा ट्रक ड्राइवरों से बात की गई. हर दस में से नौ ड्राइवरों का कहना था कि उन्हें न सिर्फ कम पगार मिलती है बल्कि समय पर भी नहीं मिल पाती और उन्हें कोई सामाजिक सुरक्षा भी हासिल नहीं हैं. एक ड्राइवर को औसतन महीने में दस से बीस हजार रुपये तनख्वाह मिल पाती है. कई राज्यों में यह न्यूनतम वेतन से भी कम है. 84 फीसदी ड्राइवरों का कहना है कि वे अपने किसी परिजन को इस काम में उतरने के लिए नहीं कहेंगे. 53 फीसदी ड्राइवर अपने काम से संतुष्ट नहीं पाए गए.
विभिन्न किस्म की दुर्दशाओं के बीच ट्रक ड्राइवरों के लिए एक जानलेवा समस्या बन गई है रिश्वत. सर्वे में पाया गया कि ट्रक डाइवरों को हर साल करीब 48 हजार करोड़ रुपये बतौर घूस देने पड़ते हैं. मार्केटिंग एंड डेवलेपमेंट रिसर्च एसोसिएट्स, एमडीआरए ने सेवलाइफ फाउंडेशन के लिए यह ताजा अध्ययन किया है. ट्रांसपेरंसी इंटरनेशनल के लिए वे 2007 में ट्रकों के कारोबार से जुड़े भ्रष्टाचार पर अध्ययन कर चुका है. वैसे अमेरिका से लेकर यूरोप तक दुनिया के अलग अलग हिस्सों में ट्रक ड्राइवरों की आर्थिक, सामाजिक और मानसिक दशाओं पर अध्ययन और शोध होते आ रहे हैं.
राजस्थान में कोटा से जयपुर माल ढुलाई कराने वाले एक ट्रक मालिक ने नाम न जाहिर करने की शर्त पर बताया कि बिना रिश्वत यह कारोबार ही ठप हो जाएगा, एक भी ट्रक नहीं चल पाएगा. उनका कहना है, "हम लोगों का काम तभी चल पाता है जब हर नाके हर पोस्ट हर चौराहे या हर किसी ऐसी जगह पर जो वसूली के लिए तय कर दी जाती है, जब तक उन तमाम जगहों पर तैनात आरटीओ वाले हों या टैक्स वाले कर्मचारी हों या पुलिसवालों को उनका हिस्सा नहीं मिलता, ट्रक आगे नहीं बढ़ सकता. और यह पूरी की पूरी एक चेन बनी हुई है."
उनकी बातों में खिन्नता से ज्यादा इस बात की राहत नजर आई कि इतने भर से ही मामला निपट जाता है और धंधा चलता रहता है तो यह क्या कम है. जब उन्हें बताया गया कि इस बारे में एक सर्वे आया है और पता चला है कि इतना अरबों रुपया रिश्वत में निकल जाता है तो उन्होंने बिना हैरान हुए टका सा जवाब दिया, "इतना कहां, और ज्यादा होगा. कैलकुलेशन नहीं हुई होगी ठीक से. और वैसे भी सर्वे से क्या होगा?"
उन्होंने उल्टा सवाल कर डाला कि रिश्वत किस चीज के लिए दी जाती है. सबसे ज्यादा ओवरलोडिंग के लिए, इसके बाद एक राज्य से दूसरे राज्य की सीमा में आवाजाही पर और तीसरा ड्राइविंग की किसी लापरवाही या गलती से. जिस ट्रक मालिक से मैंने बात की उनका अपना ट्रक है और पत्थर टाइल का व्यापार है. उनका कहना था, "जगह जगह की रिश्वत की भरपाई तो ओवरलोडिंग से ही पूरी हो सकती है. परमिशन अगर चार टन माल लादने की है तो 20-30 टन माल लाद दिया जाता है. नियम से लाने पर भी पुलिस वाले और अन्य स्टाफ रोकेगा और नियम तोड़कर भी लाए तो देना तो है ही." यह भ्रष्टाचार का एक दुष्चक्र इस तरह से बना हुआ है जिसके बने रहने में ही सब अपनी खैरियत समझते हैं.
रंग बिरंगे रिक्शा पाकिस्तान के कराची में सबका ध्यान खींचते हैं. ये शांति का संदेश देने वाली गाड़ियां हैं.
देश में कई बसों और ट्रकों की तरह इन रिक्शा को भी रंग बिरंगे डिजाइनों से सजाया गया है. फर्क इतना कि इस पर शांति के स्लोगन भी लिखे हुए हैं.
रंगीन डिजाइन और विविध रंगों वाले आकार पाकिस्तान के ट्रकों और बसों पर आम हैं.
पाकिस्तान यूथ अलायंस ने कराची में पीस रिक्शा अभियान की शुरुआत की क्योंकि यहां पौने दो लाख के करीब लोग जातीय, राजनीतिक और सांप्रदायिक हिंसा का शिकार हैं.
ये रंग बिरंगे रिक्शा ट्रक की स्टाइल में सजे हैं. इस पर औरतों, प्यार और फूलों की शायरी नहीं बल्कि शांति का संदेश है.
डबल्यू 11 कराची का सबसे व्यस्त रूट है. और इस पर सबसे ज्यादा सजी हुई बसें चलती हैं. लंदन में एक बस और सिडनी में एक ट्रैम को इस तरह सजाया गया और डबल्यू 11 का नाम दिया गया.
'पप्पू यार तंग न कर' जैसे जुमलों की जगह 'पप्पू यार झगड़ा मत कर', या फिर सूफी नज्म या कुरान से लिए शांति के संदेश लिखते हैं.
कुछ गाड़ियों पर लिखा होता है, 'रिक्शा चला रहा हूं, गोली तो नहीं.' जबकि एक अन्य रिक्शा पर उर्दू अखबार की कटिंग है, 'दीन में जबर नहीं.'
ट्रक या बस पर बनाई गई तस्वीरें और स्लोगन बता देते हैं कि यह ट्रक किस इलाके का होगा या इसका मालिक कहां का है.
25 हजार अमेरिकी डॉलर के अनाम दान के साथ ग्रुप ने पांच रिक्शा सजाई हैं और 50 और सजाना चाहता है.
"ट्रक द इंडियाः अ हिचहाइकर्स गाइड टू हिंदुस्तान" नामक ट्र्क ट्रैवेलॉग के लेखक रजत उभयकर का कहना है, "ट्रक के ड्राइवरों को देश में हर जगह बड़े पैमाने पर अपमान झेलना पड़ता है. उन्हें भयानक रूप से परेशान किया जाता है. क्योंकि हाइवे पेट्रोल हो या चेकपोस्टों पर तैनात पुलिस या आरटीओ के कर्मचारी अधिकारी, हर कोई उन्हें वसूली का जरिया मानता है."
राजस्थान के जयपुर से होते हुए नेशनल या स्टेट हाइवे हों या उत्तराखंड के हरिद्वार और देहरादून के रास्ते. पूरब से पश्चिम और उत्तर से दक्षिण की आवाजाही और दिन रात ट्रकों को चलाते ड्राइवरों को देखकर उनकी हालत का एक मोटा सा अंदाजा तो लग ही जाता है. थकान और पसीने से पस्त और धूलधूसरित चेहरे, सूखे मुंह, सूजी हुई सी आंखे, तनावग्रस्त और माथे पर गहरी शिकन. उनका जीवन एक अकल्पनीय बदहवासी की चपेट में रहता है.
एक ट्रक ड्राइवर मुकेश ने बताया कि वह पूरे देश में ट्रक लेकर चलता है लेकिन ज्यादातर राउंड राजस्थान और यूपी-उत्तराखंड के बीच ही लगते हैं जहां कभी लकड़ी, कभी मार्बल तो कभी टाइल या कभी अन्य सामान की ढुलाई करता है. अपनी जिंदगी से जुड़े ऐसे सर्वे के बारे में वह नहीं जानता था लेकिन सर्वे से जुड़े कुछ बिंदुओं से मिलतेजुलते सवाल उससे पूछे तो उसका कहना था, "हां समझ लो कुछ ऐसी ही है हमारी लाइफ." उसका कहना है, "हमें इज्जत नहीं मिलती. मालिक अलग बेइज्जती करता है, पुलिस वाले अलग, आम लोग भी हमें ऐसे देखते हैं जैसे हमें कोई बीमारी हो. यह बात बहुत चुभती है."
सर्वे में भी यह बात सामने आई है कि 40 फीसदी ट्रक ड्राइवरों को अपमान, दुर्व्यवहार, गालीगलौच का डर सताता रहता है. कई बार तो मारपीट की नौबत आ जाती है. हड़ताल हो या जुलूस समारोह आदि, कुछ जरा भी गड़बड़ हो जाए तो भीड़ मरने मारने पर उतारू हो जाती है. लेकिन ट्रक ड्राइवरों की बदहाली के जिम्मेदार उन्हें काम पर रखने वाली कंपनियां और ठेकेदार आदि भी हैं.
सर्वे में करीब 90 प्रतिशत ड्राइवों ने माना कि ड्राइविंग लाइसेंस लेने से पहले उनकी उचित ट्रेनिंग नहीं हुई थी. आधे से ज्यादा ड्राइवर ऐसे हैं जो बारह बारह घंटे ड्राइव करते हैं. 53 फीसदी ड्राइवरों ने माना कि उन्हें अनिद्रा, मोटापे, पीठ दर्द, जोड़ों में दर्द और गर्दन दर्द की शिकायत रहती है या उन्हें ठीक से नहीं दिखता है.
अगर एक सुव्यवस्थित और वैध व्यवस्था निर्मित हो तो ट्रक ड्राइवरों को भी उसका हिस्सा बनाया जा सकता है. गाड़ी की मरम्मत, फिटनेट सर्टिफिकेट, पंजीकरण, परमिट नवीनीकरण, ड्राइविंग लाइसेंस से जुड़ी कमियों और दुश्वारियों को दूर किया जान चाहिए. कंपनियों और संस्थानों को भी अपने कर्मचारियों के लिए वित्तीय और स्वास्थ्य सुरक्षा और कल्याण के उपाय सुनिश्चित करने चाहिए.
इसे लेकर सरकार की ओर से कोई निर्देश भी दिए जा सकते हैं या कोई नीति बनाई जा सकती है. ट्रक ड्राइवरों को उनके हाल पर छोड़ देना उनके मानवाधिकारों का हनन ही नहीं नागरिक के रूप में उनके अधिकारों की अनदेखी करना भी है. 2018-19 के आर्थिक सर्वे में बताया गया है कि देश में सड़को से करीब 70 प्रतिशत माल ढुलाई ट्रकों के जरिए होती है. एक तरह से ट्रक और उनके ड्राइवर देश की इकोनमी की लाइफलाइन हैं.
__________________________
हमसे जुड़ें: Facebook | Twitter | YouTube | GooglePlay | AppStore
दो छोटे पहिए, एक हैंडल और सामान लादने की बड़ी सी जगह, सब कुछ लकड़ी से बनी. इसे शुकुडू कहते हैं. यह असामान्य सी दिखने वाली गाड़ी मुख्य रूप से अफ्रीकी देश कांगो में बनाई और इस्तेमाल की जाती है. इसे धकेल कर चलाया जाता है इसलिए ईंधन का भी कोई खर्च नहीं.
फिलीपींस में जीपनी पर्यावरण की बिल्कुल परवाह ना करने वाले दिखते हैं. उनकी आलोचना हो रही है क्योंकि वे बहुत ज्यादा जहरीली गैसों का उत्सर्जन करते हैं. उन्हें द्वितीय विश्वयुद्ध के दौरान अमेरिकियों द्वारा छोड़ी गए जीपों से बनाया गया है. इस बीच नए मॉडल भी बन रहे हैं.
इसमें भी मोटर लगा है लेकिन कम हॉर्सपॉवर वाला. दक्षिण पूर्व एशियाई देश वियतनाम में ये खूब लोकप्रिय हैं. 65 लाख की आबादी वाली राजधानी हनोई में 40 लाख मोपेड होने की बात कही जाती है. इस बीच देश को करीब से देखने के लिए मोपेड टूर पर्यटकों के बीच भी लोकप्रिय हो गया है.
इस बांसगाड़ी को नोरी भी कहा जाता है लेकिन अब कंबोडिया के लोगों के ट्रांसपोर्ट में उसकी कम ही मदद ली जाती है. इनका इस्तेमाल कभी पैसा बचाने के लिए किया जाता था, लेकिन अब वे पर्यटकों के बीच काफी लोकप्रिय हो गए हैं. पांच वर्गमीटर की सतह पर 50 किलोमीटर की रफ्तार का मजा.
पर्यटकों में टुक टुक भी बहुत लोकप्रिय हैं. ये सिर्फ थाइलैंड ही नहीं, भारत सहित दूसरे देशों में भी पाए जाते हैं. ये गाड़ियां ड्राइविंग के रोमांच के कारण ही नहीं बल्कि किफायती होने के कारण भी लोकप्रिय हैं. कई देशों में इन्हें ऑटो रिक्शा भी कहा जाता है क्योंकि ये साइकिल रिक्शा का मोटरवाला रूप हैं.
ये भी इंसान द्वारा खींचे जाने वाले रिक्शा का बेहतर रूप हैं. हाथ रिक्शा मूल रूप से जापान से आया है और पहले कोलकाता में भी चलता था. वैसे इस तरह के साइकिल रिक्शा का कई देशों में सामान ट्रांसपोर्ट करने के लिए इस्तेमाल किया जाता है. इसके आगे या पीछे से चलाए जाने वाले दो मॉ़डल हैं.
खच्चर पर सवारी करने वाला दरअसल परिवहन के प्राचीन और परंपरागत साधन का इस्तेमाल कर रहा है. उनका इस्तेमाल करीब 5,000 सालों से सामान और सवारी ढोने के साथ साथ खेती में हो रहा है. खासकर जिनके पास गाड़ियां नहीं हैं, वे खर्च बचाने के लिए इन्हीं का इस्तेमाल करते हैं.
यूरोप में बहुत से लोग अब पर्यावरण की सुरक्षा के लिए गाड़ी छोड़कर दूसरे साधनों का इस्तेमाल कर रहे हैं. खरीदारी के लिए बगल में गाड़ी ले जाने के बदले वे साइकिल लेते हैं. इसमें सामान के लिए अतिरिक्त जगह होती है जिसमें घरेलू सामान और फूल के अलावा बच्चों को भी ले जाया जा सकता है.
रिपोर्ट: ग्रेटा हामान
गाड़ी चलाते समय नींद के झोंके आना बेहद खतरनाक हो सकता है. हाल की एक स्टडी दिखाती है कि इससे सबसे ज्यादा खतरा किसे है और इसकी वजह क्या होती है. (03.10.2019)
दुनिया के अधिकतर हिस्सों में ट्रक चलाना पुरूषों का पेशा माना जाता है. लेकिन अफ्रीकी देश घाना में बदलाव की सुगबुगाहट नजर आने लगी हैं. देश की महिलाएं भी पुरूषों के दबदबे वाले इस पेशे में जगह बनाने लगी हैं. (09.05.2019)
आलू की बोरियां, केले, घास या मुर्गियां, जब उन्हें ट्रांसपोर्ट करने की बारी आती है तो लोग वही इस्तेमाल करते हैं जो उपलब्ध हो. कभी मोपेड, कभी साइकिल, कभी ट्रक तो कभी गधे. लोग किसी न किसी तरह अपना सामान पहुंचा ही लेते हैं. (11.10.2019)
</doc>
<doc docid='dw_52918953' lang='hin' type='mono' source='https://www.dw.com/hi/hi/जर्मनी-में-भारतीय-कैसे-कोरोना-संकट-से-निपट-रहे-हैं/a-52918953' term='कोरोना'>
जर्मनी में कोरोना वायरस को फैलने से रोकने के लिए लगभग लॉकडाउन की स्थिति है. आम जनजीवन ठप है और शहरों की सड़कें सूनी पड़ी हैं. ज्यादातर लोग अपने घरों पर ही रहने को मजबूर हैं.
निखिलेश धुरे कई साल से बर्लिन में रहते हैं और अपना खुद का यूट्यूबर चैनल चलाते हैं. जर्मनी और यूरोप में शिक्षा और रोजगार की संभावनाओं के बारे में जानकारी देने वाले उनके चैनल पर 1.3 लाख से ज्यादा सब्सक्राइबर हैं. लेकिन कोरोना संकट की वजह से उनके काम की रफ्तार भी धीमी हुई है. वह कहते हैं, "यह ऐसा समय जब सब कुछ रुका हुआ है. बिजनेस थमा हुआ है, जो वीडियो मैं प्रोड्यूस करता हूं, वे भी कम हो गए हैं. लेकिन इस दौरान मेरे पास क्रिएटिव तरीके से सोचने का समय है. इसे आप आइसोलेशन के तौर पर ना देखें. लाइफ में इतना समय इंसान को कब मिलता है."
म्युनिख में सदा भरा रहने वाला बाजार खाली पड़ा है
निखिलेश कहते हैं कि इस समय सबसे जरूरी है कि हम मानसिक रूप से मजबूत रहें और इसलिए खुद को ज्यादा से ज्यादा रचनात्मक चीजों में लगाएं.
लॉकडाउन में मन लगाने के और भी रास्ते हैं. जर्मनी के हनोवर शहर में पढ़ रहे अमनदीप गुलाटी तो अब तक दो किताबें और कई रिसर्च पेपर पढ़ चुके हैं. अपने रूममेट्स के साथ मिलकर वह कुकिंग कर रहे हैं और ऐसी नई नई रेसिपीज पर हाथ आजमा रहे हैं जिनके लिए पहले उनके पास समय नहीं था. वह कहते हैं, "हनोवर में सोशल लाइफ तो बहुत सीमित हो गई है. थिएटर, बार और क्लब जैसी सभी चीजें बंद हैं जहां लोग जमा हो सकते हैं. लेकिन किसी सामान की दिक्कत नहीं है. सुपरमार्केट्स में सामान की मारामारी नहीं है. "
संकट के इस समय में जर्मनी में रहने वाले ज्यादातर भारतीय भी घर से ही काम कर रहे हैं. जो छात्र हैं, वे कोलोन में पढ़ने वाले सूरज की तरह नियमित रूप से अपनी ऑनलाइन क्लासें अटेंड करते हैं. आंध्र प्रदेश से आए सूरज का कहना है कि वह अपना पूरा ध्यान रख रहे हैं, लेकिन भारत में उनके माता पिता बहुत चिंतित हैं. उनके मुताबिक, "पता नहीं, वहां मीडिया में ऐसा क्या दिखाया जा रहा है. भारत के चैनलों पर पिछले दिनों इटली, जर्मनी और चीन की ही खबरें दिखाई जा रही थी. वे बहुत चिंतित हैं और लगातार मुझे फोन कर रहे हैं. इसलिए मैं अपना बहुत ही ध्यान रख रहा हूं."
सूरज इस बात से परेशान हैं कि भारत में उनके माता-पिता उनकी बहुत ज्यादा चिंता कर रहे हैं.
बर्लिन में रहने वाली भारतीय वैज्ञानिक और पीएचडी स्कॉलर जेबा सुल्ताना को भी भारतीय मीडिया में कोरोना वायरस की कवरेज पर शिकायत है. वह कहती हैं, "नेशनल चैनल पर 'कोरोना की मौत मरेगा पाकिस्तान' जैसी हेडलाइन चल रही हैं. मेरे ख्याल से भारतीय मीडिया को इस बारे में भी जर्मनी से सीखना चाहिए जहां कोरोना पर पूरी गंभीरता से कवरेज हो रही है."
जेबा सुल्ताना और उनके पति रिजवान बर्लिन में रहते हैं, लेकिन भारत में कोरोना की स्थिति पर लगातार नजर रखते हैं.
वह कहती हैं कि कोरोना जैसे गंभीर विषय पर भी सनसनी और फेक न्यूज फैलाई जा रही है जिसे रोकना बहुत जरूरी है. जेबा बताती हैं कि वह तीन हफ्तों से घर से ही काम कर रही हैं, लेकिन ग्रोसरी शॉपिंग जाना हो या फिर फार्मेसी, तो उसमें भी कोई दिक्कत नहीं है.
वहीं सम्मित वर्तक ने आखेन की आरडब्ल्यूटीएच यूनिवर्सिटी से मास्टर्स की पढ़ाई पूरी की है और अब वह स्विटजरलैंड के शहर ज्यूरिख में एनर्जी सेक्टर की एक बड़ी कंपनी में इंटर्नशिप कर रहे हैं. वह हफ्तों से वर्क फ्रॉम होम करके थक गए हैं. वह कहते हैं, "मेरा काम डाटा अनालिसिस से जुड़ा है जो घर से बहुत आराम से हो सकता है. लेकिन अब तीन हफ्तों के बाद ऐसा लग रहा है कि ऑफिस जाकर ज्यादा स्ट्रक्चर्ड तरीके से काम होगा. ऑफिस में आप काम पर ज्यादा फोकस कर सकते हैं जबकि यहां पर ऐसा नहीं है. बहुत सारी चीजें हैं जो आपके मन को भटका सकती हैं." इसीलिए खुद को रचनात्मक चीजों में व्यस्त करना बहुत जरूरी है.
हरदीप का कहना है कि सभी एहतियाती उपायों पर अमल करने के बावजूद कोरोना को लेकर चिंता लगी रहती है.
वैसे सबके पास घर से काम करने का विकल्प नहीं है. हरदीप ढिंसा बॉन में एक ओल्ड एज होम में काम करती हैं. वह कहती हैं, "जिस तरह अस्पताल बंद नहीं किए जा सकते, उसी तरह ओल्ड एज होम में रहने वालों की देखभाल भी लगातार करनी होती है." उनके घर से ओल्ड एज होम दो मिनट की दूरी पर है. लेकिन वहां पर काम करने वाले दूसरे लोग ट्रेन और बसों में सफर करके आते हैं. ऐसे में हरदीप को वायरस लगने का खतरा सताता रहता है. हालांकि वह कहती हैं कि ओल्ड एज होम में सभी एहतियाती उपायों पर अमल हो रहा है.
उनके काम का मुश्किल हिस्सा है बुजुर्गों को यह समझाना कि अब वो उनके ज्यादा करीब नहीं आ सकती हैं. हरदीप कहती हैं, "कई लोग बहुत बूढ़े हैं. उन्हें नहीं पता कि बाहर की दुनिया में क्या हो रहा है. वह कहते हैं कि उन्होंने तो जिंदगी भर ऐसी किसी बीमारी के बारे में नहीं सुना. कई लोग ऐसे हैं कि हम सुबह को उन्हें बताते हैं और शाम तक वे सब भूल जाते हैं."
घर आने पर हरदीप कपड़े बदलने, हाथ धोने और सैनिटाइजर इस्तेमाल करने के बाद ही अपने बच्चों से मिलती हैं. वह कहती हैं कि उनका रूटीन पहले से थोड़ा ज्यादा हेक्टिक हो गया है.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस से कहां कितना हाहाकार
मृतकों की संख्या: 6,820
मृतकों की संख्या: 3,434
3,285
2,077
1,102
802
423
277
178
172
135
126
58
47
मृतकों की संख्या: 10
लॉकडाउन में सितारे भी अपने घरों में सिमटे हैं. वे कोरोना वायरस को लेकर लोगों को जागरुक कर रहे हैं, सोशल मीडिया के जरिए सावधानी बरतने की सलाह दे रहे हैं. (25.03.2020)
कोरोना वायरस के चलते दुनिया समृद्ध देशों में ज्यादा लोग मारे जा रहे हैं. एक नजर उन देशों पर जहां सबसे ज्यादा लोग कोविड-19 के चलते मारे गए.
(25.03.2020)
</doc>
<doc docid='dw_52918896' lang='hin' type='mono' source='https://www.dw.com/hi/hi/जापान-ने-अपने-यहां-ऐसे-काबू-किया-कोरोना-वायरस/a-52918896' term='कोरोना'>
जापान वसंत में चेरी के फूलों की बहार के लिए दुनिया भर में मशहूर है. जब बीते वीकेंड लोग इसका आनंद लेने बाहर निकले तो निश्चित तौर पर उनके जेहन में कोरोना को लेकर चिंताएं थीं. राजधानी टोक्यो के ऊएनो पार्क के एक कर्मचारी का कहना है, "हनामी यानी फूलों का यह महोत्सव हम जापानी लोगों के लिए साल का सबसे अहम आयोजन है."
जापान में 24 मार्च तक कोरोना के कुल मामले 1,200 के आसपास थे जबकि 43 लोग वहां अब तक इस वायरस के चलते मारे गए हैं. हर दिन वहां कुछ ही दर्जन नए मामले सामने आ रहे हैं. इसे राहत की बात ही कहा जाएगा क्योंकि जापान बहुत ही सघन आबादी वाला देश है और वहां दुनिया में जनसंख्या के अनुपात में सबसे ज्यादा बुजुर्ग लोग रहते हैं. चीन के साथ भी उसका बहुत नदजीकी संपर्क है, जहां से यह वायरस पूरी दुनिया में फैला. जनवरी में 9.2 लाख चीनी लोगों ने जापान की यात्रा की थी जबकि फरवरी में 89 हजार लोग चीन से जापान गए.
कोरोना वायरस के मद्देनजर जापान की सरकार ने मार्च के अंत में होने वाली वसंत की छुट्टियों से दो हफ्ते पहले ही सभी स्कूलों को बंद कर दिया था और सभी सार्वजनिक आयोजन रद्द कर दिए गए. लेकिन दुकान और रेस्तरां खुले रह सकते थे और कुछ जापानी कर्मचारियों ने घर से काम करने का फैसला किया.
कैसे रोका फैलाव
जापान में कोरोना वायरस के कम मामलों के चलते शुरू में संदेह हुआ कि सरकार शायद सच को छिपा रही है. टोक्यो में जर्मन इंस्टीट्यूट फॉर जैपेनीज स्टडीज में समाजशास्त्री बारबरा होल्थुस का कहना है, "2011 के फुकुशिमा परमाणु हादसे के बाद शुरू में सरकार ने यह मानने से इनकार कर दिया था कि रिएक्टर पिघल गया था. इसीलिए आज भी लोग सरकारी बयानों पर आसानी से भरोसा नहीं कर पाते हैं." जापान में हर दिन छह हजार डायग्नोस्टिक टेस्ट करने की क्षमता है, फिर भी वहां लगभग 14 हजार नमूनों को ही परखा गया है. यह संख्या पड़ोसी देश दक्षिण कोरिया के मुकाबले 20 गुना कम है, जो इस बीमारी से सबसे ज्यादा प्रभावित देशों में शामिल है.
जापान के मेडिकल गवर्नेंस रिसर्च इंस्टीट्यूट में वायरोलॉजिस्ट मासाहीरो कामी कहते हैं कि जिन लोगों में सबसे गंभीर लक्षण दिख रहे हैं, सिर्फ उन्हीं का टेस्ट हो रहा है. उनके मुताबिक, इसका मतलब है कि ऐसे मामले बहुत ज्यादा हो सकते हैं जो रिपोर्ट नहीं हुए हैं. राजनीति विज्ञानी कोइची नाकानो कहते हैं कि प्रधानमंत्री शिंजो आबे शायद जापान को एक सुरक्षित देश के तौर पर पेश करना चाहते थे ताकि उनके देश से ओलंपिक खेलों की मेजबानी ना छिने. हालांकि अब अंतरराष्ट्रीय ओलंपिक संघ ने इन खेलों को अगले साल के लिए टाल दिया है.
स्वास्थ्य मंत्रालय के विशेषज्ञ ऐसी आलोचनाओं को खारिज करते हैं. उनका कहना है कि बड़े पैमाने पर टेस्ट करने की बजाय उन्होंने कोविड19 के बढ़ते केसों पर नजर रखी. जब उत्तरी द्वीप होक्काइदो में एक प्राइमरी स्कूल में वायरस फैलने का मामला सामने आया तो पूरे प्रीफैक्चर में स्कूलों को बंद करके इमरजेंसी लगा दी गई. इसके तीन हफ्ते बाद वायरस रुक गया. टोक्यो यूनिवर्सिटी में जर्मन राजनीतिक विज्ञानी सेबास्टियान मासलोव का कहना है. "कम संख्या में टेस्ट करने का मकसद यह था कि स्वास्थ्य सेवा संसाधन संक्रमण के गंभीर मामलों के लिए उपलब्ध रह सकें."
मास्क बना रक्षा कवच
इसके अलावा जापानी लोग जब एक दूसरे से मिलते हैं तो हाथ मिलाने या फिर गाल पर चुंबन करने की बजाय वे झुकते हैं. साथ ही जापान में बचपन से ही लोगों को बहुत साफ सफाई रखना सिखाया जाता है. दो बच्चों की एक जापानी मां कहती है, "अपने हाथ धोना, डिसइंफेक्ट मिश्रण से गारगल करना और मास्क पहनना हमारे रोजमर्रा के जीवन का हिस्सा हैं. यह सब सीखने के लिए हमें कोरोना वायरस की जरूरत नहीं है." इसी का नतीजा था कि जब फरवरी में यह वायरस फैलने लगा तो पूरा समाज एकदम एंटी-इंफेक्शन मोड में आ गया. दुकानों और अन्य व्यापारिक प्रतिष्ठानों के दरवाजे पर सैनिटाइजर रख दिए गए और मास्क पहनना सबकी जिम्मेदारी बन गया.
जापान में हर साल 5.5 अरब मास्क की खपत होती है. यानी एक व्यक्ति यहां औसतन 43 मास्क इस्तेमाल करता है. जाहिर है कि कोरोना वायरस फैलने के बाद मास्क की बिक्री यहां भी अचानक से बढ़ी. यहां तक कि मास्क की राशनिंग करनी पड़ी. लोग दुकान खुलने से पहले ही लाइन लगाकर खड़े हो जाते थे. जापान में कई साल तक रहने वाले एक जर्मन बिजनेस मैनेजर मिषाएल पाउमन कहते हैं कि शायद जापानी लोगों ने यह समझ लिया है कि किसी व्यक्ति में लक्षण ना दिखने के बावजूद संक्रमण हो सकता है. वह कहते हैं, "जब आप मास्क पहनते हैं तो दूसरों को बचाते हैं, उन तक वायरस नहीं फैलाते हैं."
मास्क पहनने की वजह से भी कोरोना के मामलों को रोकने में मदद मिली है. पश्चिमी देशों के पांच डॉक्टरों के हालिया अध्ययन में पता चला है कि मास्क पहनने से कोरोना को फैलाने वाली छोटी छोटी बूंदों के दूसरे लोगों में जाने यानी वायरस फैलने की संभावना कम होती है. इन डॉक्टरों में बॉन के काइजर रिसर्च ग्रुप के डॉ फाबियान स्वारा और वियना की मेडिकल यूनिवर्सिटी के मथियास जामवाल्ड ने भी हिस्सा लिया है. विशेषज्ञों का कहना है कि सामाजिक दूरी और हाथ धोने के अलावा मास्क इस वायरस को फैलने से रोकने में अहम रोल अदा कर सकते हैं. जापान का अनुभव इस बात को साबित करता है.
रिपोर्ट: मार्टिन फ्रित्स (टोक्यो)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस से कहां कितना हाहाकार
मृतकों की संख्या: 6,820
मृतकों की संख्या: 3,434
3,285
2,077
1,102
802
423
277
178
172
135
126
58
47
मृतकों की संख्या: 10
पचास साल के सआदत खान जब नौ मार्च को सऊदी अरब से वापस लौटे तो उनके गांव में उनका जोरदार स्वागत हुआ. लेकिन 18 मार्च को वह पाकिस्तान में कोरोना वायरस से मरने वाले पहले व्यक्ति थे. (25.03.2020)
कोरोना वायरस के चलते दुनिया समृद्ध देशों में ज्यादा लोग मारे जा रहे हैं. एक नजर उन देशों पर जहां सबसे ज्यादा लोग कोविड-19 के चलते मारे गए.
(25.03.2020)
</doc>
<doc docid='dw_52915208' lang='hin' type='mono' source='https://www.dw.com/hi/hi/how-pakistan-is-dealing-with-coronavirus/a-52915208' term='कोरोना'>
सआदत खान के स्वागत के लिए रखे गए कार्यक्रम में लगभग दो हजार लोग आए और इनमें से सैकड़ों लोगों से वे गले भी मिले. लेकिन कोरोना वायरस से संक्रमित सआदत को जल्द ही मरदान में बनाए गए आइसोलेशन कैंप में ले जाना पड़ा. सआदत हसन को जिस दिन कोरोना संक्रमण होने की पुष्टि हुई, उसी दिन उनकी मौत हो गई.
सआदत खान पाकिस्तान में कोरोना वायरस के कारण मरने वाले पहले व्यक्ति थे. अब 22 करोड़ की आबादी वाले पाकिस्तान में कोरोना के मामले तेजी से फैल रहे हैं. दुनिया भर में इस वायरस के मामले पहले ही चार लाख को पार कर चुके हैं जबकि मरने वालों की संख्या बुधवार तक 18,800 से ज्यादा हो चुकी है.
पाकिस्तान में चंद दिनों के भीतर कोरोना के मामलों की संख्या एक हजार के करीब होने वाली है. अधिकारियों का कहना है कि ईरान से लौटने वाले बहुत से श्रद्धालुओं में भी कोरोना वायरस पाया गया है. पाकिस्तान में अब तक सात लोग कोरोना वायरस के कारण मारे जा चुके हैं.
ईरान से दाखिल हुए सैकड़ों लोगों ने मुश्किल बढ़ाई
बिल्ली थैले से बाहर
अब लॉकडाउन के बाद करोड़ों पाकिस्तानियों से अपने घरों में ही रहने को कहा जा रहा है जबकि अधिकारी धीरे धीरे सख्त पाबंदियों की तरफ बढ़ रहे हैं. अंदेशा है कि आने वाले दिनों में पाकिस्तान में कोरोना के मामले बहुत बढ़ेंगे.
स्वास्थ्य विशेषज्ञों का कहना है कि पाकिस्तान के आम लोग अब भी सुरक्षात्मक उपायों को गंभीरता से नहीं ले रहे हैं और दूसरी तरफ कर्जों में दबी सरकार भी वायरस के फैलाव को रोकने के लिए पूरी तरह तैयार नहीं दिखती है. क्वारंटीन और टेस्ट करने वाली लैब की कमी की वजह से भी हाई रिस्क वाले मरीजों की पहचान समय रहते नहीं हो पा रही है.
अभी तक पाकिस्तान में कोरोना वायरस से प्रभावित सबसे ज्यादा मरीज सिंध प्रांत में हैं. वहां के एक अस्पताल इंडस में कार्यरत एक डॉक्टर नसीम सलाहुद्दीन का कहना है कि कराची में कुछ ही अस्पताल कोविड19 का बेहतर इलाज करने की क्षमता रखते हैं, लेकिन सीमित संसाधनों की वजह से वे भी अपने दरवाजे बंद कर रहे हैं.
डॉ नसीम कहते हैं, "हम अब जो मर्जी कर लें, अब इस बीमारी के फैलाव को रोकना बहुत ही मुश्किल होगा. और इतने सारे मरीजों को एक साथ संभालना हमारे बस में नहीं है. हम कई स्तरों पर बुरी तरह नाकाम होंगे." वह कहते हैं कि क्वारंटीन केंद्रों की स्थापना और बॉर्डर कंट्रोल के उपायों पर बहुत पहले अमल होना चाहिए था. उनकी राय में, "अब बिल्ली थैले से बाहर आ चुकी है."
खस्ताहाल में हैं पाकिस्तान के कई अस्पताल
समाचार एजेंसी रॉयटर्स ने पाकिस्तान के स्वास्थ्य मंत्री और खैबर पख्तून ख्वाह प्रांत के स्वास्थ्य मंत्री से संपर्क करने की कोशिश की. लेकिन उनकी तरफ से कोई जवाब नहीं आया. समाचार एजेंसी ने सआदत खान के गांव के चार लोगों और इस केस से जुड़े तीन डॉक्टरों से भी बात की, जिससे पता चलता है कि दक्षिण एशिया का यह देश तेजी से कोरोना वायरस का नया अड्डा बन सकता है. एयरपोर्ट पर उचित व्यवस्था ना होने की वजह से कोरोना वायरस के बहुत से मरीज अपने घरों में जा चुके हैं और वहां दर्जनों अन्य लोगों को संक्रमित कर चुके हैं. पाकिस्तान सरकार अब ऐसे लोगों की तलाश में है, जो इस तरह देश के अंदर दाखिल हुए हैं.
अफरातफरी
सआदत खान के गांव में बड़े पैमाने पर अफरातफरी फैली है. गांव के लोगों ने टेलीफोन पर बताया कि शुरू शुरू में किसी ने भी इस खतरे को गंभीरता से नहीं लिया. स्थानीय सामाजिक कार्यकर्ता लियाकत अली शाह कहते हैं, "सैकड़ों लोगों को संदेह है कि वे कोरोना वायरस से प्रभावित हो चुके हैं, लेकिन वे ना तो किसी को बता रहे हैं और ना ही अस्पतालों में जा रहे हैं. उन्हें डर है कि अगर किसी को बताया तो उनका बहिष्कार कर दिया जाएगा."
सआदत खान की मौत के बाद यूनियन काउंसिल मांगाह को लॉकडाउन कर दिया गया है. स्थानीय सरकार के मुताबिक लगभग सात हजार की आबादी वाले इस इलाके को क्वारंटीन का दर्जा दे दिया गया है और लोगों के टेस्ट किए जा रहे हैं. लेकिन स्थानीय लोगों का कहना है कि सर्वे करने वाले लोगों में किसी के पास टेस्ट किट नहीं है.
स्थानीय स्वास्थ्य कार्यकर्ताओं का कहना है कि उनके पास टेस्ट किट हैं लेकिन वे हर किसी का टेस्ट नहीं कर सकते हैं. सिर्फ उन लोगों के टेस्ट किए जा रहे हैं जिनमें बीमारी के लक्षण दिख रहे हैं.
एक स्थानीय स्कूल अध्यापक का कहना है कि कहीं आने जाने पर पाबंदी है, इसके बावजूद जिन चार लोगों में कोरोना वायरस के लक्षण दिखे थे, वे चारों कहीं छिप गए हैं. स्वास्थ्य विभाग ने भी इसकी पुष्टि की है. गायब होने वालों में सआदत खान के परिवार के दो सदस्य भी शामिल हैं. स्वास्थ्य विभाग का कहना है कि गायब होने वाले चारों लोगों में कोरोना की पुष्टि हो चुकी है.
एके/एमजे (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52914460' lang='hin' type='mono' source='https://www.dw.com/hi/hi/indian-doctors-are-facing-discrimination-during-corona-crisis/a-52914460' term='कोरोना'>
जब से विश्व में कोरोना वायरस के खिलाफ लड़ाई की शुरुआत हुई है तब से इस संघर्ष में सबसे महत्वपूर्ण भूमिका रही है डॉक्टरों और नर्सों जैसे अग्रिम पंक्ति के स्वास्थ्यकर्मियों की. चाहे मरीज संक्रमित हो या ना हो, स्वास्थ्यकर्मियों को रोज दर्जनों अनजान व्यक्तियों के संपर्क में आने का जोखिम उठाना ही पड़ रहा है. कभी निरीक्षण करने के लिए या सैंपल लेने के लिए तो कभी देखभाल के लिए. जिस भी देश में महामारी ने भयावह रूप लिया वहां रोज इस वायरस के संपर्क में आने वालों की संख्या सैकड़ों और हजारों में चली गई. इसके साथ ही मेडिकल सेवाओं से जुड़े लोगों पर जोखिम के साथ काम का बोझ भी बढ़ गया.
भारत में भी संक्रमण के मामलों की संख्या बढ़ती जा रही है और उसके साथ स्वास्थ्यकर्मियों पर काम का बोझ भी. वे भी बिना डरे, बिना थके और बिना रुके अपना काम करते जा रहे हैं. पिछले सप्ताह प्रधानमंत्री नरेंद्र मोदी की अपील पर पूरे देश के लोगों ने अपनी अपनी घरों के बरामदों और छतों पर खड़े हो कर तालियां और थालियां बजा बजा कर इन्हीं स्वास्थकर्मियों को धन्यवाद दिया और इनके जज्बे को सराहा.
लेकिन सांकेतिक कदमों से परे क्या समाज और प्रशासन वाकई स्वास्थ्यकर्मियों को इज्जत और सुरक्षा दे पा रहे हैं? देश के कई हिस्सों से खबर आ रही है कि स्वास्थ्यकर्मियों के लिए सुरक्षा किट जैसे मास्क, दस्ताने, सूट इत्यादि की कमी हो गई है जिसकी वजह से वे इनके अभाव में ही मरीजों और संदिग्ध मरीजों से संपर्क में आने पर मजबूर हैं. कई जगह इस वजह से खुद डॉक्टर ही संक्रमण का शिकार हो गए हैं. सिर्फ बिहार की राजधानी पटना में ही कम से कम 83 डॉक्टरों को क्वारंटीन कर दिया गया है जिनमें कोविड-19 के लक्षण देखे गए थे.
कई डॉक्टरों ने सरकार से अपील की है कि इन उपकरणों को जल्द से जल्द उपलब्ध कराया जाए.
इसी तरह की खबरें और भी राज्यों से आ रही हैं.
कांग्रेस पार्टी के प्रवक्ता रणदीप सुरजेवाला ने ट्वीट करके भारत सरकार को कहा है कि मार्च महीने में ही 7.25 लाख सूट चाहिए थे लेकिन पता नहीं वे कब तक उपलब्ध कराए जाएंगे.
खबर यह भी है कि 19 मार्च तक तो भारत सरकार इन चीजों को निर्यात ही कर रही थी और जब संक्रमण के मामले 200 के पार निकल गए तब निर्यात पर प्रतिबंध लगाया.
अभी भी ऐसा लग रहा है कि इस कमी को जल्द पूरा कर पाना संभव नहीं होगा क्योंकि सरकार अब भी इन उपकरणों के सीमित इस्तेमाल पर जोर दे रही है.
घरों से निकाले जा रहे हैं डॉक्टर
डॉक्टर अभी इस कमी से जूझ ही रहे थे कि उनके सामने एक नया संकट आ गया. दिल्ली के प्रतिष्ठित अखिल भारतीय आयुर्विज्ञान संस्थान (एम्स) के रेजिडेंट डॉक्टरों के संगठन ने कहा है कि देश भर में किराये के मकानों में रहने वाले डॉक्टरों, नर्सों और दूसरे स्वास्थ्यकर्मियों को वायरस के संवाहक होने के डर से उनके घरों से निकाला जा रह है. संगठन ने केंद्रीय गृह मंत्री अमित शाह को पत्र लिखकर कहा है कि कई डॉक्टर अपने सामान के साथ सड़कों पर आ गए हैं और उनकी मदद किए जाने की जरूरत है.
केंद्रीय स्वास्थ्य मंत्री हर्ष वर्धन ने इस बारे में ट्वीट कर लोगों को ऐसा ना करने के लिए कहा है.
दिल्ली सरकार ने अधिसूचना जारी करके कहा है कि ऐसे मकान मालिकों के खिलाफ सख्त कदम उठाए जाएंगे.
कुछ दिनों पहले ऐसा ही बर्ताव दूसरे देशों में फंसे भारतीय नागरिकों को वापस लाने वाले विमानों के पायलटों और अन्य कर्मचारियों के साथ किए जाने की भी खबर आई थी.
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52913102' lang='hin' type='mono' source='https://www.dw.com/hi/hi/corona-what-is-bollywood-doing-these-days/a-52913102' term='कोरोना'>
आमतौर पर फिल्मी सितारे और क्रिकेट खिलाड़ी अपने पेशे में व्यस्त रहते हैं, लेकिन कोरोना वायरस की वजह से देश में 21 दिनों का लॉकडाउन जारी है.चाहे आम लोग हों या फिर फिल्मी सितारे अब सभी एक ही श्रेणी में आ गए हैं और सभी अपने-अपने घरों में बंद हैं. सुविधाओं में फर्क हो सकता है लेकिन सब के सब अपने घरों के भीतर कैद हैं. सभी की कोशिश है कि वायरस के संक्रमण से खुद को और अपने परिवार को बचाया जाए. लॉकडाउन के दौरान सदी के महानायक कहलाए जाने वाले अमिताभ बच्चन ने एक कविता ट्वीट किया.
क्रिकेटर विराट कोहली और उनकी अभिनेत्री पत्नी अनुष्का शर्मा ने भी इंस्टाग्राम पर एक वीडियो पोस्ट कर लोगों से घर पर रहने की अपील की. उन्होंने अपने वीडियो में लोगों से कहा घर पर ही रहिए और हौसला रखिए, कोरोना के साथ जंग जीतने में समय लगेगा.
वहीं अक्षय कुमार ने लोगों से लॉकडाउन को मानने को कहा और सवाल किया कि किन लोगों को लॉकडाउन का मतलब नहीं पता है.उन्होंने अपने वीडियो में बताया कि उनकी भी हालत इस महामारी के कारण खराब है.
अभिनेता से नेता बने परेश रावल ने भी एक वीडियो शेयर कर बताया कि कोरोना वायरस ना तो जात देखता है और ना ही धर्म. उन्होंने लोगों से कोरोना वायरस से बचने के लिए घरों में रहने की अपील की.
अपील के साथ बॉलीवुड के सितारे तालाबंदी के दौरान क्या कर रहे हैं इसको लेकर वीडियो भी साझा कर रहे हैं. अभिनेत्री शिल्पा शेट्टी सोशल मीडिया पर लगातार वीडियो शेयर कर रही हैं. वह अपनी फिटनेस के बारे में बात कर रही हैं. इस वीडियो में उनका बेटा विहान भी बॉडी बिल्डिंग के पोज देता दिख रहा है.
कोरोना वायरस के कारण लॉकडाउन में वह सब देखने को मिल गया जो आमतौर पर देखने को नहीं मिलता है. अभिनेत्री कटरीना कैफ ने भी सोशल मीडिया पर वीडियो साझा किया है जिसमें वह बता रही हैं कि हाउस हेल्प भी सेल्फ-आइसोलेशन में हैं इसलिए वह और उनकी बहन भी बर्तन धो रही हैं.
यही नहीं क्रिकेटर भी अपने फैंस के लिए वीडियो साझा कर रहे हैं कि वह कैसे लॉकडाउन में समय बिता रहे हैं. शिखर धवन ने वीडियो साझा कर दिखाया कि वह घर पर रहकर इन दिनों कपड़े धो रहे हैं.
सभी सितारों का मूल मंत्र यही है कि किसी तरह से वह यह बात अपने फैंस को समझा पाए कि लॉकडाउन के समय में किसी भी हालत में घर से बाहर नहीं निकलना है. चाहे आप बॉलीवुड की फिल्में देखते हो या नहीं लेकिन इस वक्त घर में रहना ही सबसे बेहतर विकल्प है.
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52911078' lang='hin' type='mono' source='https://www.dw.com/hi/hi/sex-in-times-of-the-coronavirus/a-52911078' term='कोरोना'>
कोरोना वायरस ने हर चीज को बदल दिया है. यौन संबंधों को भी. मार्च के मध्य तक जर्मनी की राजधानी बर्लिन में क्लब बंद कर दिए गए, हालांकि रेस्तरां और कैफे खुले हुए थे. एक बार के सामने अपनी दोस्त के साथ बैठी एक युवती ने कहा, "कोरोना वायरस को वसंत के इस मौसम में ही आना था. हम जैसे सिंगल लोगों के लिए यह अच्छा नहीं है."
लेकिन फिर डांस स्कूल, रेस्तरां और बार जैसी वे सभी जगहें बंद कर दी गईं जहां आम तौर पर सिंगल लोग जाकर एक दूसरे से मिलते जुलते हैं, प्यार में पड़ते हैं या फिर सेक्स की संभावनाएं तलाशते हैं.
लेखक और कपल्स थेरेपिस्ट वोल्फगांग क्रुगर कहते हैं, "कोरोना वायरस हो या ना हो, सिंगल लोगों की जिंदगी आमतौर पर एकाकी ही रहती है. 60 साल की किसी शादीशुदा महिला को 30 साल की सिंगल महिला के मुकाबले कहीं ज्यादा सेक्स मिलता है. यही नहीं, सिंगल लोगों के लिए सेक्स की क्वालिटी भी आम तौर पर खराब होती है."
सोशल डिस्टेंसिंग के दौर में प्यार कहां?
सिंगल रहने के नुकसान
अपने लिए पार्टनर तलाशने के लिए लाखों लोग डेटिंग साइट्स का सहारा लेते हैं. ऐसी ही एक जर्मन साइट है पारशिप, जो अपने विज्ञापन में दावा करती है कि उसके यहां हर 11 मिनट में एक आदमी किसी के प्यार में पड़ रहा है.
पारशिप की प्रवक्ता जाना बोगात्स कहती हैं कि उन्होंने अपने यहां मेंबरशिप में अभी कोई गिरावट नहीं देखी है, बल्कि वह तो मौजूदा हालात को अपने बिजनेस के लिए फायदेमंद मानती हैं. वह कहती हैं, "हर किसी से सामाजिक दूरी बनाने को कहा जा रहा है, जिससे निश्चित तौर पर डेटिंग की संभावनाएं सीमित होंगी. लेकिन लोग ऑनलाइन तो एक दूसरे के संपर्क में रह ही सकते हैं और नए लोगों से जान पहचान बढ़ा सकते हैं क्योंकि लोगों से आमने सामने मिलना तो इस वक्त कम ही संभव है."
लेकिन सवाल यह है कि क्या लोग महीनों तक एक दूसरे को टेक्स्ट मैसेज भेज कर ही संतुष्ट हो जाएंगे. अब चूंकि सिंगल लोगों को अपना समय घर पर ही गुजारना पड़ रहा है तो ऐसे में पोर्न और सेक्स टॉयज से जुड़े उत्पादों की मांग बढ़ेगी. सेक्स शॉप्स अब ऑनलाइन कारोबार में उतर रही हैं. बहुत से शॉप मालिक अपने ग्राहकों को टैक्सी के जरिए सामान पहुंचा रहे हैं. इससे टैक्सी वालों की भी कुछ आमदनी हो रही है जिनका काम कोरोना वायरस की वजह से ठप पड़ गया है.
किसी जमाने में यह बात सच थी लेकिन आज की गर्भनिरोधक गोलियां वजन पर कोई असर नहीं करती हैं.
कंडोम में लेटेक्स की बेहद पतली परत का इस्तेमाल किया जाता है और ल्यूब्रिकैंट का भी, जिससे पुरुष या महिला के आनंद में कोई कमी नहीं आती.
नहीं. आप जब गर्भ धारण करना चाहें, गोलियों का सेवन बंद कर सकती हैं, कोई समस्या नहीं होगी.
गर्भ धारण को रोकने के लिए एक ही कंडोम काफी है. दो के इस्तेमाल से वे फट सकते हैं और फायदे की जगह नुकसान हो सकता है.
प्रसव के बाद जितना जल्दी हो सके गर्भनिरोधक गोलियों का सेवन शुरू किया जा सकता है. स्तनपान गर्भ निरोधन का काम नहीं करता.
डॉक्टर अक्सर पीरियड्स के अनियमित होने पर गर्भनिरोधक गोली लेने की सलाह देते हैं. इनसे पीरियड्स को नियमित करने में मदद मिलती है.
बाजार में फीमेल कंडोम भी उपलब्ध हैं, जिन्हें महिलाएं इस्तेमाल कर सकती हैं. ये भी पुरुषों वाले कंडोम की ही तरह लेटेक्स से बने होते हैं.
आई-पिल या इमरजेंसी कॉन्ट्रासेप्टिव पिल का काम गर्भधारण को रोकना है. अगर आप गर्भवती हैं, तो इसका आप पर कोई असर नहीं होगा.
रिपोर्ट: ईशा भाटिया
कपल्स के लिए मौका
जिन लोगों को सेक्स के लिए पार्टनर नहीं ढूंढना है, उनके लिए यह समय अच्छा है. जिंदगी की भागदौड़ के बीच मानो सब कुछ थम सा गया है. घर पर अब समय ही समय है और ज्यादा कुछ करने को बचा नहीं है. जिम, सिनेमा और थिएटर, सभी कुछ तो बंद है. क्रिकेट और फुटबॉल भी बीते जमाने की चीजें लगने लगी हैं. तो घर पर रह कर यह एक दूसरे के करीब आने का अच्छा मौका है.
हालांकि कुछ लोगों के लिए मामला उल्टा भी पड़ रहा है. जैसे कि राल्फ, जिन्हें काम के चलते कई साल से हफ्तों के दिनों में अपनी पत्नी से दूर रहना पड़ा है. वे सिर्फ वीकेंड पर ही घर आते थे. तो शुरू में वर्क फ्रॉम होम उन्हें बहुत अच्छा लगा कि वे सिर्फ वीकेंड पर मिलने की बजाय अब अच्छे से एक दूसरे के साथ रहेंगे.
एक हफ्ते में ही चीजें बदल गईं. मिलकर खिड़की साफ करने जैसे काम आपस में तनातनी और झगड़े की वजह बनने लगे. आखिरकार रोल्फ ने बर्लिन जाकर अकेले अलग रहने का फैसला किया. वह कहते हैं, "जबरदस्ती साथ रहना भी जबरदस्ती की गई शादी जैसा है. और फिर सेक्स में भी मजा नहीं आता."
कपल्स थेरेपिस्ट क्रुगर को ऐसे मामलों पर हैरानी नहीं होती. वह कहते हैं, "लोगों को एक दूसरे से दूर रहने की आदत हो जाती है और साथ रहने पर सब गड़बड़ा जाता है," क्योंकि अब पार्टनर आपके साथ है और हमेशा मौजूद है. उनके मुताबिक, "दूर रहने और फिर पास आने के खेल से यौन इच्छा पैदा होती है." जिन कपल्स ने इस खेल को साध लिया है, वे इस समय का बेहतरीन इस्तेमाल कर सकते हैं. क्रुगर कहते हैं, "भय और अस्थिरता के समय में भी यौन इच्छा पैदा हो सकती है. वैसे भी यौन संबंध चिंता को भगाने का सबसे अच्छा तरीका है."
तलाक दर: 87%
तलाक दर: 65%
तलाक दर: 55%
तलाक दर: 51%
तलाक दर: 46%
तलाक दर: 44%
तलाक दर: 42%
तलाक दर: 42%
तलाक दर: 38%
तलाक दर: 38%
रिपोर्ट: ईशा भाटिया सानन
बेबी बूम?
अगर लोगों के पास सेक्स करने के लिए भरपूर इच्छा और वक्त है तो सोचिए इसका क्या नतीजा होगा. क्रुगर नौ महीने बाद की स्थिति के बारे में सोचते हैं और कहते हैं, "ज्यादा बच्चे पैदा होंगे."
वैसे ऐसा कोई वैज्ञानिक डाटा मौजूद नहीं है जो साबित करता हो कि संकट के बाद ज्यादा बच्चे पैदा होते हैं. जब भी ब्लैक आउट होता है या लंबे समय तक मौसम खराब होता है तो हर बार ऐसी ही संभावनाएं जताई जाती हैं कि लोग घर पर हैं तो ज्यादा बच्चे पैदा होंगे.
रिपोर्ट: बेटिना श्टेहकैंफर/एके
__________________________
हमसे जुड़ें: Facebook | Twitter | YouTube | GooglePlay | AppStore
गर्भनिरोधक गोलियां, आई-पिल, कंडोम, कॉपर टी. गर्भनिरोध के कई तरीके हैं पर साथ ही इनसे जुड़े मिथक भी बहुत हैं. कहीं आपको भी ये गलतफहमियां तो नहीं.. (19.09.2019)
साठ साल पहले की तुलना में देखें तो आज दुनिया में शादियां कम और तलाक ज्यादा हो रहे हैं. अमेरिका और ऑस्ट्रेलिया में तो एक शादी औसतन 12 साल ही चल पाती है. जानिए किन देशों में होते हैं सबसे ज्यादा तलाक. (31.01.2019)
</doc>
<doc docid='dw_52908513' lang='hin' type='mono' source='https://www.dw.com/hi/hi/without-soap-or-sanitizer-syrian-refugees-face-coronavirus-threat/a-52908513' term='कोरोना'>
सीरियाई शरणार्थी मोहम्मद अल-बख्स पूरी कोशिश कर रहे हैं कि उनका परिवार कोरोना वायरस के संक्रमण से बचा रहे. वह अपने राहत शिविर को स्वच्छ रखने की कोशिश कर रहे हैं लेकिन पर्याप्त मात्रा में साबुन ना होना या पैसे की कमी के कारण वे हैंड सैनेटाइजर और फेस मास्क खरीदने में असमर्थ हैं. उत्तरी लेबनान में एक राहत शिविर में रहने वाले अल-बख्श कहते हैं, "उन्होंने हमारे साथ एक जागरूकता सत्र का आयोजन किया और प्रत्येक को एक-एक साबुन दिया लेकिन यह पर्याप्त नहीं है." वे उन सहायताकर्मियों का जिक्र कर रहे हैं जिन्होंने पिछले दिनों राहत कैंपों का दौरा किया और कोरोना से बचाव को लेकर बातें बताईं. अल-बख्श  आठ साल पहले सीरिया के होम्स से बीवी और बच्चों के साथ लेबनान आए थे. वह कहते हैं, "हमने अपने कैंपों के लिए उनसे डिसिन्फेक्टन्ट, हैंड सैनेटाइजर मांगा, क्योंकि हमारा समूह बड़ा है."
लेबनान में भी कोरोना वायरस के मामले तेजी से बढ़ रहे हैं और देश में कम से कम चार लोगों की मौत इस महामारी के कारण हो चुकी है. राहत की बात यह है कि शरणार्थी शिविर में अब तक कोई मामला सामने नहीं आया है. लेबनान में सीरियाई शरणार्थियों की आबादी करीब दस लाख है. लेबनान की सार्वजनिक स्वास्थ्य प्रणाली इस महामारी से निपटने की कोशिश कर रही है. सीरियाई और फिलिस्तीनी दोनों ही शरणार्थियों के कैंपों में वायरस फैलने की आशंका को लेकर सरकार चिंतित है. लेबनान के स्वास्थ्य मंत्री हमाद हसन का कहना है कि शरणार्थियों  के स्वास्थ्य की देखभाल सरकार और संयुक्त राष्ट्र एजेंसियों की साझा जिम्मेदारी है. साथ ही वह कहते हैं कि इस संकट पर अंतरराष्ट्रीय समुदाय की प्रतिक्रिया धीमी थी.
इसे दुनिया का सबसे खतरनाक वायरस कहा जाता है. वायरस का नाम जर्मनी के मारबुर्ग शहर पर पड़ा जहां 1967 में इसके सबसे ज्यादा मामले देखे गए थे. 90 फीसदी मामलों में मारबुर्ग के शिकार मरीजों की मौत हो जाती है.
2013 से 2016 के बीच पश्चिमी अफ्रीका में इबोला संक्रमण के फैलने से ग्यारह हजार से ज्यादा लोगों की जान गई. इबोला की कई किस्में होती हैं. सबसे घातक किस्म के संक्रमण से 90 फीसदी मामलों में मरीजों की मौत हो जाती है.
कोरोना के बाद इन दिनों चीन में हंटा वायरस के कारण एक व्यक्ति की जान जाने की खबर ने खूब सुर्खियां बटोरी हैं. यह कोई नया वायरस नहीं है. इस वायरस के लक्षणों में फेफड़ों के रोग, बुखार और गुर्दा खराब होना शामिल हैं.
कुत्तों, लोमड़ियों या चमगादड़ों के काटने से रेबीज का वायरस फैलता है. हालांकि पालतू कुत्तों को हमेशा रेबीज का टीका लगाया जाता है लेकिन भारत में यह आज भी समस्या बना हुआ है. एक बार वायरस शरीर में पहुंच जाए तो मौत पक्की है.
अस्सी के दशक में एचआईवी की पहचान के बाद से अब तक तीन करोड़ से ज्यादा लोग इस वायरस के कारण अपनी जान गंवा चुके हैं. एचआईवी के कारण एड्स होता है जिसका आज भी पूरा इलाज संभव नहीं है.
इंसानों ने हजारों सालों तक इस वायरस से जंग लड़ी. मई 1980 में विश्व स्वास्थ्य संगठन ने घोषणा की कि अब दुनिया पूरी तरह से चेचक मुक्त हो चुकी है. उससे पहले तक चेचक के शिकार हर तीन में से एक व्यक्ति की जान जाती रही.
दुनिया भर में सालाना हजारों लोग इन्फ्लुएंजा का शिकार होते हैं. इसे फ्लू भी कहते हैं. 1918 में जब इसकी महामारी फैली तो दुनिया की 40% आबादी संक्रमित हुई और पांच करोड़ लोगों की जान गई. इसे स्पेनिश फ्लू का नाम दिया गया.
मच्छर के काटने से डेंगू फैलता है. अन्य वायरस के मुकाबले इसका मृत्यु दर काफी कम है. लेकिन इसमें इबोला जैसे लक्षण हो सकते हैं. 2019 में अमेरिका ने डेंगू के टीके को अनुमति दी.
यह वायरस नवजात शिशुओं और छोटे बच्चों के लिए सबसे ज्यादा खतरनाक होता है. 2008 में रोटा वायरस के कारण दुनिया भर में पांच साल से कम उम्र के लगभग पांच लाख बच्चों की जान गई.
इस वायरस की कई किस्में हैं. 2012 में सऊदी अरब में मर्स फैला जो कि कोरोना वायरस की ही किस्म है. यह पहले ऊंटों में फैला, फिर इंसानों में. इससे पहले 2002 में सार्स फैला था जिसका पूरा नाम सार्स-कोव यानी सार्स कोरोना वायरस था. यह वायरस 26 देशों तक पहुंचा. मौजूदा कोरोना वायरस का नाम है सार्स-कोव-2 है और यह दुनिया के हर देश तक पहुंच चुका है.
रिपोर्ट: ईशा भाटिया सानन
उन्होंने कहा, "योजनाएं बनाने, फील्ड अस्पताल के निर्माण या फिर स्वास्थ्य मंत्रालय की सहायता करने के बारे में अंतरराष्ट्रीय समुदाय के साथ-साथ यूएन एजेंसियों ने थोड़ी देरी कर दी."
वहीं शरणार्थी एजेंसी यूएनएचसीआर ने कहा कि शरणार्थी समुदायों में कोरोना वायरस के संक्रमण को रोकने के लिए उसने बहुत पहले से ही प्रयास शुरू कर दिए थे. उसका कहना है कि जागरूकता अभियान और स्वच्छता सामग्री का वितरण कार्यक्रम जारी है और जरूरत के हिसाब से अस्पताल में मरीजों की भर्ती की संख्या को बढ़ाने के लिए तैयारी की जा रही है. लेबनान में यूएनएचसीआर की प्रवक्ता लिजा अबु खालिद कहती हैं, "हम दिन रात काम कर रहे हैं. हम सभी विकल्पों की तलाश कर रहे हैं जिनमें मौजूदा अस्पतालों में सुविधा बढ़ाना हो या फिर फील्ड अस्पतालों को बनाना हो. इसकी संभावना अधिक है कि दोनों के होने से ज्यादा लाभ होगा." कोरोना वायरस के पहले लेबनान वित्तीय और आर्थिक संकट से जूझ रहा था. सरकार अपनी सार्वजनिक स्वास्थ्य प्रणाली को सुधारने के लिए विदेशी मदद की अपील कर रही है. लेबनान में सालों से शरणार्थी कैंपों में रह रहे गरीब लोगों के लिए कोरोना वायरस एक नई मुसीबत बन कर आया है.
एए/सीके (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
बड़े शहरों में लॉकडाउन की वजह से जो हालत हैं कमोबेश यही हालत छोटे शहरों में भी है. हर किसी को आने वाले दिनों की चिंता सता रही है. (25.03.2020)
पूरे देश में तालाबंदी की घोषणा के बाद अब भारत कोरोना वायरस के खिलाफ लड़ाई में निर्णायक चरण में पहुंच गया है. लेकिन इसके साथ ही ऐसी कई घटनाएं सामने आ रही हैं जो दिखाती हैं कि कई लोगों के लिए हालात बहुत कठिन बने हुए हैं. (25.03.2020)
कोरोना वायरस से लड़ने के प्रयासों के तहत पूरे देश में मंगलवार रात से तीन हफ्ते के लिए लॉकडाउन कर दिया गया है. प्रधानमंत्री नरेंद्र मोदी ने 21 दिन के लिए पूरे देश में तालाबंदी करने का ऐलान किया है. (24.03.2020)
सिंगापुर में वैज्ञानिकों का कहना है कि उन्होंने कोरोना वायरस के खिलाफ टीके की जल्द खोज के लिए एक नया तरीका विकसित कर लिया है. जींस में होने वाले बदलावों का पता लगा कर टीके के परीक्षण की गति तेज की जा सकती है. (25.03.2020)
इस वक्त पूरी दुनिया कोरोना के खौफ में है. लेकिन मृत्यु दर के हिसाब से देखा जाए तो और भी कई वायरस हैं जो कोरोना से भी ज्यादा खतरनाक हैं. बच के रहिए इनसे. (25.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52907034' lang='hin' type='mono' source='https://www.dw.com/hi/hi/कोरोना-वायरस-के-वैक्सीन-की-जल्द-खोज-के-लिए-सिंगापुर-ने-अपनाया-नया-रास्ता/a-52907034' term='कोरोना'>
ये वैज्ञानिक सिंगापुर के ड्यूक-एनयूएस मेडिकल स्कूल में काम करते हैं और इस स्कूल ने संभावित टीके के ट्रायल के लिए आर्कट्यूरस थेराप्यूटिक्स नामक अमेरिकी बायोटेक कंपनी के साथ साझेदारी की है. इन वैज्ञानिकों का कहना है कि इनकी तकनीक से सिर्फ कुछ दिनों में उन संभावित टीकों का मूल्यांकन हो सकेगा जिन्हें आर्कट्यूरस बनाएगी. अमूमन टीकों को इंसानों पर टेस्ट करके उनका मूल्यांकन करने में महीनों लग जाते हैं.
एनयूएस मेडिकल स्कूल के इमर्जिंग इन्फेक्शस डिसीसेस प्रोग्राम के डिप्टी डायरेक्टर वी एंग योंग का कहना है, "जींस के बदलने के तरीके से आप पता लगा सकते हैं. जैसे कौन सा जीन ऑन हो रहा है, कौन सा ऑफ."
उन्होंने ये भी कहा कि एक टीके द्वारा सक्रिय किए गए इन बदलावों का तेजी से आंकलन कर वैज्ञानिक टीके के प्रभाव और दुष्प्रभाव का पता लगा सकते हैं, बनिस्बत इसके कि उस टीके को जिन इंसानों को दिया जाए सिर्फ उनकी प्रतिक्रियाओं पर निर्भर रहा जाए.
इस समय नए कोरोना वायरस की ना कोई स्वीकृत दवा उपलब्ध है और ना निवारक टीका. अधिकतर मरीजों को सिर्फ मदद और देख-भाल मिल रही है, जैसे सांस लेने में मदद. विशेषज्ञों का कहना है कि टीका तैयार होते-होते एक साल या उस से ज्यादा भी लग सकता है.
वी एंग योंग ने बताया कि उनकी योजना है कि लगभग एक हफ्ते में टीके को चूहों में टेस्ट करना शुरू कर दे. इंसानों में परीक्षण साल की दूसरी छमाही में शुरू होने की उम्मीद की जा सकती है.
दुनिया भर में दवा कंपनियां और शोधकर्ता तेजी से कोरोना वायरस के खिलाफ टीका और इलाज विकसित करने की होड़ में लगे हुए हैं. इनमें अमेरिका की गिलियड साइंस कंपनी की प्रयोगात्मक एंटीवायरल दवा रेमडेसीवीर और जापान की ताकेदा दवा कंपनी की प्लाज्मा आधारित थेरेपी शामिल हैं.
खोज से ले कर लाइसेंस मिलने तक, पहले टीका बनाने की प्रक्रिया में 10 साल से भी ज्यादा लग जाते थे. लेकिन वी एंग योंग के अनुसार, विज्ञान के पास अब पहले से काफी तेज प्रतिक्रिया है. उनका कहना है, "सब एक दूसरे से आगे निकलने की होड़ में हैं, लेकिन हम एक तरह से खेल के नए नियम ही लिख रहे हैं".
सीके/एए (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
कोरोना वायरस कई महीनों से सुर्खियों में है लेकिन इसे लेकर अब भी लोगों के जेहन में बहुत से सवाल हैं. ऐसे ही कुछ अहम सवालों के जवाब हम आपके लिए लेकर आए हैं. (24.03.2020)
जर्मनी को कोरोना संकट की कीमत 500 अरब यूरो से ज्यादा के नुकसान और दस लाख नौकरियां खत्म होने के रूप में चुकानी पड़ सकती है. एक आर्थिक रिसर्च संस्था ने यह अनुमान जताया है. (23.03.2020)
कोरोना संकट के कारण दुनिया भर में लोग अपने घरों में सामान जमा कर रहे हैं. ऐसे में, सबसे ज्यादा किल्लत टॉयलेट पेपर की हो रही है. लेकिन टॉयलेट पेपर की खोज कब हुई. उससे पहले लोग क्या इस्तेमाल करते थे? (23.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52906969' lang='hin' type='mono' source='https://www.dw.com/hi/hi/तालाबंदी-के-बीच-क्या-सब-कुछ-व्यवस्थित-ढंग-से-चल-रहा-है/a-52906969' term='कोरोना'>
पूरे देश में संक्रमण के कुल मामलों की संख्या 519 बताई जा रही है. 11 लोगों की मौत हो चुकी है और 39 लोग ठीक हो चुके हैं. ये भी बताया जा रहा है कि 1,80,000 से भी ज्यादा लोग निगरानी में हैं. प्रधानमंत्री की मंगलवार रात 8 बजे की घोषणा के बाद देश में कई जगहों से अफरा-तफरी की खबरें आईं. उनके भाषण में जरूरी सामान की आपूर्ति कैसे होगी इस बारे में विस्तृत विवरण नहीं था, इसलिए लोग तुरंत ही जरूरी सामान खरीदने दुकानों पर पहुंच गए, जिस से लम्बी कतारें लग गईं.
बाद में प्रधानमंत्री ने खुद ट्वीट कर जनता को आश्वासन दिया कि आवश्यक चीजों की कमी नहीं होने दी जाएगी और इस वजह से घबराने की बिल्कुल जरूरत नहीं है. केंद्रीय गृह मंत्रालय ने भी भाषण के बाद विस्तृत दिशा-निर्देश जारी किये, जिनमें साफ लिखा हुआ था कि आवश्यक वस्तुओं के उत्पादन, परिवहन और बिक्री पर रोक नहीं लगाई गई है.
होम डिलीवरी में दिक्कत
कई लोगों ने पहले ही परचून का सामान खरीदने के लिए बाहर जाने की जगह इंटरनेट के जरिये घर पर मंगाने के निर्देश दे दिए थे. लेकिन अब खबर आ रही है कि ई-कॉमर्स कंपनीयों को सामान घर तक पहुंचाने में काफी दिक्कत आ रही है. ग्रोफर्स के संस्थापक सौरभ कुमार ने ट्वीट किया कि पुलिस और स्थानीय अधिकारी ग्रोफर्स के गोदामों को जबरदस्ती बंद करवा दे रहे हैं.
बिगबास्केट ने भी कुछ इसी तरह की शिकायत की.
फ्लिपकार्ट से भी लोग रोजमर्रा का सामान घर पर मंगवा रहे थे लेकिन खबर है कि फ्लिपकार्ट ने अपनी होम डिलीवरी सेवायें अस्थायी रूप से बंद ही कर दी हैं.
डॉक्टरों का निष्कासन
रविवार 22 मार्च को प्रधानमंत्री के कहने पर पूरे देश में लोगों ने महामारी से लड़ने में डॉक्टरों और स्वास्थ्यकर्मियों की भूमिका की सराहना करते हुए उनके लिए तालियां बजाई थीं. लेकिन अब जगह-जगह से खबर आ रही है कि समाज में उन्हीं डॉक्टरों और स्वास्थ्यकर्मियों के साथ बहिष्कार जैसा बर्ताव किया जा रहा है. कई शहरों से खबर आ रही है कि डॉक्टरों को कोरोना वायरस का संवाहक समझ कर मकान मालिक उन्हें मकानों से निकाल रहे हैं.
केंद्रीय स्वास्थ्य मंत्री हर्ष वर्धन ने इस बारे में ट्वीट कर लोगों को ऐसा ना करने के लिए कहा है.
दिल्ली सरकार ने अधिसूचना जारी करके कहा है कि ऐसे मकान मालिकों के खिलाफ सख्त कदम उठाए जाएंगे.
दंगा पीड़ितों के लिए दोहरी मुसीबत
उत्तर पूर्वी दिल्ली के मुस्तफाबाद इलाके में दंगा पीड़ितों के सामने एक नई मुसीबत आ गई है. इलाके की ईदगाह में जिस राहत शिविर में दंगा पीड़ितों ने आश्रय लिया हुआ था उस शिविर को अब बंद किया जा रहा है. वहां रह रहे लोगों के घर दंगों में जला दिए गए थे इसलिए वे घर तो वापस जा नहीं सकते. ऐसे में वे कहां जाएंगे ये एक बड़ा सवाल बना हुआ है.
__________________________
हमसे जुड़ें: Facebook | Twitter | YouTube | GooglePlay | AppStore
इसे दुनिया का सबसे खतरनाक वायरस कहा जाता है. वायरस का नाम जर्मनी के मारबुर्ग शहर पर पड़ा जहां 1967 में इसके सबसे ज्यादा मामले देखे गए थे. 90 फीसदी मामलों में मारबुर्ग के शिकार मरीजों की मौत हो जाती है.
2013 से 2016 के बीच पश्चिमी अफ्रीका में इबोला संक्रमण के फैलने से ग्यारह हजार से ज्यादा लोगों की जान गई. इबोला की कई किस्में होती हैं. सबसे घातक किस्म के संक्रमण से 90 फीसदी मामलों में मरीजों की मौत हो जाती है.
कोरोना के बाद इन दिनों चीन में हंटा वायरस के कारण एक व्यक्ति की जान जाने की खबर ने खूब सुर्खियां बटोरी हैं. यह कोई नया वायरस नहीं है. इस वायरस के लक्षणों में फेफड़ों के रोग, बुखार और गुर्दा खराब होना शामिल हैं.
कुत्तों, लोमड़ियों या चमगादड़ों के काटने से रेबीज का वायरस फैलता है. हालांकि पालतू कुत्तों को हमेशा रेबीज का टीका लगाया जाता है लेकिन भारत में यह आज भी समस्या बना हुआ है. एक बार वायरस शरीर में पहुंच जाए तो मौत पक्की है.
अस्सी के दशक में एचआईवी की पहचान के बाद से अब तक तीन करोड़ से ज्यादा लोग इस वायरस के कारण अपनी जान गंवा चुके हैं. एचआईवी के कारण एड्स होता है जिसका आज भी पूरा इलाज संभव नहीं है.
इंसानों ने हजारों सालों तक इस वायरस से जंग लड़ी. मई 1980 में विश्व स्वास्थ्य संगठन ने घोषणा की कि अब दुनिया पूरी तरह से चेचक मुक्त हो चुकी है. उससे पहले तक चेचक के शिकार हर तीन में से एक व्यक्ति की जान जाती रही.
दुनिया भर में सालाना हजारों लोग इन्फ्लुएंजा का शिकार होते हैं. इसे फ्लू भी कहते हैं. 1918 में जब इसकी महामारी फैली तो दुनिया की 40% आबादी संक्रमित हुई और पांच करोड़ लोगों की जान गई. इसे स्पेनिश फ्लू का नाम दिया गया.
मच्छर के काटने से डेंगू फैलता है. अन्य वायरस के मुकाबले इसका मृत्यु दर काफी कम है. लेकिन इसमें इबोला जैसे लक्षण हो सकते हैं. 2019 में अमेरिका ने डेंगू के टीके को अनुमति दी.
यह वायरस नवजात शिशुओं और छोटे बच्चों के लिए सबसे ज्यादा खतरनाक होता है. 2008 में रोटा वायरस के कारण दुनिया भर में पांच साल से कम उम्र के लगभग पांच लाख बच्चों की जान गई.
इस वायरस की कई किस्में हैं. 2012 में सऊदी अरब में मर्स फैला जो कि कोरोना वायरस की ही किस्म है. यह पहले ऊंटों में फैला, फिर इंसानों में. इससे पहले 2002 में सार्स फैला था जिसका पूरा नाम सार्स-कोव यानी सार्स कोरोना वायरस था. यह वायरस 26 देशों तक पहुंचा. मौजूदा कोरोना वायरस का नाम है सार्स-कोव-2 है और यह दुनिया के हर देश तक पहुंच चुका है.
रिपोर्ट: ईशा भाटिया सानन
बड़े शहरों में लॉकडाउन की वजह से जो हालत हैं कमोबेश यही हालत छोटे शहरों में भी है. हर किसी को आने वाले दिनों की चिंता सता रही है. (25.03.2020)
कोरोना वायरस फैलने के दौरान चीन के वुहान में लोगों को कम से कम बाजार जाने देने के लिए सोसायटी के लोगों ने वॉलंटियर किया था. अब ऐसे ही तरीके भारत में भी सामने आ रहे हैं जिनसे लोगों को कम से कम बाहर निलना पड़े. (24.03.2020)
“कोरोना की वजह से राजधानी कोलकाता समेत समेत पूरे बंगाल में जिंदगी की रफ्तार थम गई है. मैंने अपने लंबे जीवन में पहले कभी इतना सन्नाटा और सूनापन नहीं देखा था.” (24.03.2020)
दिल्ली के शाहीन बाग में पिछले 101 दिनों से महिलाएं विवादित सीएए के खिलाफ धरने पर बैठी हुई थीं. देश में कोरोना वायरस के बढ़ते मामले और दिल्ली में लॉकडाउन के बाद पुलिस ने धरना स्थल को खाली करा कर तंबू उखाड़ दिया है. (24.03.2020)
इस वक्त पूरी दुनिया कोरोना के खौफ में है. लेकिन मृत्यु दर के हिसाब से देखा जाए तो और भी कई वायरस हैं जो कोरोना से भी ज्यादा खतरनाक हैं. बच के रहिए इनसे. (25.03.2020)
</doc>
<doc docid='dw_52906997' lang='hin' type='mono' source='https://www.dw.com/hi/hi/india-how-corona-virus-is-hitting-the-poor-most/a-52906997' term='कोरोना'>
कलावती देवी अपने झोपड़ीनुमा घर के बाहर सिर पर हाथ रखे आने-जाने वाले लोगों को काफी देर से देख रही है. मानो उसे इस बात का इंतजार है कि आने वाला कोई व्यक्ति लॉकडाउन समाप्त होने की खबर दे, जिससे वह कबाड़ चुनने निकल सके और घर में बीमार पड़े पति के लिए दवा ला सके और घर का चूल्हा भी जला सके. लेकिन कलावती देवी जैसे लाखों लोगों के लिए खबर अच्छी नहीं है क्योंकि भारत में 21 दिनों की लॉकडाउन लागू हो चुका है.
यह हालत पटना शहर के व्यस्तम इलाके आयकर गोलंबर के कुछ ही दूर पर मंदिरी इलाके में नाले के किनारे अपने घर बनाकर रह रहे केवल कलावती की नहीं है, बल्कि यहां कई ऐसे गरीब और मजदूर लोगों का घर है, जो रोज कमाई कर अपना परिवार चलाते हैं. कलावती को अपने से अधिक चिंता अपने 65 साल पति की है, जो बीमार हालत में अपने घर से निकल नहीं पा रहे हैं. कलावती कहती हैं, "हम क्या करें..खाने-पीने के लाले पड़े हुए हैं... कबाड़ बेचने कहां जाएं."
दिल्ली समेत 22 राज्यों में लॉकडाउन की घोषणा कर दी गई है. सोमवार को कई घरों में अखबार नहीं आए, घर में हाथ बंटाने वाली नौकरानी भी छुट्टी पर रहीं. देश में कोरोना के बढ़ते मामलों को देखते हुए लॉकडाउन की घोषणा की गई है.
आम तौर पर जिन सड़कों पर गाड़ियों की भीड़ होती हैं वहां अब गिनती के लोग और कुछ ही गाड़ियां नजर आ रही हैं.
तालाबंदी की घोषणा के बावजूद कुछ ऐसे भी लोग हैं जो बेवजह सड़कों पर तफरी करते दिखे. कुछ निजी वाहन चालक नियम तोड़ते नजर आए हालांकि पुलिस ने उन्हें घर पर रहने की सलाह दी. केंद्र ने भी राज्यों से कानून का उल्लंघन करने वालों पर सख्त कार्रवाई करने को कहा है.
कुछ ऐसे लोग बीच रास्ते पर फंस गए जिन्हें दिल्ली या फिर उसके आगे जाना है. सार्वजनिक परिवहन की इजाजत नहीं होने की वजह से लोग घंटों गाड़ियों के इंतजार में खड़े दिखे.
दिल्ली के अलावा नोएडा में भी लॉकडाउन का खासा असर दिखा. जिन बाजारों में जहां सामान्य दिनों में पैर रखने की जगह नहीं होती, वहां अब सन्नाटा पसरा है.
सरकार ने दवा, किराना स्टोर को खुले रखने की इजाजत दी है. राशन की दुकानों में भी चार से अधिक लोगों को अंदर जाने नहीं दिया जा रहा है.
कोरोना वायरस के संक्रमण से निपटने के लिए सरकारी और नगर पालिका के कर्मचारी लॉकडाउन की स्थिति में भी आपात ड्यूटी कर रहे हैं.
कई लोग लॉकडाउन को बेहद हल्के में ले रहे हैं. हालांकि सरकार चाहती है कि जो जहां है वहीं रहे लेकिन कुछ लोग अब भी घरों से बाहर आकर नियमों की अनदेखी कर संक्रमण का खतरा मोल रहे हैं.
दिल्ली मेट्रो के बंद होने के कारण लाखों लोगों का एक जगह से दूसरी जगह जाना बंद हो गया जिससे वायरस के कम्युनिटी संक्रमण को रोकने में मदद मिलने की उम्मीद है.
दिल्ली-एनसीआर की कॉलोनियों में जो सब्जी बेचने वाले विक्रेता आ रहे हैं वह भी मास्क लगाकर आ रहे हैं. साथ ही वह खरीदारों से कम से कम एक मीटर की दूरी बनाए रखने और सब्जी नहीं छूने की सलाह दे रहे हैं.
रिपोर्ट: आमिर अंसारी
कलावती सिर्फ एक उदाहरण है. पटना में ऐसे कई गरीब हैं, जिनके पेट के लिए कोरोना की बीमारी आफत बनकर टूटी है. पटना के बांकीपुर क्लब के पास रहने वाले रमेश कुमार रिक्शा चलाते हैं. आज घर के बाहर बच्चों को उछलते-कूदते देखकर समय काट रहे हैं. रमेश के कहते हैं, "गांव से पटना रिक्शा चलाने यह सोचकर आए थे कि यहां ज्यादा कमा लेंगे, तो जीवन गुजर जाएगा, लेकिन अब लोग कह रहे हैं कि अप्रैल महीने तक यही स्थिति रहेगी." अब रमेश ना घर जा पा रहे हैं और ना ही यहां रिक्शा चला पा रहे हैं. वे कहते हैं, "जो जमा पैसा था, उससे तो दो-चार दिन चल जाएगा, लेकिन उसके बाद क्या होगा? कोई उधार देने वाला भी नहीं है, जिससे मांगकर काम चला सके."
ऐसी ही हालत एक छोटे से होटल में बर्तन साफ करने वाले मुरारी की भी है. मुरारी की स्थिति ऐसी हो गई है कि होटल बंद है और घर से बाहर निकलने पर भी मनाही है. मुरारी से अब क्या करोगे, पूछने पर रुंआसे होकर कहता है, "अब क्या करेंगे, मरेंगे, और क्या?"
इस बीच, हालांकि बिहार के मुख्यमंत्री नीतीश कुमार ने इस लॉकडाउन की स्थिति में गरीबों के राहत के लिए सहायता देने की घोषणा करते हुए राशन कार्ड वाले परिवारों को एक महीने तक मुफ्त राशन देने और राशन कार्डधारक परिवारों को 1,000 रुपये की सहायता देने का एलान किया है. इसके अलावा सभी प्रकार की पेंशन जैसे वृद्धा, दिव्यांग, विधवा पेंशन पाने वालों को अगले 3 महीने की पेंशन 31 मार्च से पहले दी जाएगी, जो उनके बैंक खाते में सीधे भेजे जाने की भी घोषणा है. लेकिन, बिहार में कई ऐसे परिवार भी हैं, जिनके पास राशन कॉर्ड नहीं है और ना ही पेंशन उनके परिजन को मिलती है.
आईएएनएस
राष्ट्र के नाम अपने संदेश में प्रधानमंत्री नरेंद्र मोदी ने सुनिश्चित किया कि खाने पीने के सामान की किल्लत नहीं होगी. इन तीन हफ्तों में राशन की दुकानें और सुपरमार्केट खुले रहेंगे.
राशन की ही तरह दूध भी मिलता रहेगा. लेकिन ज्यादा लोग घर से बाहर ना निकलें इसके लिए डिलीवरी सर्विस को बढ़ावा देने की बात कही गई है.
ताजा फल और सब्जी की बिक्री भी जारी रहेगी. लेकिन दिशा-निर्देश में ठेलों का नहीं, केवल दुकानों के खुले रहने का जिक्र है.
"एसेंशियल गुड्स" यानी जरूरी सामान की डिलीवरी कराने की अनुमति है. इसमें खाने का सामान और दवाएं शामिल हैं. मकसद है कि लोगों को बाहर निकलने की जरूरत ही ना पड़े.
इस दौरान बैंक भी काम करते रहेंगे और एटीएम से पैसा निकालना भी मुमकिन होगा. लेकिन एटीएम मशीन के इस्तेमाल के दौरान सतर्क रहने की जरूरत होगी.
पेट्रोल, डीजल और सीएनजी के अलावा घर में इस्तेमाल होने वाली एलपीजी गैस की सप्लाई भी जारी रहेगी.
छोटे, बड़े, प्राइवेट और सरकारी सभी अस्पताल, क्लिनिक, नर्सिंग होम और डिस्पेंसरी खुले रहेंगे. सभी लैब और केमिस्ट की दुकानें भी सामान्य रूप से खुली रहेंगी.
इन तीन हफ्तों के दौरान सभी श्मशान भी खुले रहेंगे लेकिन अंतिम संस्कार के लिए यहां अधिकतम 20 लोगों के जमा होने की ही अनुमति है. इस दौरान सोशल डिस्टैन्सिंग का भी ख्याल रखना होगा.
केवल वही होटल खुले रहेंगे जहां या तो पर्यटक मौजूदा स्थिति के कारण फंस गए हैं या फिर जिन्हें क्वॉरंटीन के लिए इस्तेमाल किया जा रहा है. बाकी सब होटल बंद रहेंगे.
जानकारी का प्रवाह बना रहे इसके लिए प्रिंट और इलेक्ट्रॉनिक मीडिया काम करना जारी रखेंगे. हालांकि रिपोर्टरों को भी बाहर जाने से बचने की हिदायत दी जा रही है.
इस दौरान लाखों की संख्या में लोग "वर्क फ्रॉम होम" यानी घर से काम करने वाले हैं और इसके लिए जरूरी है कि इंटरनेट और आईटी से जुड़ी सुविधाएं ठीक से काम करें.
स्कूल, कॉलेज, कोचिंग सेंटर, धार्मिक स्थल, बस, ट्रेन, मेट्रो, हवाई यातायात और सभी सरकारी दफ्तर बंद रहेंगे. केवल जरूरत का सामान लेने के लिए ही बाहर जाने की इजाजत है.
रिपोर्ट: ईशा भाटिया सानन
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस से लड़ने के प्रयासों के तहत पूरे देश में मंगलवार रात से तीन हफ्ते के लिए लॉकडाउन कर दिया गया है. प्रधानमंत्री नरेंद्र मोदी ने 21 दिन के लिए पूरे देश में तालाबंदी करने का ऐलान किया है. (24.03.2020)
“कोरोना की वजह से राजधानी कोलकाता समेत समेत पूरे बंगाल में जिंदगी की रफ्तार थम गई है. मैंने अपने लंबे जीवन में पहले कभी इतना सन्नाटा और सूनापन नहीं देखा था.” (24.03.2020)
सुप्रीम कोर्ट ने निर्माण क्षेत्र में काम करने वाले श्रमिकों को उपभोक्ता का दर्जा दे दिया है. इससे वे अपने अधिकार पाने के लिए उपभोक्ता फोरम का सहारा ले सकते हैं. (24.03.2020)
दिल्ली के शाहीन बाग में पिछले 101 दिनों से महिलाएं विवादित सीएए के खिलाफ धरने पर बैठी हुई थीं. देश में कोरोना वायरस के बढ़ते मामले और दिल्ली में लॉकडाउन के बाद पुलिस ने धरना स्थल को खाली करा कर तंबू उखाड़ दिया है. (24.03.2020)
भारत ने 21 दिन के लॉकडाउन की घोषणा की है. इसे कई लोग कर्फ्यू का भी नाम दे रहे हैं. लेकिन लॉकडाउन और कर्फ्यू में फर्क होता है. इन 21 दिनों में आपके लिए ये सब खुला रहेगा.. (25.03.2020)
भारत में कोरोना वायरस के संक्रमण को बढ़ने से रोकने के लिए कई शहरों में लॉकडाउन की घोषणा कर दी गई है. तस्वीरों में देखिए लॉकडाउन का पहला दिन कैसा रहा. (23.03.2020)
</doc>
<doc docid='dw_52900723' lang='hin' type='mono' source='https://www.dw.com/hi/hi/भारत-में-21-दिन-के-लिए-पूरी-तरह-तालाबंदी/a-52900723' term='कोरोना'>
प्रधानमंत्री नरेंद्र मोदी ने कोरोना वायरस पर दूसरी बार देश को संबोधित करते हुए कहा, "21 दिन के लिए आप नहीं संभले तो यह देश 21 वर्ष पीछे चला जाएगा. अगर 21 दिन नहीं संभले तो कई परिवार पूरी तरह तबाह हो जाएंगे." भारत के 32 राज्यों और केंद्र शासित प्रदेशों ने पहले ही तालाबंदी करने का एलान कर दिया है. मंगलवार रात से ही घरेलू विमान सेवा को बंद करने का एलान किया गया था. अब इससे एक कदम और आगे जाने की बात कही गई है. प्रधानमंत्री ने कहा कि कोरोना वायरस के जीवनचक्र को तोड़ने के लिए यह कदम बेहद जरूरी है. मोदी ने कहा, "आपका घर से बाहर निकला एक कदम कोरोना की बीमारी को आपके घर में ले आएगा."
भारतीय प्रधानमंत्री ने कहा कि सभी लोग अपने घर में रहे बिल्कुल बाहर नहीं निकलें. इस दौरान उन्होंने एक पोस्टर भी दिखाया जिसमें कहा गया है, 'कोरोना का मतलब है कि कोई रोड पर ना निकले.'
उन्होंने ध्यान दिलाया कि इस बीमारी की चपेट में आने के बाद भी कई दिनों तक इसके लक्षण नजर नहीं आते और फिर अचानक आदमी बीमार हो जाता है या फिर दूसरे को संक्रमित कर देता है. इसलिए इससे ज्यादा सावधान रहने की जरूरत है. इस दौरान मोदी ने विश्व स्वास्थ्य संगठन के आंकड़ों का हवाला देते हुए बताया कि किस तरह यह महामारी पूरी दुनिया में फैलती चली गई.
प्रधानमंत्री ने बताया कि वायरस को पहले एक लाख लोगों तक पहुंचने में 67 दिन लगे लेकिन एक लाख से दो लाख तक पहुंचे में केवल 11 दिन लगे. इसी तरह दो लाख से तीन लाख लोगों तक पहुंचने में इस वायरस को केवल चार दिन लगे. उन्होंने कहा कि इससे अंदाजा हो जाता है कि यह वायरस कितनी तेजी से फैलता है.
प्रधानमंत्री ने चीन, इटली, फ्रांस और जर्मनी का उदाहरण देकर बताया कि इस बीमारी के कारण कितना बड़ा संकट पैदा हो गया है. उन्होंने कोरोना वायरस से लड़ने के लिए 15,000 करोड़ रुपये के फंड की व्यवस्था करने का भी एलान किया. इस पैसे को स्वास्थ्य सुविधाओं के विकास और स्वास्थ्यकर्मियों के प्रशिक्षण पर खर्च किया जाएगा. प्रधानमंत्री ने कहा कि इस वायरस से लड़ने का फिलहाल यही एक तरीका है और इसी रास्ते पर चल कर इसे हराया जा सकता है. धैर्य और संयम से काम लेना होगा.
प्रधानमंत्री ने यह भी कहा कि घर में रहने के दौरान उन लोगों के बारे में चिंता कीजिए जो इस मुश्किल घड़ी में भी अपने दायित्व को पूरा करने के लिए घर से बाहर निकलेंगे. स्वास्थ्यकर्मी, सफाई कर्मचारी, पुलिस और प्रशासन के लोगों के साथ ही प्रधानमंत्री ने इस कड़ी में मीडियाकर्मियों का भी जिक्र किया.मोदी ने कहा कि उनके सुरक्षित रहने के लिए प्रार्थना कीजिए.
कोरोना वायरस के कारण दुनिया के कई देश पूरी तरह से या फिर लगभग बंद हो गए हैं. फ्रांस, स्पेन, इटली जैसे देश बीते कई हफ्तों से बंद है. एशिया में भी सिंगापुर, दक्षिण कोरिया, ताइवान, पाकिस्तान और बांग्लादेश ने पहले ही तालाबंदी का एलान कर दिया था. भारत ने रविवार को एक दिन के जनता कर्फ्यू का एलान किया था. अब इसे 21 दिनों के लिए पूरे देश में लागू किया जा रहा है.
जर्मनी में बवेरिया राज्य में पूरी तरह तालाबंदी है जबकि बाकी देश भर में कई तरह की पाबंदियां लगाई गई हैं जिनके बाद एक तरह से तालाबंदी की ही स्थिति है. कोरोना वायरस के कारण सबसे ज्यादा प्रभावित नॉर्थराइन वेस्टफालिया में तो दो से ज्यादा लोगों के जमा होने पर 200 यूरो के जुर्माने की भी घोषणा की गई है. इस वक्त दुनिया भर में कोरोना वायरस के कुल 3 लाख 62 हजार मामलों की पुष्टि हो चुकी है. इस वायरस की चपेट में आकर 16,500 से ज्यादा लोगों ने अपनी जान गंवाई है जबकि एक लाख से ज्यादा लोग इलाज के बाद स्वस्थ होकर अपने घर गए हैं.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस फैलने के दौरान चीन के वुहान में लोगों को कम से कम बाजार जाने देने के लिए सोसायटी के लोगों ने वॉलंटियर किया था. अब ऐसे ही तरीके भारत में भी सामने आ रहे हैं जिनसे लोगों को कम से कम बाहर निलना पड़े. (24.03.2020)
दिल्ली के शाहीन बाग में पिछले 101 दिनों से महिलाएं विवादित सीएए के खिलाफ धरने पर बैठी हुई थीं. देश में कोरोना वायरस के बढ़ते मामले और दिल्ली में लॉकडाउन के बाद पुलिस ने धरना स्थल को खाली करा कर तंबू उखाड़ दिया है. (24.03.2020)
“कोरोना की वजह से राजधानी कोलकाता समेत समेत पूरे बंगाल में जिंदगी की रफ्तार थम गई है. मैंने अपने लंबे जीवन में पहले कभी इतना सन्नाटा और सूनापान नहीं देखा था.” (24.03.2020)
कोरोना वायरस कई महीनों से सुर्खियों में है लेकिन इसे लेकर अब भी लोगों के जेहन में बहुत से सवाल हैं. ऐसे ही कुछ अहम सवालों के जवाब हम आपके लिए लेकर आए हैं. (24.03.2020)
</doc>
<doc docid='dw_52899653' lang='hin' type='mono' source='https://www.dw.com/hi/hi/how-people-are-coming-together-to-fight-against-coronavirus/a-52899653' term='कोरोना'>
भारत के 30 राज्यों और केंद्र शासित प्रदेशों में अब तक लॉकडाउन की घोषणा कर दी गई है. कई राज्यों में घरों से निकलने पर पूरी तरह रोक लगा दी गई है. ऐसे में लोगों को जरूरी सामान की कमी ना हो, इसलिए लोग एक दूसरे की मदद के लिए आगे भी आ रहे हैं. राजस्थान सरकार ने 22 मार्च को पूरे राज्य में तालाबंदी लागू कर दी. 24 मार्च से किसी भी निजी वाहने के सड़क पर निकलने पर भी रोक लगा दी.
राजस्थान के भरतपुर जिले के बयाना कस्बे में स्वतंत्र पत्रकारिता करने वाले राजीव शर्मा ने अपने चैनल संवाद फॉर यू के माध्यम से कुछ लोगों से वॉलंटियर करने की अपील की. राजीव की इस अपील पर कस्बे के करीब 35 लोग आगे आए. इन लोगों ने अलग-अलग कॉलोनियों के हिसाब से अपनी जिम्मेदारी बांटी और उन कॉलोनियों में अपने नंबर सार्वजनिक किए. इन लोगों ने सोशल मीडिया पर मैसेज सर्कुलेट कर लोगों से अपील की कि किसी भी सामान की जरूरत होने पर खुद घर से बाहर ना निकलें और इन लोगों से संपर्क करें. ये लोग खुद सामान उन लोगों को उपलब्ध करवाएंगे.
राजीव और 35 दूसरे वॉलंटियरों द्वारा शुरू की गई इस पहल में पुलिस और प्रशासन को साथ लिया गया है जिससे इन लोगों को आने जाने में दिक्कत ना आए. इन वॉलंटियरों को मास्क और दस्ताने भी दिए गए हैं. ये लोग कॉल आने पर दिए गए पते पर सामान पहुंचा रहे हैं. हालांकि कई लोग मुश्किल और जरूरत से इस समय में भी अपने शौक और फरमाइशों को काबू नहीं कर पा रहे हैं. एक वॉलंटियर ने बताया कि उन्हें सुबह किसी ने कॉल कर शराब मंगवाने की बात कही. वॉलंटियर का कहना था कि उन्होंने उक्त व्यक्ति को परिस्थिति की गंभीरता समझाई. इन सब वॉलंटियरों के नंबर लगातार लोगों के बीच भेजे जा रहे हैं और इसका असर भी लोगों पर होता दिख रहा है.
चीन के जिस वुहान शहर से यह वायरस फैला, वहां भी इस तरह का मॉडल अपनाया गया था. चीन में काम कर रहे अखिल पाराशर के मुताबिक जब वुहान में लॉकडाउन हुआ था तो हर सोसायटी से एक या दो लोग वॉलंटियर कर लोगों से ऑर्डर लेते और उनका सामान घर पहुंचाते. इससे बाजारों में भीड़ नहीं लगी और लोगों को सामान की आपूर्ति होती रही.
कोरोना वायरस को फैलने से रोकने के लिए बाजारों में भीड़ को रोकना जरूरी है. ऐसे में दूसरी जगहों पर भी इस तरह के मॉडल अपनाए जा सकते हैं. इसमें हर कॉलोनी से कुछ लोग जिम्मेदारी लें. बाकी लोग अपने जरूरी सामान की लिस्ट उन्हें दे दें और वो सामान उन्हें डिलीवर हो जाए. इससे कम से कम लोग घरों से निकलेंगे जो कोरोना वायरस का फैलाव रोकने के लिए एक अच्छा तरीका है.
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52899635' lang='hin' type='mono' source='https://www.dw.com/hi/hi/लॉकडाउन-से-थमी-जिंदगी-की-रफ्तार-पहले-कभी-नहीं-देखी-ऐसी-तस्वीर/a-52899635' term='कोरोना'>
82 साल के सुशोभन कर्मकार ने मंगलवार को आघे घंटे से दूध के लिए लगी लंबी कतार में यह बात कही. कोरोना संक्रमण के आठ मामले सामने आने और सोमवार को इससे 57 साल के एक व्यक्ति की मौत होने के बाद पश्चिम बंगाल के 23 जिलों में सन्नाटे का आलम है. न ट्रेन और न ही बसें. वर्ष 1984 में शुरू होने वाली कोलकाता मेट्रो के पहिए भी थम गए हैं. फिलहाल 27 मार्च को आधी रात तक यह लॉकडाउन जारी रहेगा. इस बीच, पुलिस ने लॉकडाउन का उल्लंघन करने के आरोप में सोमवार शाम से ही 255 लोगों को गिरफ्तार किया है. मुख्यमंत्री ममता बनर्जी की अपील पर मंगलवार आधी रात से घरेलू उड़ानें भी बंद हो जाएंगी. अंतरराष्ट्रीय उड़ानों पर तो पहले ही 31 मार्च तक पाबंदी लगाई जा चुकी है. इस लॉकडाउन से चारों ओर जीवन थम-सा गया है.
बाजार में अफरातफरी
पश्चिम बंगाल सरकार ने बीते सप्ताह कोरोना से पीड़ित मरीजों के सामने आने के बाद ही राज्य में महामारी अधिनियम लागू कर दिया था. लेकिन उसके बाद हालात बिगड़ते देख कर केंद्र सरकार ने देश के 75 जिलों में लॉकडाउन का फैसला किया था. इनमें बंगाल के 23 जिले भी शामिल हैं. लॉकडाउन से पहले सोमवार को बाजार खुलने पर लोग आतंकित होकर खाने-पीने के सामानों की खरीदारी करते नजर आए इस वजह से आलू-प्याज और अंडे समेत कई जरूरी चीजें दो घंटे के भीतर ही बाजारों से गायब हो गईं.
एक मछली विक्रेता सुबल पाल कहते हैं, "मैं तीस साल यह काम कर रहा हूं. इससे पहले भी कई बार बंद, हड़ताल और कर्फ्यू देखा है. लेकिन लॉकडाउन पहली बार देख रहा हूं.” वह बताते हैं कि लॉकडाउन का सही मतलब नहीं जानने की वजह से लोग आतंकित होकर कम से कम 31 मार्च तक का स्टॉक जुटाने में लगे हैं. नतीजतन कीमतें काफी बढ़ गई हैं. अमूमन 15 से 20 रुपए किलो तक बिकने वाला आलू भी कई जगह सौ-सो रुपए किलो बिका.
टालीगंज इलाके में रहने वाली सुष्मिता साहा (65) बताती हैं, "लॉकडाउन का पता चलते ही सोमवार सुबह से ही बाजारों में भारी भीड़ जमा हो गई थी. लोग थोक में सब्जियां खरीद रहे थे. इस वजह से कीमतें तीन गुनी तक बढ़ गईं.” इसी तरह बालीगंज में एक ग्रोसरी स्टोर चलाने वाले सुविनय मंडल बताते हैं, "बीते दो-तीन दिनों से बिक्री अचानक तेज हो गई थी. लेकिन सोमवार को तो सारी हदें टूट गईं. अमूमन एक किलो खरीदने वाले लोग भी दस-दस किलो सामान खरीद रहे थे. सब लोग डरे हुए हैं कि पता नहीं लॉकडाउन कितने दिनों तक चलेगा और उस दौरान खाने-पीने का सामान मिलेगा या नहीं.” सरकार की ओर से बार-बार जरूरी खाद्यान्नों की उपलब्धता का भरोसा देने के बावजूद आम लोगों को इसका भरोसा नहीं हो रहा है.
लॉकडाउन शुरू होने के बाद मंगलवार को कोलकाता के बाजारों में हैरत भरा बदलाव नजर आया. प्रशासन के निर्देश पर तमाम दुकानों में लंबी कतारें लगी थीं और किसी को भी जरूरत से ज्यादा सामान नहीं दिया जा रहा था. मिसाल के तौर पर दूध की दुकान पर हर व्यक्ति के लिए दो-दो पैकेट यानी एक किलो दूध दिया जा रहा था. इसी तरह आलू की दुकानों पर किसी को दो किलो से ज्यादा आलू नहीं दिया गया. बाजारों में लोगों के होने के बावजूद एक अजीब-सा सन्नाटा बिखरा रहा. मुंह पर मास्क लगाए लोग एक दूसरे से कम से कम एक मीटर की दूरी पर खड़े थे और कोई किसी से बात भी नहीं कर रहा था. दवा की दुकानों पर भी पूरे दिन यही नजारा रहा.
सर्वदलीय बैठक
इस दौरान न तो कहीं निजी वाहन नजर आया और न ही बिना जरूरत के टहलते लोग. सड़कों पर पुलिस या प्रेस के वाहन ही नजर आ रहे थे. पुलिस भी हर जगह लाउडस्पीकर पर लोगों से बिना जरूरत के बाहर नहीं निकलने का अनुरोध कर रही थी. कोलकाता में सोमवार को कोरोना पीड़ित एक व्यक्ति की मौत के बाद आम लोगों में आतंक और बढ़ गया है. कोलकाता समेत राज्य के तमाम शहरों में अखबारों की सप्लाई मंगलवार से अनिश्चितकाल के लिए बंद कर दी गई है. तमाम हाउसिंग कालोनियों के दरवाजे भी बंद हैं. घर में काम करने वाली नौकरानियों ने भी आना बंद कर दिया है. हाउसिंग कालोनियों से लेकर अस्पतालों तक गेट पर सैनिटाइजर रखा है. भीतर जाने से पहले लोगों को वहां रखे फार्म में अपना पूरा ब्योरा और हालिया दिनों में की गई यात्राओं का जिक्र करना अनिवार्य कर दिया गया है.
इस बीच सरकार ने मौजूदा हालात पर विचार-विमर्श के लिए सोमवार को एक सर्वदलीय बैठक बुलाई थी. इसमें बीजेपी, कांग्रेस और सीपीएम समेत सभी विपक्षी दलों ने राज्य सरकार की कोरोना के खिलाफ लड़ाई में सहयोग का भरोसा दिया. सभी दलों ने मुख्यमंत्री को आश्वस्त किया कि संकट के इस समय में इस महामारी से मुकाबले के लिए राज्य सरकार जो भी कदम उठाएगी उसका वह समर्थन करेंगे. अधिकतर दलों ने राज्य सरकार की ओर से कोरोना से निपटने को उठाए गए कदमों की भी सराहना की. बैठक में बताया गया कि लॉकडाउन के तहत एक परिवार के एक ही सदस्य को जरूरत का सामान खरीदने के लिए बाहर निकलने की इजाजत होगी. बैठक में दिहाड़ी मजदूरों को प्रति परिवार 1500 रुपए की नकद सहायता और प्रति व्यक्ति 12 किलो गेंहू की आपूर्ति करने का भी फैसला किया गया. ममता बनर्जी सरकार पहले ही गरीबी रेखा से नीचे रहने वाले लोगों को छह महीने तक राशन से मुफ्त गेहूं व चावल देने का एलान कर चुकी है.
दो नए मामले
पश्चिम बंगाल में मंगलवार को कोरोना वायरस के दो और मामले सामने आए. इससे राज्य में इस महामारी के कुल आठ मामले हो गए हैं. राज्य के एक स्वास्थ्य अधिकारी ने बताया कि दोनों मरीज हाल ही में विदेश यात्रा से लौटे थे. इनमें एक ब्रिटेन और दूसरा मिस्र से लौटा है. उनको कोलकाता में बेलियाघाट के संक्रामक रोग अस्पताल के पृथक वार्ड में रखा गया है. पहली जांच में दोनों संक्रमित पाए गए हैं. दूसरी जांच के लिए नमूने भेजे गए हैं. उनके नतीजों का इंतजार है. ममता बनर्जी सरकार कोलकाता स्थित मेडिकल कॉलेज अस्पताल (एमसीएच) को पूरी तह कोरोना वायरस से पीड़ित मरीजों के लिए आइसोलेशन केंद्र के तौर पर तैयार करना चाहती है. यहां अब नए मरीजों को दाखिला नहीं दिया जा रहा है. पहले से दाखिल मरीजों को धीरे-धीरे दूसरे सरकारी अस्पतालों में शिफ्ट किया जा रहा है. ममता ने कहा, "सरकार इस मेडिकल कॉलेज अस्पताल में कोरोना की चपेट में आने वाले मरीजों के लिए तीन हजार बिस्तर तैयार रखेगी.”
कोलकाता में मेडिकल स्टोर्स में सैनिटाइजर की भारी किल्लत के बाद कोलकाता के कई कालेजों में विज्ञान के शिक्षकों ने लैब में उपलब्ध अल्कोहल की सहायता से सैनिटाइटर बनाया है और उसे जरूरतमंदों में बांट रहे हैं. राज्य सरकार ने स्वास्थ्य सेवाओं को सुचारू रूप से बहाल रखने के लिए तमाम अस्पतालों को डॉक्टरों, नर्सों और दूसरे स्वास्थ्य कर्मचारियों को अस्पतालों के पास बने होटलों और गेस्टहाउसों में रखने का निर्देश दिया है. इससे संक्रमण का खतरा घटेगा और स्वास्थ्य कर्मचरियों को आने-जाने में दिक्कत भी नहीं होगी. कोरोना संक्रमण के अंदेशे से मंदिर प्रबंधन ने दुनिया भर में मशहूर कालीघाट मंदिर को मंगलवार सुबह से बंद करने का फैसला किया है. यह मंदिर कोलकाता की पहचान है.
__________________________
हमसे जुड़ें: Facebook | Twitter | YouTube | GooglePlay | AppStore
दिल्ली के शाहीन बाग में पिछले 101 दिनों से महिलाएं विवादित सीएए के खिलाफ धरने पर बैठी हुई थीं. देश में कोरोना वायरस के बढ़ते मामले और दिल्ली में लॉकडाउन के बाद पुलिस ने धरना स्थल को खाली करा कर तंबू उखाड़ दिया है. (24.03.2020)
सुप्रीम कोर्ट ने निर्माण क्षेत्र में काम करने वाले श्रमिकों को उपभोक्ता का दर्जा दे दिया है. इससे वे अपने अधिकार पाने के लिए उपभोक्ता फोरम का सहारा ले सकते हैं. (24.03.2020)
बांग्लादेश में फैक्ट्रियों में काम करने लाखों कर्मचारी भुखमरी के कगार पर पहुंच सकते हैं. ऐसा इसलिए क्योंकि दुनिया के मशहूर फैशन ब्रांड्स ने या तो अपने ऑर्डर रद्द कर दिए हैं या फिर उन्हें आगे खिसका दिया है. (24.03.2020)
</doc>
<doc docid='dw_52899463' lang='hin' type='mono' source='https://www.dw.com/hi/hi/लॉकडाउन-के-बीच-पुलिस-ने-खत्म-कराया-शाहीन-बाग-का-धरना/a-52899463' term='कोरोना'>
दिल्ली के शाहीन बाग में पिछले 101 दिनों से जारी विरोध प्रदर्शन को पुलिस ने मंगलवार को हटा दिया. शाहीन बाग में मुख्य रूप से महिलाएं शांतिपूर्ण तरीके से नागरिकता संशोधन कानून (सीएए),राष्ट्रीय नागरिकता रजिस्टर (एनआरसी) और राष्ट्रीय जनसंख्या रजिस्टर (एनपीआर) के खिलाफ विरोध कर रही थीं. वे पिछले 101 दिनों से सरकार से सीएए को वापस लेने की मांग कर रही थीं. पिछले दिनों पुलिस ने कोरोना वायरस के संक्रमण को देखते हुए उनसे विरोध प्रदर्शन खत्म करने का आग्रह किया था. हालांकि महिलाओं ने पुलिस की बात नहीं मानी और धरने पर डटी रहीं, हालांकि उन्होंने वायरस के संक्रमण से बचने के लिए धरना में शामिल होने वाले प्रदर्शनकारियों की संख्या सीमित जरूर कर दी, एक से दूसरे के बीच की दूरी तय कर दी गई और हैंड सैनेटाइजर और मास्क का इस्तेमाल नियमित रूप से होने लगा था.
24 मार्च की सुबह भारी संख्या में पुलिस बल ने शाहीन बाग के धरना स्थल पर पहुंचकर वहां मौजूद प्रदर्शनकारियों को हटा दिया. एक अधिकारी ने बताया, "बार-बार कहने के बावजूद वे लोग नहीं हट रहे थे. जब उन्होंने हटने से इनकार किया तो उन्हें जबरन वहां से हटा दिया गया." अधिकारी का कहना है कि दिल्ली में धारा 144 लागू होने की वजह से भारी संख्या में लोगों के जमा होने पर प्रतिबंध है. पुलिस ने कुछ लोगों को हिरासत में भी लिया है.
पिछले एक महीने से शाहीन बाग की महिलाएं नागरिकता संशोधन कानून और एनआरसी यानी राष्ट्रीय नागरिकता रजिस्टर के खिलाफ विरोध प्रदर्शन कर रही हैं. महिलाएं मानती हैं कि नागरिकता कानून से मुसलमानों के साथ भेदभाव होगा और यह संविधान की प्रस्तावना के खिलाफ है.
शाहीन बाग की कई महिलाओं का कहना है कि वे जामिया मिल्लिया इस्लामिया के छात्रों पर हुई कथित पुलिस ज्यादतियों और नागरिकता संशोधन कानून के खिलाफ विरोध जता रही हैं. प्रदर्शन में अधिकतर महिलाएं ऐसी हैं जो कभी इस तरह के प्रदर्शनों में शामिल नहीं हुई हैं. इसमें कॉलेज जाने वाली छात्राओं से लेकर गृहिणियां तक शामिल हैं.
शाहीन बाग की औरतों की चर्चा देश और विदेश में हो रही है. ऐसा इसलिए क्योंकि पहली बार इतनी बड़ी संख्या में भारत की मुसलमान महिलाएं अधिकारों की मांग करते हुए विरोध पर बैठी हुई हैं. प्रदर्शन में महिलाएं अपने बच्चों को भी लाती हैं और कई बार घर का काम निपटाने के बाद धरने पर बैठ जाती हैं.
महिलाओं का कहना है कि वे संविधान को बचाने के लिए सड़क पर उतरी हैं और जब तक यह कानून वापस नहीं हो जाता उनका विरोध प्रदर्शन इसी तरह से जारी रहेगा. महिलाओं का कहना है कि वे हिंदुस्तान से बहुत प्यार करती हैं और धर्म के आधार पर देश में नागरिकता देने का विरोध करती हैं.
शाहीन बाग की महिलाओं का आंदोलन पिछले एक महीने से ज्यादा समय से शांतिपूर्ण तरीके से चल रहा है. विरोध प्रदर्शन का नेतृत्व महिलाएं कर रही हैं और घर के पुरुष उन महिलाओं का समर्थन कर रहे हैं. शाहीन बाग की महिलाओं को समर्थन देने के लिए कला, फिल्म, साहित्य, राजनीति और सामाजिक कार्यकर्ता भी आकर संबोधित कर चुके हैं.
शाहीन बाग में लगातार लोगों को अन्य जगह से समर्थन मिल रहा है. पंजाब से सैकड़ों की संख्या में लोग शाहीन बाग पहुंचे, इसमें भारतीय किसान यूनियन के सदस्य भी थे. इन लोगों ने धरने पर बैठी महिलाओं के लिए लंगर भी बनाया.
शाहीन बाग की महिलाएं दिन और रात, सर्दी और बारिश के बीच 24 घंटे प्रदर्शन कर रही हैं. ऐसे में उन्हें अन्य धर्मों के लोगों का भी समर्थन मिल रहा है. पिछले दिनों सभी धर्मों के लोगों ने मिलकर वहां सर्व धर्म पाठ किया. इसके पहले कई धर्म गुरुओं ने मंच पर आकर संविधान की प्रस्तावना भी पढ़ी और एकता, समानता और शांति का संदेश दिया.
पूर्वी दिल्ली के खुरेजी इलाके में भी शाहीन बाग की तर्ज पर महिलाएं विरोध प्रदर्शन कर रही हैं. पहले यहां महिलाएं कम संख्या में प्रदर्शन कर रही थी लेकिन बाद में इसने बड़ा रूप ले लिया. प्रदर्शन में बुजुर्ग महिलाएं भी शामिल हैं और उनका कहना है कि वे इस कानून के खिलाफ सड़क पर आई हैं.
दिल्ली यूनिवर्सिटी के रामजस कॉलेज की छात्राओं ने नागरिकता कानून के खिलाफ विरोध किया और संविधान की प्रस्तावना पढ़ी. दूसरी ओर अखिल भारतीय विद्यार्थी परिषद ने 'वंदेमातरम्' के नारे लगाए. रामजस कॉलेज की छात्राओं ने सीएए और एनआरसी के खिलाफ यह प्रदर्शन किया.
शाहीन बाग की तर्ज पर ही कोलकाता के पार्क सर्कस में महिलाएं विरोध प्रदर्शन कर रही हैं. यहां की महिलाओं ने दिल्ली के शाहीन बाग की महिलाओं से प्रेरणा लेते हुए विरोध करने के बारे में सोचा और उनका विरोध भी दिन और रात जारी है.
दिल्ली और कोलकाता के बाद उत्तर प्रदेश के प्रयागराज की महिलाएं मंसूर अली पार्क पर धरने पर बैठ गई हैं. यह महिलाएं नागरिकता संशोधन कानून का विरोध कर रही हैं. हर बीतते दिन के साथ महिलाओं की संख्या भी बढ़ रही हैं. हालांकि पुलिस ने महिलाओं को धारा 144 का हवाला देते हुए वहां से हटने को कहा है लेकिन वह अब तक नहीं हटी हैं.
बिहार के गया में भी महिलाओं ने सीएए और एनआरसी के खिलाफ आवाज बुलंद की. महिलाओं के इस तरह से आगे आने से पुरुष भी उन्हें समर्थन दे रहे हैं.
झारखंड के जमशेदपुर में भी हजारों की संख्या में महिलाओं ने मार्च निकालकर सीएए का विरोध किया और केंद्र सरकार से कानून वापस लेने की मांग की.
रिपोर्ट: आमिर अंसारी
शाहीन बाग के प्रदर्शन में शामिल होने वाली फातिमा कहती हैं, "कोरोना वायरस की आड़ लेकर हमारे धरने को खत्म किया गया है. 23 मार्च की शाम मैं भी धरना स्थल पर मौजूद थी, जब पुलिस ने धमकी दी थी कि अगर हम नहीं उठे तो पुलिस उन्हें डंडे मारकर हटाएगी. हमने अनुरोध किया था कि हमें 24 मार्च की सुबह 10 बजे मीटिंग तक का समय दिया जाए, जिसमें अपने धरने को एक-दो हफ्ते आगे बढ़ाने का फैसला कर लेंगे लेकिन उन्होंने हमारी एक नहीं सुनी और सुबह पुलिस ने तोड़ फोड़ कर जुल्म और ज्यादती का प्रदर्शन किया."
दो दिन पहले ही दिल्ली के मुख्यमंत्री अरविंद केजरीवाल ने कोरोना वायरस से लड़ने के लिए लॉकडाउन की घोषणा की थी. देश भर में कोरोना वायरस के बढ़ते मामले को देखते हुए सरकारें सजग हैं और वायरस के संक्रमण को रोकने के लिए अभूतपूर्व कदम उठा रही हैं. एक और प्रदर्शनकारी रिजवां खालिद कहती हैं, "शाहीन बाग प्रशासन की आंखों में पहले से ही खटकता आया है और कोरोना वायरस का बहाना बनाकर विरोध प्रदर्शन को खत्म किया गया. औरतों के साथ इस तरह की ज्यादती नहीं होनी चाहिए थी."
दिल्ली के जामिया मिल्लिया इस्लामिया, जाफराबाद, तुर्कमान गेटऔर निजामुद्दीन में भी 100 दिनों से प्रदर्शन चल रहा था, लेकिन अब पुलिस ने महामारी को देखते हुए कड़े आदेश के बाद सभी प्रदर्शन खत्म करा दिए हैं. शाहीन बाग में महिलाएं 15 दिसंबर 2019 से सीएए के खिलाफ प्रदर्शन पर बैठी हुईं थीं और इस कारण दिल्ली और नोएडा को जोड़ने वाला रास्ता बंद हो गया था, मामला सुप्रीम कोर्ट भी पहुंचा और उसके बाद कोर्ट ने दो मध्यस्थ वकील भी नियुक्त किए थे लेकिन मसला हल नहीं हो पाया था.
__________________________
हमसे जुड़ें: Facebook | Twitter | YouTube | GooglePlay | AppStore
दिल्ली का गुमनाम इलाका शाहीन बाग महिलाओं के विरोध प्रदर्शन और जज्बे के लिए सुर्खियों में है. कभी सार्वजनिक या राजनीतिक मंच पर ना जाने वाली महिलाएं पिछले एक महीने से इलाके में सीएए और एनआरसी के खिलाफ मोर्चा खोले हुए हैं. (16.01.2020)
</doc>
<doc docid='dw_52894599' lang='hin' type='mono' source='https://www.dw.com/hi/hi/job-cut-fears-as-fashion-brands-slash-orders-in-bangladesh-with-coronavirus/a-52894599' term='कोरोना'>
बांग्लादेश कपड़ा उद्योग से जुड़े लोगों का कहना है कि यह ऑर्डर करीब 138 अरब डॉलर के हैं. खुदरा बिक्री में तेजी से आई वैश्विक गिरावट के बाद 100 से अधिक बांग्लादेशी फैक्ट्रियों के आर्डर पहले ही रद्द हो चुके हैं. जारा, एच एंड एम ने अस्थायी तौर पर यूरोप में अपने स्टोर बंद कर दिए हैं. कोरोना वायरस ने चीन के बाद सबसे ज्यादा यूरोप को ही प्रभावित किया है. बांग्लादेश गार्मेंट मन्युफैक्चरर्स एंड एक्सपोर्टर्स एसोसिएशन की अध्यक्ष रुबाना हक कहती हैं, "हम निर्यात से होने वाली आय पर पूरी तरह निर्भर होते हैं."
इस एसोसिएशन के 4,000 से अधिक सदस्य हैं. वह कोरोना वायरस को "सदी का अभिशाप" करार देती हैं. वह कहती हैं, "हमारी सभी ब्रांड्स से अपील है कि जून तक ऑडर्स जारी रखे, किसी भी रूप में हमारा समर्थन जारी रखे ताकि कर्मचारी भूखे न रहे. ऑर्डर रद्द हो जाएंगे तो उनका जीवन कैसे चलेगा?"
चीन के बाद बांग्लादेश दुनिया का दूसरा सबसे बड़ा कपड़ा सप्लायर है. वह अधिकतर बड़े ब्रांड्स पर निर्भर रहता है. बांग्लादेश में कपड़ा उद्योग में 40 लाख लोगों को रोजगार मिला हुआ है, जिनमें ज्यादातर महिलाएं हैं. कोरोना वायरस से निपटने के लिए एक के एक बाद कई देश कड़े प्रतिबंध लगा रहे हैं. उड़ानें रद्द हो रही हैं, मॉल और दुकानें बंद हो रही हैं. इसका असर बांग्लादेश के कपड़ा उद्योग पर भी हुआ है.
दिल्ली समेत 22 राज्यों में लॉकडाउन की घोषणा कर दी गई है. सोमवार को कई घरों में अखबार नहीं आए, घर में हाथ बंटाने वाली नौकरानी भी छुट्टी पर रहीं. देश में कोरोना के बढ़ते मामलों को देखते हुए लॉकडाउन की घोषणा की गई है.
आम तौर पर जिन सड़कों पर गाड़ियों की भीड़ होती हैं वहां अब गिनती के लोग और कुछ ही गाड़ियां नजर आ रही हैं.
तालाबंदी की घोषणा के बावजूद कुछ ऐसे भी लोग हैं जो बेवजह सड़कों पर तफरी करते दिखे. कुछ निजी वाहन चालक नियम तोड़ते नजर आए हालांकि पुलिस ने उन्हें घर पर रहने की सलाह दी. केंद्र ने भी राज्यों से कानून का उल्लंघन करने वालों पर सख्त कार्रवाई करने को कहा है.
कुछ ऐसे लोग बीच रास्ते पर फंस गए जिन्हें दिल्ली या फिर उसके आगे जाना है. सार्वजनिक परिवहन की इजाजत नहीं होने की वजह से लोग घंटों गाड़ियों के इंतजार में खड़े दिखे.
दिल्ली के अलावा नोएडा में भी लॉकडाउन का खासा असर दिखा. जिन बाजारों में जहां सामान्य दिनों में पैर रखने की जगह नहीं होती, वहां अब सन्नाटा पसरा है.
सरकार ने दवा, किराना स्टोर को खुले रखने की इजाजत दी है. राशन की दुकानों में भी चार से अधिक लोगों को अंदर जाने नहीं दिया जा रहा है.
कोरोना वायरस के संक्रमण से निपटने के लिए सरकारी और नगर पालिका के कर्मचारी लॉकडाउन की स्थिति में भी आपात ड्यूटी कर रहे हैं.
कई लोग लॉकडाउन को बेहद हल्के में ले रहे हैं. हालांकि सरकार चाहती है कि जो जहां है वहीं रहे लेकिन कुछ लोग अब भी घरों से बाहर आकर नियमों की अनदेखी कर संक्रमण का खतरा मोल रहे हैं.
दिल्ली मेट्रो के बंद होने के कारण लाखों लोगों का एक जगह से दूसरी जगह जाना बंद हो गया जिससे वायरस के कम्युनिटी संक्रमण को रोकने में मदद मिलने की उम्मीद है.
दिल्ली-एनसीआर की कॉलोनियों में जो सब्जी बेचने वाले विक्रेता आ रहे हैं वह भी मास्क लगाकर आ रहे हैं. साथ ही वह खरीदारों से कम से कम एक मीटर की दूरी बनाए रखने और सब्जी नहीं छूने की सलाह दे रहे हैं.
रिपोर्ट: आमिर अंसारी
गार्मेंट ब्रांड एच एंड एम का कहना है कि वैश्विक मांग घटने से उसे भी चोट पहुंची है. हालांकि उसका कहना है कि वह अपने सप्लायर्स  से संवाद बिठाए हुए है. कंपनी के प्रवक्ता ने समाचार एजेंसी थॉमसन रॉयटर्स फाउंडेशन को ईमेल के जरिए बताया, "हमारे सप्लायर्स के लिए लंबे समय के लिए प्रतिबद्धता बरकरार रहेगी."इस कठोर स्थिति में हमें तेजी से प्रतिक्रिया देने की जरूरत है, हमारे व्यापारिक भागीदारों के साथ मिलकर, और ऐसे फैसले लेने चाहिए जो अल्पकाल में कड़े हों लेकिन लंबे दौर के लिए जरूरी हो. हमें समस्या का समाधान निकालना होगा जो सभी पार्टियों के लिए लाभदायक हो."
कर्मचारी संगठनों का कहना है कि अब तक किसी कर्मचारी को तो नौकरी से नहीं निकाला गया है लेकिन उन्हें कोरोना वायरस के कारण नौकरी खोने का संकट सताने लगा है. बांग्लादेश सेंटर फॉर वर्कर सॉलिडेरिटी की संस्थापक कल्पोना अक्तर कहती हैं, "यह कर्मचारी इतना ही कमा पाते हैं कि उनका किसी तरह से गुजारा हो सके लेकिन उन्होंने सुना है कि ऑर्डर रद्द हो रहे हैं, इसलिए वे थोड़ा घबराए हुए हैं." अक्तर कहती हैं कि कर्मचारियों को वायरस के संक्रमण का भी खतरा सता रहा है.
एए/सीके (थॉमसन रॉयटर्स फाउंडेशन )
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
__________________________
हमसे जुड़ें: Facebook | Twitter | YouTube | GooglePlay | AppStore
कोरोना संकट के कारण दुनिया भर में लोग अपने घरों में सामान जमा कर रहे हैं. ऐसे में, सबसे ज्यादा किल्लत टॉयलेट पेपर की हो रही है. लेकिन टॉयलेट पेपर की खोज कब हुई. उससे पहले लोग क्या इस्तेमाल करते थे? (23.03.2020)
पाकिस्तान में लॉकडाउन को लागू करने के लिए सेना को तैनात कर दिया गया है ताकि कोरोना वायरस के फैलाव को रोका जा सके. पाकिस्तान में कोरोना संक्रमण के मामले 800 को पार कर गए हैं. (23.03.2020)
दुनिया भर के देश कोरोना वायरस से जंग लड़ रहे हैं और इस बीच इस्लामिक स्टेट इसका इस्तेमाल अपने आतंक को फैलाने के लिए करना चाह रहा है. (24.03.2020)
जर्मन चांसलर अंगेला मैर्केल इस वक्त क्वॉरंटीन में हैं और घर से काम कर रही हैं. अब तक उनमें कोरोना के लक्षण नहीं दिखे हैं लेकिन अगर वह संक्रमित हुईं तो जर्मनी को कौन चलाएगा? (24.03.2020)
भारत में कोरोना वायरस के संक्रमण को बढ़ने से रोकने के लिए कई शहरों में लॉकडाउन की घोषणा कर दी गई है. तस्वीरों में देखिए लॉकडाउन का पहला दिन कैसा रहा. (23.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52894457' lang='hin' type='mono' source='https://www.dw.com/hi/hi/कोरोना-वायरस-भारत-में-मामले-500-के-पास-32-राज्यों-में-तालाबंदी/a-52894457' term='कोरोना'>
भारत में कोरोना वायरस के संक्रमण की रोकथाम के लिए अब 32 राज्यों और केंद्र शासित प्रदेशों में तालाबंदी लागू कर दी गई है. उत्तर प्रदेश, मध्य प्रदेश, ओडिशा और लक्षद्वीप में आंशिक तालाबंदी है. पंजाब जैसे कुछ राज्यों ने तो कर्फ्यू लगा दिया है. दिल्ली में भी कहीं जाने के लिए पुलिस से कर्फ्यू पास लेना आवश्यक कर दिया गया है. दिल्ली में संक्रमण के 23 मामले हैं.
देश में संक्रमण के कुल मामले 490 के पार चले गए हैं, जिनमें नौ लोगों की जान जा चुकी है और 36 लोग ठीक हो चुके हैं. अंतरराष्ट्रीय उड़ानों पर पहले ही प्रतिबंध लग गया था, अब बुधवार 25 मार्च से सभी घरेलू उड़ानों पर भी प्रतिबंध लगाने की घोषणा कर दी गई है. ट्रेनों की आवाजाही पहले ही बंद कर दी गई थी.
हालात की गंभीरता देखते हुए लोक सभा के सत्र को तय समयसीमा से दो सप्ताह पहले ही समाप्त कर दिया गया. नए नागरिकता कानून के खिलाफ दिसंबर से देश के कई कोनों में चल रहे विरोध प्रदर्शन भी अब स्थगित कर दिए गए हैं. दिल्ली के शाहीन बाग जैसे इलाकों में ये प्रदर्शन कल तक चल रहे थे, पर पूर्ण तालाबंदी लगने के साथ इन्हें स्थगित कर दिया गया है और टेंट इत्यादि को भी हटा दिया गया है.
पूरे देश में भीड़ भाड़ वाली जेलों से कुछ कैदियों को रिहा करने पर भी विचार किया जा रहा है ताकी जेलों में भी सोशल डिस्टेंसिंग लागू की जा सके.
पंजाब सरकार ने कहा है कि राज्य में हालात और बिगड़ने के आसार हैं क्योंकि 90,000 पंजाबी मूल के अप्रवासी भारतीय दुनिया के अलग-अलग कोनों से पंजाब वापस आ गए हैं. इनमें से कई लोगों में कोविड-19 के लक्षण भी दिख रहे हैं और डर है कि इनकी वजह से राज्य में जो अब तक 23 संक्रमण के मामलों की संख्या है वो चिंताजनक रूप से बढ़ जाएगी.
इसी बीच, विश्व स्वास्थ्य संगठन ने चेतावनी दी है कोविड-19 तेजी से फैल रहा है और अगर इसे रोकने के सक्रिय प्रयास नहीं किये गए तो ये और भी गंभीर रूप ले सकता है. विश्व में अब संक्रमण के कुल मामले 3,41,000 से भी ज्यादा हो गए हैं और मरने वालों की संख्या 15,000 पार कर चुकी है. संगठन के मुखिया ट्रेडोस घेब्रेयासुस ने बताया कि जहां विश्व में संक्रमण के पहले एक लाख मामले सामने आने में 67 दिन लगे थे वहीं दूसरे लाख तक मामले आने में सिर्फ 11 दिन लगे और तीसरे लाख में महज चार दिन.
__________________________
हमसे जुड़ें: Facebook | Twitter | YouTube | GooglePlay | AppStore
दिल्ली समेत 22 राज्यों में लॉकडाउन की घोषणा कर दी गई है. सोमवार को कई घरों में अखबार नहीं आए, घर में हाथ बंटाने वाली नौकरानी भी छुट्टी पर रहीं. देश में कोरोना के बढ़ते मामलों को देखते हुए लॉकडाउन की घोषणा की गई है.
आम तौर पर जिन सड़कों पर गाड़ियों की भीड़ होती हैं वहां अब गिनती के लोग और कुछ ही गाड़ियां नजर आ रही हैं.
तालाबंदी की घोषणा के बावजूद कुछ ऐसे भी लोग हैं जो बेवजह सड़कों पर तफरी करते दिखे. कुछ निजी वाहन चालक नियम तोड़ते नजर आए हालांकि पुलिस ने उन्हें घर पर रहने की सलाह दी. केंद्र ने भी राज्यों से कानून का उल्लंघन करने वालों पर सख्त कार्रवाई करने को कहा है.
कुछ ऐसे लोग बीच रास्ते पर फंस गए जिन्हें दिल्ली या फिर उसके आगे जाना है. सार्वजनिक परिवहन की इजाजत नहीं होने की वजह से लोग घंटों गाड़ियों के इंतजार में खड़े दिखे.
दिल्ली के अलावा नोएडा में भी लॉकडाउन का खासा असर दिखा. जिन बाजारों में जहां सामान्य दिनों में पैर रखने की जगह नहीं होती, वहां अब सन्नाटा पसरा है.
सरकार ने दवा, किराना स्टोर को खुले रखने की इजाजत दी है. राशन की दुकानों में भी चार से अधिक लोगों को अंदर जाने नहीं दिया जा रहा है.
कोरोना वायरस के संक्रमण से निपटने के लिए सरकारी और नगर पालिका के कर्मचारी लॉकडाउन की स्थिति में भी आपात ड्यूटी कर रहे हैं.
कई लोग लॉकडाउन को बेहद हल्के में ले रहे हैं. हालांकि सरकार चाहती है कि जो जहां है वहीं रहे लेकिन कुछ लोग अब भी घरों से बाहर आकर नियमों की अनदेखी कर संक्रमण का खतरा मोल रहे हैं.
दिल्ली मेट्रो के बंद होने के कारण लाखों लोगों का एक जगह से दूसरी जगह जाना बंद हो गया जिससे वायरस के कम्युनिटी संक्रमण को रोकने में मदद मिलने की उम्मीद है.
दिल्ली-एनसीआर की कॉलोनियों में जो सब्जी बेचने वाले विक्रेता आ रहे हैं वह भी मास्क लगाकर आ रहे हैं. साथ ही वह खरीदारों से कम से कम एक मीटर की दूरी बनाए रखने और सब्जी नहीं छूने की सलाह दे रहे हैं.
रिपोर्ट: आमिर अंसारी
जर्मन चांसलर अंगेला मैर्केल इस वक्त क्वॉरंटीन में हैं और घर से काम कर रही हैं. अब तक उनमें कोरोना के लक्षण नहीं दिखे हैं लेकिन अगर वह संक्रमित हुईं तो जर्मनी को कौन चलाएगा? (24.03.2020)
दुनिया भर के देश कोरोना वायरस से जंग लड़ रहे हैं और इस बीच इस्लामिक स्टेट इसका इस्तेमाल अपने आतंक को फैलाने के लिए करना चाह रहा है. (24.03.2020)
कोरोना संकट के कारण दुनिया भर में लोग अपने घरों में सामान जमा कर रहे हैं. ऐसे में, सबसे ज्यादा किल्लत टॉयलेट पेपर की हो रही है. लेकिन टॉयलेट पेपर की खोज कब हुई. उससे पहले लोग क्या इस्तेमाल करते थे? (23.03.2020)
भारत में कोरोना वायरस के संक्रमण को बढ़ने से रोकने के लिए कई शहरों में लॉकडाउन की घोषणा कर दी गई है. तस्वीरों में देखिए लॉकडाउन का पहला दिन कैसा रहा. (23.03.2020)
</doc>
<doc docid='dw_52894006' lang='hin' type='mono' source='https://www.dw.com/hi/hi/अगर-मैर्केल-को-कोरोना-हो-गया-तो-जर्मनी-को-कौन-चलाएगा/a-52894006' term='कोरोना'>
अंगेला मैर्केल बीमार ना हो जाएं, इसके लिए एहतियातन उन्हें निमोनिया का टीका लगाया गया. लेकिन बाद में पता चला कि जिस डॉक्टर ने टीका लगाया था वही कोरोना से संक्रमित था. इसके बाद से चांसलर मैर्केल अपने घर में क्वॉरंटीन में हैं. दुनिया के बाकी लाखों कर्मचारियों की तरह वे भी होम ऑफिस से काम कर रही हैं. लेकिन क्या हर फैसला घर बैठे लिया जा सकता है? और अगर मैर्केल बीमार हो गईं, तो फैसले कौन लेगा? खास कर ऐसे हाल में जब हर दिन कोरोना के हजारों नए मामले सामने आ रहे हैं, देश को नेतृत्व की बहुत जरूरत है.
जर्मनी के लिए घबराने वाली कोई बात नहीं है क्योंकि ऐसी स्थिति के लिए पूरा सिस्टम तैयार है. मैर्केल के टेस्ट रिजल्ट अगर पॉजिटिव भी निकलते हैं, तो भी वे जब तक चाहें अपना काम जारी रख सकती हैं. अगर उनकी तबियत बहुत ज्यादा बिगड़ जाती है, तो भी उनका मंत्रिमंडल काम करना जारी रखेगा.
जर्मनी के संविधान के अनुच्छेद 69 के अनुसार, "चांसलर मंत्रिमंडल में से एक मंत्री को अपने डिप्टी के रूप में चुन सकती हैं." फिलहाल वह डिप्टी हैं वित्त मंत्री ओलाफ शॉल्त्स. मैर्केल की अनुपस्तिथि में वे ही उनका प्रतिनिधित्व करते हैं.
संविधान में "वाइस चांसलर" जैसे पद का कोई जिक्र नहीं है. लेकिन चांसलर के डिप्टी को आम बोलचाल की भाषा में वाइस चांसलर ही कहा जाता है. सैद्धांतिक रूप से मैर्केल के पास अपनी सीडीयू पार्टी या फिर सहयोगी पार्टी सीएसयू से किसी को चुनने का विकल्प है लेकिन व्यावहारिक रूप से डिप्टी चांसलर गठबंधन सरकार की दूसरी सबसे बड़ी पार्टी से ही आता है. इस वक्त वह पार्टी है एसपीडी और ओलाफ शॉल्त्स उसी से नाता रखते हैं.
कनाडा के प्रधानमंत्री जस्टिन ट्रूडो की पत्नी सोफी ग्रेगोआ ट्रूडो ने लंदन दौरे से लौटने के बाद टेस्ट कराया तो वह पॉजिटिव पाई गईं. इसके बाद प्रधानमंत्री ट्रूडो ने भी खुद 14 दिन के लिए अलग थलग कर लिया. हालांकि वह पूरी तरह स्वस्थ थे.
स्पेन की सरकार ने घोषणा की कि प्रधानमंत्री पेद्रो सांचेज की पत्नी बेगोना गोमेज नोवेल कोरोना वायरस के टेस्ट में पॉजिटिव पाई गई हैं. स्पेन के दो मंत्रियों में भी संक्रमण की पुष्टि हुई. हालांकि सभी की तबियत ठीक बताई गई है.
"बेबी डॉल" गाने से मशहूर हुई बॉलीवुड सिंगर कनिका कपूर कोविड-19 की चपेट में हैं. लंदन से लौटी कनिका पिछले दिनों लखनऊ की एक पार्टी में मौजूद थी, जहां कई वरिष्ठ नेता और सांसद मौजूद थे.
इस पार्टी में शामिल रहीं राजस्थान की पूर्व मुख्यमंत्री वसुंधरा राजे सिंधिया और उनके सांसद बेटे दुष्यंत सिंह ने खुद को क्वारंटीन में रख लिया है. हालांकि इससे पहले दुष्यंत राष्ट्रपति भवन में आयोजित एक कार्यक्रम में शामिल हो चुके थे.
हॉलीवुड स्टार टॉम हैंक्स और उनकी पत्नी, सिंगर और अभिनेत्री रीटा विल्सन को कोरोना के कारण एक हफ्ते तक अस्पताल में रहना पड़ा. इसके बाद वह घर पर क्वारंटीन में रहे. टॉम की बहन सैंड्रा हैंक्स बेनोटीन का कहना है कि अब वे अच्छे हो रहे हैं.
हॉलीवुड के एक और स्टार इदरीस एल्बा भी उन सिलेब्रिटीज में शामिल हैं जो कोरोना की चपेट में आए. उन्होंने ट्वीट कर कहा कि उन्हें वैसे कोई दिक्कत नहीं हो रही है, लेकिन पॉजिटिव आने के बाद से वह खुद को अलग थलग रख रहे हैं. उन्होंने अपने प्रशंसकों से सभी अफवाहों से दूर रहने को कहा.
ईरान में स्वास्थ्य उप मंत्री इराज हरीरची एक प्रेस कॉन्फ्रेंस के दौरान पसीना पोंछते नजर आए. बाद में एक वीडियो संदेश में उन्होंने कहा कि उन्हें भी कोरोना संक्रमण हो गया है. इसके अलावा ईरानी संसद के 23 सदस्यों को भी यह संक्रमण लगा.
अमेरिका की नामी बास्केट बॉल टीम ऊटा जैज के दो बड़े सितारे रुडी गोबर्ट और डोनोवन मिचेल को भी यह वायरस लगा है. एनबीए की कई और टीमों के खिलाड़ी भी पॉजिटिव पाए गए हैं. ऐसे में, अमेरिका में इस लोकप्रिय खेल से जुड़ी गतिविधियां सीमित हो गई हैं.
ब्रिटेन की स्वास्थ्य मंत्री और कंजरवेटिव सांसद नदीन डोरिस भी कोरोना वायरस की चपेट में हैं. इसके बाद उन्होंने खुद को घर तक सीमित कर लिया. लेकिन इससे पहले उन्होंने कई बैठकों में हिस्सा लिया था.
फ्रांस के संस्कृति मंत्री फ्राँक रीस्टर भी कोरोना की चपेट में आने के बाद अपने घर तक सीमित हो गए. उन्होंने कई दिन देश की संसद नेशनल असेंबली के निचले सदन में बिताए, जहां कोरोना के पांच मामलों की पुष्टि हुई. रीस्टर के दफ्तर से जारी बयान में उनकी तबियत ठीक बताई गई है.
रिपोर्ट: अशोक कुमार
चांसलर के बीमार होने की स्थिति में डिप्टी चांसलर कई हफ्तों या कई महीनों तक उनकी जगह ले सकता है. संविधान के अनुच्छेद 8 के अनुसार अगर चांसलर अपना काम करने की हालत में नहीं होती हैं तो डिप्टी चांसलर सरकार के सारे काम संभाल सकते हैं. ऐसे में मैर्केल को यह तय करने का अधिकार है कि उनका डिप्टी उनके कितने कामों को अपने हाथ में लेगा.
लेकिन अगर ओलाफ शॉल्त्स भी संक्रमित पाए जाते हैं तो क्या? आखिरकार वे मैर्केल के करीबी हैं और दोनों मिल कर काम करते रहे हैं. ऐसे में मुमकिन है कि अगर मैर्केल कोरोना पॉजिटिव पाई जाती हैं तो उन्होंने अपने मंत्रिमंडल के मंत्रियों को भी संक्रमित किया हो. जर्मनी में आज तक कभी ऐसी स्थिति पैदा नहीं हुई है. लेकिन फिर भी सैद्धांतिक रूप से इसकी भी व्यवस्था है. ऐसे में आर्थिक मामलों के मंत्री पेटर आल्टमायर उनकी जगह लेंगे. जर्मनी में ऐसा कभी नहीं हुआ कि कोई चांसलर लंबे समय तक अपने कार्यालय से दूर रहा हो.
इसी तरह से मंत्रिमंडल के हर मंत्री के पास अपना एक डिप्टी होता है ताकि किसी भी हाल में सरकार का काम ना रुके. कुल मिला कर चांसलर मैर्केल के बीमार होने की स्थिति में भी देश बिना नेतृत्व के नहीं होगा और सब काम यूं ही चलते रहेंगे.
इस बीच टेस्ट के नतीजे आ गए हैं और मैर्केल कोविड19 वायरस से संक्रमित नहीं हैं.
रिपोर्ट: मार्सेल फुएर्स्टेनाउ/आईबी
__________________________
हमसे जुड़ें: Facebook | Twitter | YouTube | GooglePlay | AppStore
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
जर्मन चांसलर अंगेला मैर्केल ने रविवार को प्रांतीय मुख्यमंत्रियों के साथ वीडियो कॉन्फ्रेंस के बाद कोरोना पर लगाम लगाने के कदमों की घोषणा की. इसके बाद वे प्राइवेट क्वारंटीन में चली गईं. (22.03.2020)
नागरिकों की आजादी को सीमित करने का अधिकार किसे है और किस हद तक इसे सीमित किया जा सकता है? कोरोना के कारण लॉकडाउन के सिलसिले में यह सवाल लगातार उठ रहा है. (23.03.2020)
जर्मनी को कोरोना संकट की कीमत 500 अरब यूरो से ज्यादा के नुकसान और दस लाख नौकरियां खत्म होने के रूप में चुकानी पड़ सकती है. एक आर्थिक रिसर्च संस्था ने यह अनुमान जताया है. (23.03.2020)
कोरोना वायरस से पूरी दुनिया परेशान हैं. आम लोगों के अलावा कई जानी मानी हस्तियां भी इसकी चपेट में आई हैं. डालते हैं एक नजर ऐसे ही लोगों पर. (21.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52894081' lang='hin' type='mono' source='https://www.dw.com/hi/hi/कोरोना-के-डर-का-फायदा-उठाना-चाहता-है-इस्लामिक-स्टेट/a-52894081' term='कोरोना'>
अपने साप्ताहिक न्यूजलेटर में इस्लामिक स्टेट ने इसे पश्चिमी देशों के लिए एक दर्दनाक यातना बताया है. इस न्यूजलेटर में लिखा गया है कि पश्चिमी देशों के लिए कोरोना वायरस का खौफ उसके असर से ज्यादा खतरनाक साबित हो रहा है. कोरोना के संक्रमण को रोकने के लिए दुनिया भर के देश दूसरों से अपने तार तक काट रहे हैं. अधिकतर अंतरराष्ट्रीय उड़ानें रद्द कर दी गई हैं, बहुत से शहर लॉकडाउन की स्तिथि का सामना कर रहे हैं, बाजारें बंद हैं.
चीन के बाद कोरोना का सबसे ज्यादा असर अमेरिका और यूरोप के देशों में देखा जा रहा है. आईएस ने कहा है कि पश्चिमी देश इस वक्त एक "आर्थिक तबाही की कगार" पर हैं. आईएस ने लिखा है, "हम चाहते हैं कि अल्लाह इस यातना को और बढ़ाए और अल्लाह पर विश्वास करने वालों को इससे बचाए."
नाटो ने कहा है कि कोरोना महामारी के मद्देनजर वह इराक में 60 दिन के लिए ट्रेनिंग को रद्द कर रहा है. अमेरिका के सामने अपने सैनिकों को कोरोना से बचाने की चुनौती है. हालांकि अमेरिका ने दावा किया है कि उसके कदम इलाके में उसके ऑपरेशन पर असर नहीं करेंगे लेकिन इस्लामिक स्टेट से सामना करना अमेरिका के लिए मुश्किल हो सकता है.
कोरोना से बच नहीं सकता इस्लामिक स्टेट
न्यूयॉर्क के सूफन सेंटर के रिसर्चर और "आफ्टर द कैलिफेट" किताब के लेखक कॉलिन पी क्लार्क का कहना है, "इसमें कोई शक नहीं कि कोरोना महामारी के कारण इस्लामिक स्टेट के खिलाफ जंग से ध्यान भटकेगा. लेकिन आईएस के लड़ाकों पर भी वायरस का खतरा है. वे वायरस से बचे नहीं रह सकते. और अगर वे स्वास्थ्य और चिकित्सा से जुड़ी गलत जानकारी पर भरोसा कर रहे हैं तो उनके लड़ाके बहुत आसानी से इसका शिकार हो सकते हैं."
जहां कोरोना से बचने के लिए जगह जगह ट्रैवल एडवायजरी जारी हो रही हैं और लोगों को यात्रा ना करने की हिदायत दी जा रही है, वहीं इस्लामिक स्टेट की एडवायजरी अलग ही तरह की है. इसमें कहा गया है कि जिहाद करने वालों को दैव्य शक्ति बीमार होने से बचाएगी. इतना ही नहीं, जिहाद करने के तरीकों का भी खुल कर जिक्र किया गया है. इसमें जेल तोड़ दूसरे लड़ाकों और उनके परिवारों को छुड़वाना शामिल है. अक्टूबर 2019 में सीरिया की एक जेल से इस्लामिक स्टेट से नाता रखने वाले करीब 750 कैदी भाग निकले थे.
कॉलिन क्लार्क का कहना है, "अगर वायरस जेलों और डिटेंशन सेंटरों में फैलने लगा और मुमकिन है कि ऐसा शुरू भी हो गया हो, तो उन्हें चलाने वालों का ध्यान भी अपने मिशन से भटक जाएगा." आईएस को भी इस बात का अहसास है और वह अपने लड़ाकों को इसी स्तिथि के लिए तैयार कर रहा है कि जैसे ही जेल अधिकारियों का ध्यान भटके जेलों पर हमला बोल दिया जाए और वहां कैद लड़ाकों को भागने में मदद की जाए.
इराक में देश भर में अलग अलग जेलों में कुछ 20,000 ऐसे कैदी हैं जिनका आईएस से नाता है. इनमें से कुछ के भी रिहा होने का मतलब होगा आईएस को काबू करने की सालों की मेहनत पर पानी फिर जाना.
रिपोर्ट: ल्यूइस सैंडर्स, टॉम एलिंसन/आईबी
__________________________
हमसे जुड़ें: Facebook | Twitter | YouTube | GooglePlay | AppStore
अमेरिका समर्थित फौजों से लड़ाई में हारने के बाद इस्लामिक स्टेट के लड़ाके वापस गुरिल्ला वॉर के हथकंडों पर लौट आए हैं. दियाला, सलाहुद्दीन, अंबार, किरकुक और निवेनेह जैसे प्रांतों में अब भी आईएस की ईकाइयां चल रही हैं जो लगातार अपहरणों और बम धमाकों को अंजाम दे रही हैं. विश्लेषकों का कहना है कि इराक में आईएस के लगभग दो हजार लड़ाके हिंसक गतिविधियों में लगे हुए हैं.
सीरिया में अत्यधिक नुकसान झेलने के बावजूद इस्लामिक स्टेट ने पिछले साल उत्तरी इलाके में कई हमलों को अंजाम दिया है. उन्होंने अमेरिकी बलों को भी निशाना बनाया है. अमेरिका के साथ मिल कर आईएस को हराने वाले सीरियाई कुर्द बलों का कहना है कि आईएस लड़ाके पूर्वी सीरिया में फिर से पनप रहे हैं. इस्लामिक स्टेट के लड़ाके सीरिया के दूर दराज के रेगिस्तानी इलाकों में सक्रिय हैं.
पिछले एक साल में मिस्र में कोई बड़ा हमला नहीं हुआ है, लेकिन छिटपुट घटनाएं होती रही हैं. सेना का कहना है कि सिनाई प्रांत में इस्लामिक स्टेट के खिलाफ फरवरी 2018 में शुरू हुए अभियान में सैकड़ों चरमपंथी मारे गए हैं. 2015 में शर्म अल शेख से उड़ान भरने वाले एक रूसी विमान को गिरा दिया गया था. इसमें सवार सभी 224 लोग मारे गए थे. इसकी जिम्मेदारी आईएस ने ली थी.
इस्लामिक स्टेट ने सऊदी अरब में कई धमाकों को अंजाम दिया है और सुरक्षा बलों के साथ साथ अल्पसंख्यक शियाओं को भी निशाना बनाया है. आईएस के खिलाफ अभियान में जब सऊदी अरब शामिल हुआ तो बगदादी ने उसके खिलाफ हमले करने का आह्वान किया था. अमेरिकी थिंकटैंक सेंटर फॉर ग्लोबल पॉलिसी का कहना है कि सऊदी अरब में आईएस सक्रिय है लेकिन सऊदी अधिकारियों को इस बारे में अच्छी खासी जानकारी है.
आईएस ने 2014 के अंत में अपनी यमन शाखा की घोषणा की. वहां हूथी बागियों और सऊदी अरब समर्थित अब्द रब्बु मंसूर हादी की सरकार के बीच गृह युद्ध चल रहा है. यमन में आईएस को अल कायदा से भी लड़ना पड़ रहा है और दोनों गुट शिया हूथी बागियों से भी लड़ रहे हैं. यमन में आईएस ने कई हमलों और हत्याओं की जिम्मेदारी ली है, लेकिन कोई इलाका उसके कब्जे में नहीं है. जानकार कहते हैं कि यहां अल कायदा ज्यादा बड़ा खतरा है.
उतरी नाइजीरिया में 2009 से बोको हराम ने कई बड़े हमले किए हैं. उसने 30 हजार से ज्यादा लोगों को कत्ल किया है जबकि बीस लाख लोगों को बेघर किया है. 2016 में यह गुट दो हिस्सों में बंट गया है जिसका एक धड़ा खुद को आईएस के प्रति वफादार बताता है. इस्लामिक स्टेट के वेस्ट अफ्रीकी प्रोविंस गुट ने पिछले साल कई सैन्य अड्डों को निशाना बनाया. इस गुट का दबदबा बढ़ रहा है.
इस्लामिक स्टेट ने अफगानिस्तान में खुद को इस्लामिक स्टेट इन खोरासान का नाम दिया और वह 2015 से सक्रिय है. नंगरहार प्रांत में उसे अब भी काफी मजबूत माना जाता है. इस गुट का नेतृत्व खुद को अल बगदादी का वफादार बता चुका है. अमेरिकी कमांडर कहते हैं कि अफगानिस्तान में तालिबान से भी लोहा लेने वाले आईएस के लगभग दो हजार लड़ाके हो सकते हैं.
इस्लामिक स्टेट का कहना है कि अप्रैल में श्रीलंका में ईस्टर के मौके पर चर्च और अस्पतालों में हुए बम धमाकों में उसका हाथ था. श्रीलंका के अधिकारी धमाकों के लिए आईएस से जुड़े दो स्थानीय मुस्लिम चरमपंथी गुटों को जिम्मेदार मानते हैं. धमाकों के बाद आईएस ने एक वीडियो भी जारी किया था जिसमें आठ लोगों को आईएस के प्रति वफादारी जताते हुए दिखाया गया था.
दुनिया के सबसे बड़े मुस्लिम देश में हजारों लोग इस्लामिक स्टेट की विचारधारा से प्रेरित बताए जाते हैं. माना जाता है कि लगभग 500 इंडोनेशियाई आईएस के लिए लड़ने के मकसद से सीरिया गए थे. पिछले साल सुराबाया में हुए आत्मघाती हमलों में तीस लोग मारे गए थे. इस हमले के पीछे जमाह अंशारुत दौला संगठन का हाथ बताया जाता है जो इंडोनेशिया में इस्लामिक स्टेट से हमदर्दी रखने वाले लोगों का एक संगठन है.
फिलीपींस को डर है कि सीरिया और इराक से भाग रहे आईएस चरमपंथी उसके मिंदानाओ प्रांत के दूर दराज के जंगलों और मुस्लिम गांवों में शरण ले सकते हैं. यह इलाका अराजकता, अव्यवस्था, अलगाववाद और इस्लामी विद्रोह के लिए बदनाम रहा है. इस्लामिक स्टेट वहां होने वाले हमलों और सरकारी बलों के साथ हुई झड़पों की जिम्मेदारी भी लेता रहा है, हालांकि ये दावे कितने सही हैं, इसकी पुष्टि नहीं हो सकी है.
अमेरिका का कहना है कि अबु बक्र अल-बगदादी की मौत के बावजूद सीरिया में उसके आतंकी संगठन की क्षमता बरकरार है. क्या विश्व पर इस्लामिक स्टेट का खतरा अब भी बना हुआ है? (05.02.2020)
चमचमाते सोने का जो गहना आप अपने घर के लिए सौभाग्य का प्रतीक समझ कर खरीद रहे हैं मुमकिन है कि वह आतंकवादियों के बेचे सोने से बना हो. इस सोने के बदले मिला पैसा आतंकवाद में इस्तेमाल हो सकता है. (22.11.2019)
तथाकथित इस्लामिक स्टेट के लिए अमेरिकी सैन्य कार्रवाई में उसके मुखिया अबु बक्र अल बगदादी की मौत एक बड़ा झटका है. लेकिन अब भी कई देशों में यह गुट एक बड़ा खतरा बना हुआ है. एक नजर इन्हीं देशों पर. (01.11.2019)
</doc>
<doc docid='dw_52890461' lang='hin' type='mono' source='https://www.dw.com/hi/hi/कोरोना-आपदा-के-समय-में-विपक्ष-की-मुश्किलें/a-52890461' term='कोरोना'>
प्रधानमंत्री नरेंद्र मोदी ने जनता कर्फ्यू का आह्वान किया और पूरा देश उनके पीछे चल पड़ा. लोकतंत्र में सरकार का काम शासन करना है और विपक्ष का काम सरकार का नियंत्रण करना. और ये जिम्मेदारी संकट की घड़ी में भी होती है. लेकिन कोरोना जैसे विनाशकारी संकट के समय खुद सरकार भी कोई कदम उठाने से पहले विशेषज्ञों पर निर्भर करती है. कभी अपने विशेषज्ञों पर तो कभी पश्चिमी देशों या अंतरराष्ट्रीय संगठनों के विशेषज्ञों पर. कोरोना का मामला भी ऐसा ही है. किसी को पता नहीं कि इससे निबटा कैसे जाए. न कोई दवा है और न कोई टीका. रोकथाम के लिए टीका बनाने में कम से कम दो साल लगेंगे तो दवा बनाने में कुछ और ज्यादा. ऐसे में एकमात्र रास्ता है महामारी के प्रसार को रोकना और जो बीमार हो गए हैं उनका इलाज करना.
और जब समस्या से निबटने की स्थिति हो तो प्रशासन सब कुछ के केंद्र में होता है. विपक्ष की परेशानी ये होती है कि सरकारी कदमों की आलोचना कैसे की जाए. वे न तो प्रशासनिक और स्वास्थ्य अधिकारियों को हतोत्साहित कर सकते हैं और न ही चुप रहकर सारा श्रेय सरकार को लेने दे सकते हैं. आगे नदी तो पीछे नाले वाली स्थिति है. ऐसे में विपक्ष सरकार को कंट्रोल करने की अपनी जिम्मेदारी कैसे निभाए. कोरोना पर भारत ने तेज प्रतिक्रिया की है, लेकिन शुरू में इसे बाहर से आने वाली समस्या मानकर ज्यादा ध्यान अंतरराष्ट्रीय परिवहन के नियंत्रण पर दिया. इस समय का इस्तेमाल स्वास्थ्य व्यवस्था का आकलन करने और उसे मजबूत बनाने में किया जा सकता था. भारतीय विपक्ष अपने अपने तरह से इस मुद्दे पर काम कर रहा है. कांग्रेस नेता राहुल गांधी लगातार सरकार पर दबाव बनाने की कोशिश कर रहे हैं.
सीपीएम नेता सीतराम येचुरी भी मजदूरों और कामगारों के हितों की रक्षा के लिए सरकार पर दबाव बनाने की कोशिश कर रहे हैं. साथ ही उनकी नजर कोरोना की मार झेल रहे छोटे उद्यमियों पर भी है
राज्यों में भी विपक्ष सरकार का समर्थन करने के बावजूद अपने समर्थक तबकों के लिए वित्तीय मांग कर समर्थकों को इकट्ठा रखने की कोशिश कर रहा है. बिहार में कुछ महीनों में चुनाव होने वाले हैं और मुख्य विपक्षी पार्टी राष्ट्रीय जनता दल के तेजस्वी यादव ने नीतीश कुमार की सरकार पर दबाव बनाए रखा है.
पश्चिम बंगाल में भी चुनाव होने वाले हैं और वहां सत्तारूढ़ तृणमूल कांग्रेस की ममता बनर्जी प्रधानमंत्री नरेंद्र मोदी की भारतीय जनता पार्टी से जबरदस्त मुकाबले का अनुभव कर रही है. उनकी रणनीति फिलहाल बीजेपी से सीधे टकराव से बचने की है. सत्तारूढ़ क्षेत्रीय पार्टी होने के कारण उनका पूरा ध्यान अपने प्रांत पर है तो केंद्र सरकार का विरोध करने का जिम्मा तृणमूल सांसद डेरेक ओब्रायन ने उठा रखा है.
अमेरिकामेंजोबाइडेनकीछायाब्रीफिंग
दूसरे देशों में भी हालत अलग नहीं है. अमेरिका में डेमोक्रैटिक पार्टी और पार्टी के राष्ट्रपति पद के भावी उम्मीदवार भी ऐसे ही संकट का कामना कर रहे हैं. लेकिन सीनेट में डेमोक्रैटिक पार्टी ने राष्ट्रपति डॉनल्ड ट्रंप के विरोध का रास्ता अपनाया है. उसकी पहल पर सीनेट ने रविवार को राष्ट्रपति के 2 अरब डॉलर के कोरोना सहायता पैकेज को ठुकरा दिया. डेमोक्रैटिक सीनेटरों का आरोप है कि इस पैकेज में बड़े उद्योगों की तो मदद की गई है लेकिन कामगारों की पर्याप्त मदद नहीं की जा रही है.
राष्ट्रपति पद के लिए डेमोक्रैटिक दावेदार और पूर्व उपराष्ट्रपति जो बाइडेन ने कोरोनो वायरस को राष्ट्रपति ट्रंप द्वारा गंभीरता से नहीं लिए जाने के आरोप में खुद अपनी ब्रीफींग शुरू करने की बात कही है. हालांकि वे डेलावेयर में अपने घर में आइसोलेशन में हैं, लेकिन वे सोमवार से कोरोना महामारी पर प्रेस को संबोधित करना शुरू करेंगे. इसके लिए उन्होंने अपने घर में लाइव स्ट्रीमिंग तकनीक लगाया है ताकि वे स्वास्थ्य इमरजेंसी पर अपनी राय दे सकें. जो बाइडेन का कहना है कि राष्ट्रपति के बार बार गलतबयानी और कोरोना वायरस के खतरे को कमतर बताए जाने के कारण अमेरिकी लोगों को सूचना देने और उनकी सुरक्षा के लिए छाया ब्रीफिंग जरूरी है.
जर्मनी में भी विपक्ष की मिलीजुली रणनीति
संकटकाल में जर्मनी में भी चांसलर अंगेला मैर्केल और उनकी सरकार पर भी लोगों की नजरें हैं. विपक्षी पार्टियां सरकार का समर्थन से लेकर विरोध करने तक विभिन्न नीतियां अपना रही है. चांसलर की सत्ताधारी सीडीयू पार्टी को मुख्य विरोध साझा सरकार में शामिल एसपीडी के नेताओं से ही मिल रहा है, जो देश की राजनीति में संतुलन की कोशिश कर रही है. जब बवेरिया में चांसलर की पार्टी सीडीयू की सहोदर सीएसयू के मुख्यमंत्री ने कर्फ्यू लगाया तो विरोध एसपीडी की ओर से विरोध हुआ जो राष्ट्रीय स्तर पर एक जैसे नियमों की मांग कर रही थी या फिर सख्त कर्फ्यू का विरोध कर रही थी.
जर्मनी की विपक्षी पार्टियां कोरोना के संकट में असहाय महसूस कर रही हैं, क्योंकि सिर्फ सरकार का विरोध करना इस समय काफी नहीं है. जनमत संग्रहों में इस समय लोकप्रियता की नाव पर सवार ग्रीन पार्टी सरकार का समर्थन कर रही है. पार्टी के मैनेजर मिषाएल केलर का कहना है कि पार्टी दलगत राजनीति नहीं कर रही है. वामपंथी पार्टी डी लिंके स्वतंत्र रूप से काम करने वालों, कर्मचारियों और कम आय वाले कामगारों के लिए सुरक्षा की मांग कर रही है तो छोटे उद्यमों का समर्थन करने वाली पार्टी फ्री डेमोक्रैटिक पार्टी ने संतुलित बजट की मांग छोड़ दी है और सरकार से आर्थिक अवनति को रोकने के कदम उठाने की मांग की है. वहीं धुर दक्षिणपंथी एएफडी राज्यों और केंद्र में कोरोना पर क्या रवैया अपनाए, इस पर विभाजित है.
__________________________
हमसे जुड़ें: Facebook | Twitter | YouTube | GooglePlay | AppStore
क्या रूस कोरोना महामारी का फायदा उठाकर फेक न्यूज और गलत जानकारी के जरिए पश्चिमी देशों में अशांति को भड़का रहा है? रूसी मीडिया पर नजर रखने वाले यूरोपीय पर्यवेक्षकों को इसी बात का अंदेशा है. (22.03.2020)
जर्मन प्रांत बवेरिया में कोरोना वायरस के प्रसार को रोकने के लिए कर्फ्यू लगा दिया गया है. देश भर में लॉकडाउन किए जाने पर अभी बहस चल रही है. (20.03.2020)
जैसे जैसे दुनिया भर में कोरोना फैल रहा है, इस वायरस को शुरू में ना रोकने के लिए चीन की आलोचना भी तेज हो रही है. इससे बचने के लिए चीन दुनिया भर में लाखों मास्क, टेस्टिंग किट और दवाएं भेज रहा है. (21.03.2020)
भारत में जनता कर्फ्यू के बीच कोरोना वायरस के मामलों की संख्या बढ़कर 341 हो गई है. बिहार और मुंबई में हुई एक-एक मौत के बाद देश में इस वायरस से अब तक मरने वाले लोगों की संख्या छह हो गई है. (22.03.2020)
</doc>
<doc docid='dw_52889367' lang='hin' type='mono' source='https://www.dw.com/hi/hi/पाकिस्तान-में-लॉकडाउन-देश-भर-में-सेना-तैनात/a-52889367' term='कोरोना'>
सोमवार को गृह मंत्रालय ने एक बयान जारी कर कहा है कि स्थानीय नागरिक प्रशासन की मदद के लिए सेना और अर्धसैनिक बलों को तैनात किया गया है. पाकिस्तान भर में सभी प्रांतीय सरकारों ने लॉकडाउन का फैसला किया है. हालांकि जरूरी सेवाओं को इससे अलग रखा गया है. इसके अलावा किराना का सामान और दवाएं खरीदने के लिए लोगों को बाहर जाने की अनुमति है.
प्रशासन ने लोगों से अपने घरों में रहने को कहा है. 10 करोड़ की आबादी वाले पंजाब प्रांत में सभी सार्वजनिक परिवहन, रेस्तरां, मॉल और पार्क बंद कर दिए गए हैं. पाकिस्तान में कोरोना संक्रमण से सबसे ज्यादा प्रभावित सिंध प्रांत में पहले ही लॉकडाउन कर दिया गया था.
संक्रमितलोगोंकीतादादबढ़ी
सोमवार को पाकिस्तान में कोरोना से संक्रमित लोगों की संख्या बढ़कर 804 हो गई. अब तक वहां कम से कम छह लोगों की मौत हो चुकी है. मरने वालों में एक युवा डॉक्टर भी शामिल है जो ईरान से लौटने वाले श्रद्धालुओं की जांच के दौरान कोरोना वायरस से संक्रमित हुआ. गिलगित बाल्तिस्तान में प्रांतीय सरकार के एक प्रवक्ता का कहना है कि 26 साल के डॉ उस्मान रियाज को राष्ट्रीय सम्मान से नवाजा जाएगा.
अधिकारियों ने चेतावनी दी है कि आने वाले दिनों में पाकिस्तान में कोरोना संक्रमण के मामले बढ़ सकते हैं क्योंकि सरकार की तरफ से चलाए जा रहे क्वारंटीन कैपों में हालात बहुत अच्छे नहीं हैं. वहां कमरों में कई कई लोगों को एक साथ रखा जा रहा है.
पाकिस्तान आबादी के लिहाज से दुनिया का पांचवा सबसे बड़ा देश है. लेकिन लगभग 22 करोड़ की जनसंख्या वाले इस देश में स्वास्थ्य सेवाओं की हालत बहुत अच्छी नहीं है. पूरे देश में सिर्फ 2,300 वेंटिलेटर हैं और मेडिकल स्टाफ के लिए रक्षात्मक तंत्र भी मजबूत नहीं है.
एके/एमजे (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
देश के कम से कम 22 राज्यों और 80 शहरों में तालाबंदी लागू है. दिल्ली में निजी बसें, रिक्शा, ऑटो रिक्शा, ई-रिक्शा, टैक्सी, रेडियो टैक्सी समेत सभी तरह के सार्वजनिक यातायात के साधनों को बंद कर दिया गया है. (23.03.2020)
जर्मन चांसलर अंगेला मैर्केल आज प्रांतीय मुख्यमंत्रियों के साथ कोरोना को रोकने के कदमों पर विचार कर रही हैं. इसमें आर्थिक कदमों के अलावा लॉकडाउन का मुद्दा भी शामिल है. (22.03.2020)
</doc>
<doc docid='dw_52887087' lang='hin' type='mono' source='https://www.dw.com/hi/hi/जब-टॉयलेट-पेपर-नहीं-था-तो-कैसे-साफ-करते-थे-यूरोप-के-लोग/a-52887087' term='कोरोना'>
आजकल सोशल मीडिया पर एक वीडियो बहुत वायरल हो रहा है जिसमें एक आदमी कॉफी ऑर्डर करता है. जेब से अपना पर्स निकालने के बजाय वह टॉयलेट पेपर का रोल निकालता है और उसके तीन टुकडे़ फाड़कर काउंटर पर रख देता है. फिर दरियादिली दिखाते हुए वह टॉयलेट पेपर का एक और टुकड़ा देता है, टिप के तौर पर.
इसके बाद तो सोशल मीडिया पर टॉयलेट पेपर को लेकर चुटकुलों की बाढ़ आ गई. जर्मनी समेत बहुत से पश्चिमी देशों में इन दिनों टॉयलेट पेपर की बहुत मांग है. सुपरमार्केट में आते ही टॉयलेट पेपर हाथों हाथ बिक रहे हैं. सोशल मीडिया पर कई वीडियो में टॉयलेट पेपर के लिए लोगों को लड़ते देखा जा सकता है.
जर्मनी की बॉन-राइन-सीग यूनिवर्सिटी ऑफ एप्लाइड साइंसेज में बिजनेस साइकोलॉजी पढ़ाने वाली ब्रिटा क्रान कहती हैं कि टॉयलेट पेपर को लेकर हो रही मारामारी "हमारे परिस्थिति संबंधी व्यवहार" को दिखाती है. उनके मुताबिक, "इस समय अनियंत्रण, अनिश्चितता और बदलाव, सब कुछ चरम सीमा पर है."
वह कहती हैं, "कोई नहीं जानता कि क्या होने जा रहा है," फिर भी लोग चाहते हैं कि चीजें उनके नियंत्रण में रहें. जब मास्क और डिसइंफेक्टेंट फटाफट बिक जाते हैं तो "जो भी उनके हाथ लग रहा है, वे उसे खरीद रहे हैं."
टॉयलेटपेपरकाइतिहास
पश्चिमी देशों में आज टॉयलेट पेपर सबसे जरूरी चीजों में से एक है. हालांकि भारत समेत दुनिया के कई देशों में अब भी लोग शौच के बाद पानी ही इस्तेमाल करते हैं. पुरातत्वविदों का कहना है कि ऊपरी ऑस्ट्रिया के जाल्सकामरगुट इलाके में लोग कांस्य युग में टॉयलेट पेपर की जगह बटरबुर नाम के पेड़ की पत्तियों को इस्तेमाल करते थे.
टॉयलेट पेपर का सबसे पुराना उल्लेख छठी सदी के चीनी ऐतिहासिक दस्तावेजों में मिलता है. चीन मामलों के ब्रिटिश विशेषज्ञ जोसेफ नीडहाम (1900-1995) ने इस सिलसिले में चीनी विद्वान यान चितुई का हवाला दिया है जिन्होंने सन 589 में लिखा था, "जिस कागज पर फाइव क्लासिक्स (कंफ्यूशियसवाद की प्राचीन चीनी किताबें) के उद्धरण या टिप्पणियां लिखी हों, उन्हें मैं टॉयलेट पेपर की तरह इस्तेमाल करने की हिम्मत नहीं कर सकता."
सन 851 में एक यात्री ने लिखा, "वे (चीनी लोग) साफ सफाई को लेकर बहुत सजग नहीं हैं. शौच के बाद अपने पीछे वाले हिस्से को पानी से नहीं धोते, बल्कि सिर्फ कागज से पोंछते हैं." सन 1393 में नानजिंग के एक इंपीरियल कोर्ट ने टॉयलेट पेपर की 720,000 शीट्स का इस्तेमाल किया, जिसमें हर शीट 2x3 फीट की थी. सम्राट होंगवु और उनके परिवार ने अकेले 15 हजार शीट्स इस्तेमाल कीं जो बहुत ही "मुलायम और सुगंधित किस्म के टॉयलेट पेपर बताए जाते हैं."
यूरोपमेंक्याकरतेथे
मध्ययुगीन यूरोप में लोग शौच के बाद अपने पीछे वाले हिस्से को साफ करने के लिए पुराने या बेकार कपड़े या फिर ऊन के गोले का इस्तेमाल करते थे. एक पेपर मिल की निदेशक जबीने शाख्टनर ने टॉयलेट पेपर और "पिछवाड़े को साफ करने की संस्कृति" पर एक किताब लिखी है. वह कहती हैं कि पुराने समय में लोग कभी कभी काई, पत्तियां, भूसे और यहां तक कि घास का इस्तेमाल भी करते थे.
मौजूदा एस्टोनिया के शहर टारटु में हुई खुदाई में मिले शौचालयों में पुरातत्वविदों को कपड़े को टॉयलेट पेपर के तौर पर इस्तेमाल किए जाने के प्रमाण मिलते हैं. इस कपड़े की गुणवत्ता लोगों की सामाजिक हैसियत के अनुरूप होती थी. अमीर लोग जहां इस काम के लिए मुलायम और मखमली कपड़े इस्तेमाल करते थे, वहीं गरीब लोग साधारण कपड़े से ही काम चलाते थे.
16वीं सदी में इस काम के लिए रद्दी कागज इस्तेमाल करने का चलन शुरू हुआ. समाचार पत्रों के प्रसार और कागज के औद्योगिक उत्पादन के बाद कागज को सैनिटरी उत्पाद की तरह इस्तेमाल किया जाने लगा. फिर 19वीं सदी में ऐसे पेपर की मांग उठी जिससे सीवेज पाइप ब्लॉक ना हों. और आज यही पेपर दुनिया के एक बड़े की हिस्से की सबसे अहम जरूरतों में से एक हैं.
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52887036' lang='hin' type='mono' source='https://www.dw.com/hi/hi/जर्मनी-को-कोरोना-के-कारण-550-अरब-यूरो-और-10-लाख-नौकरियों-की-चपत/a-52887036' term='कोरोना'>
यह अनुमान ऐसे समय में सामने आया है जब जर्मनी की सरकार कोरोना संकट को देखते हुए एक बड़ा आर्थिक पैकेज तैयार कर रही है. म्यूनिख में स्थित इफो इंस्टीट्यूट के अध्यक्ष क्लेमेंस फुएस्ट ने एक बयान में कहा, "यह कीमत शायद उससे कहीं ज्यादा होगी जो जर्मनी में हमने हाल के दशकों में आर्थिक संकट या फिर प्राकृतिक आपदाओं के चलते चुकाई है."
अर्थव्यवस्था में मामूली सी वृद्धि के बजाय अब इफो इंस्टीट्यूट ने गिरावट का अंदेशा जताया है. परिस्थितियों के मुताबिक, यह अंतर 7.2 और 20.6 प्रतिशत अंकों के बीच होगा. फुएस्ट के मुताबिक, "इसका मतलब है कि 255 से 729 अरब यूरो." उनके मुताबिक श्रम बाजार पर भी बड़े दुष्प्रभाव पड़ सकते हैं. इफो का अनुमान है कि सामाजिक बीमा में योगदान करने वाले 18 लाख तक कर्मचारियों को अपनी नौकरियां खोनी पड़ सकती है जबकि अन्य 60 लाख लोगों को शॉर्ट टाइम काम करने पड़ सकते हैं.
कोरोना संकट को देखते हुए जर्मन सरकार व्यापक आर्थिक उपायों को मंजूरी देने जा रही है, जिनमें कंपनियों, कर्मचारियों और क्लीनिकों की मदद करना भी शामिल है. किराए पर रहने वाले लोगों को अगर आर्थिक समस्याएं हो रही हैं तो उन्हें घरों से नहीं निकाला जाएगा. सरकार 2020 के लिए 156 अरब यूरो का एक पूरक बजट लाने के बारे में भी सोच रही है.
उम्मीद है कि इन सब मुद्दों पर होने वाली कैबिनेट बैठक की अध्यक्षता उप चांसलर ओलाफ शॉल्त्स करेंगे क्योंकि चांसलर अंगेला मैर्केल अपने घर पर क्वारंटीन में हैं. उनका संपर्क एक ऐसे डॉक्टर से हुआ था जो कोरोना के लिए पॉजिटिव पाया गया. इसके बाद रविवार को जर्मन चांसलर ने एहतियात के तौर पर क्वारंटीन में जाने का फैसला किया. लेकिन सरकार के प्रवक्ता कहना है कि मैर्केल फोन के जरिए बैठक का हिस्सा रहेंगी.
एके/एमजे (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
नागरिकों की आजादी को सीमित करने का अधिकार किसे है और किस हद तक इसे सीमित किया जा सकता है? कोरोना के कारण लॉकडाउन के सिलसिले में यह सवाल लगातार उठ रहा है. (23.03.2020)
कोरोना वायरस से पूरी दुनिया परेशान हैं. आम लोगों के अलावा कई जानी मानी हस्तियां भी इसकी चपेट में आई हैं. डालते हैं एक नजर ऐसे ही लोगों पर. (21.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52887060' lang='hin' type='mono' source='https://www.dw.com/hi/hi/इमरजेंसी-आपदा-कर्फ्यू-जर्मनी-में-कौन-क्या-तय-करता-है/a-52887060' term='कोरोना'>
कोरोना संकट के कारण कई देशों में लॉकडाउन हो गया है जबकि कई देश इसे लागू करने की योजना बना रहे हैं. लेकिन जर्मन सरकार इस बारे में बहुत सचेत होकर कदम उठा रही है. वायरस के फैलाव को रोकने के लिए लॉकडाउन की मांगों के बीच केंद्रीय सरकार ने सिर्फ दो से ज्यादा लोगों के एक जगह जमा होने पर रोक लगाई है.
केंद्रीय तौर पर शासित होने वाले देशों के विपरीत संघात्मक शासन वाले जर्मनी में लोगों की सुरक्षा का दायित्व देश के उन अलग अलग राज्यों पर है, जहां वे रह रहे हैं.
बेशक दुनिया के हर देश में कानूनी स्थिति और सीमाएं अलग अलग हैं. चीन में कानून के तहत किसी देशव्यापी आपातकाल की घोषणा नहीं की गई. इसके बजाय क्षेत्रीय स्तर पर कई उपायों को लागू किया गया. वहीं इटली में आपातकाल की घोषणा की गई. पहले सिर्फ उत्तरी हिस्से में इसे लागू किया गया और फिर पूरे देश में.
स्पेन में भी आपातकाल लागू किया गया. ठीक अमेरिका की तरह, जहां राष्ट्रपति डॉनल्ड ट्रंप ने 13 मार्च को देशव्यापी इमरजेंसी का एलान किया. इसके तहत संघीय सरकार वित्तीय मदद मुहैया कराएगी. अमेरिकी राज्यों के पास अतिरिक्त शक्तियां हैं जिनके तहत वे नागरिकों की आवाजाही पर पाबंदी लगाने समेत कई कदम उठा सकते हैं.
जर्मनीमेंकानूनीस्थिति
संघीय गणराज्य जर्मनी 16 राज्यों को मिलाकर बना है और आपातस्थिति में ये राज्य ही जिम्मेदारियां संभालते हैं. कानूनी नजरिए से बात करें तो किसी खतरे या संकट से लोगों की रक्षा करने की जिम्मेदारी इन्हीं राज्यों की है. इसीलिए जर्मनी की राष्ट्रीय सरकार कोरोना से निपटने के तौर तरीकों पर लगातार राज्यों के मुख्यमंत्रियों से सलाह मशविरा कर रही है.
'संकटकीस्थिति' कीघोषणा
किसी आपातस्थिति से प्रभावी तरीके से निपटने के लिए राज्य "संकट" की घोषणा कर सकते हैं. संकट से निपटने और लोगों की हिफाजत करने के लिए हर राज्य के पास अपने कानून हैं. इन कानूनों का मकसद विशेष परिस्थितियों में एक ऐसी प्रक्रिया को संभव बनाना है जिसके तहत अधिकारी और फायर ब्रिग्रेड, रेड क्रॉस या फिर तकनीकी राहत के लिए संघीय एजेंसी (टीएचडब्ल्यू) जैसी सेवाएं पूरे तालमेल के साथ आपस में सहयोग कर सकें.
अगर "संकट" की घोषणा की जाती है तो मूल अधिकारों को सीमित किया जा सकता है. इसमें व्यक्तिगत स्वतंत्रता भी शामिल है जो जर्मन संविधान के आर्टिकल 2 के तहत सुनिश्चित की गई है.
संक्रमणसेबचावपरकानून
संक्रमण बचाव कानून जर्मनी में 2001 से लागू है. यह एक संघीय कानून है लेकिन यह राज्य सरकारों के सहयोग पर बहुत निर्भर है. अन्य शब्दों में, राज्य सरकारें भी इसे लागू कर सकती हैं. इस कानून में क्वारंटीन उपायों और घर से बाहर निकलने पर पाबंदियों की अनुमति है. महामारी की स्थिति में कर्फ्यू जैसी स्थिति भी लागू की जा सकती है.
अगर पूरी तरह कर्फ्यू लगाया जाता है तो लोगों को घर से बाहर निकलने की अनुमति नहीं होती. हालांकि कुछ अपवाद हैं जिनमें डॉक्टर के पास जाने, राशन और जरूरी समान खरीदने जाने और जरूरतमंदों की देखभाल करना शामिल है. इसमें साफ तौर पर तय किया जा सकता है कि किसलिए बाहर जाने की अनुमति है और किसलिए नहीं. इससे सामाजिक संपर्क सीमित होना संभव है.
इमरजेंसीकानून
आपात स्थिति में फिलहाल सारी जिम्मेदारी राज्यों के ऊपर दिखाई पड़ती है लेकिन जर्मनी की संघीय सरकार के पास भी कई कानूनी उपाय है जिनका इस्तेमाल वह संकट के समय कर सकती है. 1968 में पारित कानून के मुताबिक वह इमरजेंसी की घोषणा कर सकती है, हालांकि आज तक कभी ऐसा नहीं किया गया है. इमरजेंसी कानून संघीय सरकार को शक्ति देते हैं कि वह राज्य सरकारों को देश भर में संघीय पुलिस और यहां तक कि सेना की तैनाती करने के लिए निर्देश दे. सामान्य तौर पर जर्मन संविधान में देश के भीतर सेना की तैनाती पर बहुत सख्त पाबंदी है.
राज्य सरकारों से मूल अधिकारों को सीमित करने के लिए कहा जा सकता है. इसमें आवाजाही की स्वतंत्रता और पत्राचार की निजता का अधिकार भी शामिल है. शीत युद्ध के दवाब के बीच आपातकाल संबंधी कानूनों को बनाया गया था. जब ये कानून परित किए गए थे तो छात्र आंदोलनों और यूनियनों ने इनका खूब विरोध किया था. इसकी एक वजह यह भी थी कि नाजियों ने इमरजेंसी कानूनों का खूब दुरुपयोग किया था. 1930 के दशक में जब हिटलर के नेतृत्व में नाजियों ने सत्ता हासिल की थी, तो उस समय लागू इमरजेंसी कानूनों को उन्होंने अपने फायदे के लिए इस्तेमाल किया था.
__________________________
हमसे जुड़ें: Facebook | Twitter | YouTube | GooglePlay | AppStore
दुनिया भर में कोरोना वायरस के संक्रमण के बढ़ते प्रकोप को देखते हुए इस साल ओलंपिक खेलों के आयोजन पर काले बादल गहराते जा रहे हैं. कनाडा ने टोक्यो ओलंपिक में हिस्सा नहीं लेने का फैसला ले लिया है. (23.03.2020)
भारत में कोरोना वायरस के संक्रमण को बढ़ने से रोकने के लिए कई शहरों में लॉकडाउन की घोषणा कर दी गई है. तस्वीरों में देखिए लॉकडाउन का पहला दिन कैसा रहा. (23.03.2020)
</doc>
<doc docid='dw_52887094' lang='hin' type='mono' source='https://www.dw.com/hi/hi/शूटिंग-ठप-कहां-जाएं-बॉलीवुड-के-दिहाड़ी-मजदूर/a-52887094' term='कोरोना'>
मजदूर यूनियनों के मुताबिक लगभग पांच लाख लोग बॉलीवुड में दिहाड़ी मजदूर के तौर पर काम करते हैं. लेकिन 19 से 31 मार्च के बीच फिल्म और टीवी इंडस्ट्री में शूटिंग ठप होने की वजह से ज्यादातर लोग अधर में लटके हैं.
वैसे प्रोड्यूसर गिल्फ ऑफ इंडिया ने एक रिलीफ फंड का एलान किया है ताकि दिहाड़ी पर काम करने वालों की मदद की जा सके. इनमें एक्स्ट्रा के तौर पर काम करने वाले लोग भी शामिल हैं. यह कदम काबिले तरीफ है क्योंकि बॉलीवुड की चमक दमक में ऐसे लोगों पर कम ही ध्यान दिया जाता है.
फेडरेशन ऑफ वेस्टर्न इंडिया सिने एम्प्लॉई के महासचिव अशोक दुबे कहते हैं, "यह पहला मौका है जब निर्माताओं ने इस बारे में रुचि दिखाई है." उन्होंने थॉमसन रॉयटर्स फाउंडेशन के साथ बातचीत में कहा, "एक प्रोडक्शन हाउस ने हमें कामगारों के बीच बांटने के लिए खाने के चार हजार पैकेट दिए हैं."
हर फिल्म के साथ जुड़े होते हैं सैकड़ों लोग
मददकीदरकार
30 फिल्म ट्रेड यूनियनों वाले इस फेडरेशन की लंबे समय से मांग रही है कि दिहाड़ी पर काम करने वाले इन लोगों को समय पर मेहनताना दिया जाए और उनके लिए काम की परिस्थितियों को भी बेहतर किया जाए.
भारत में सोमवार तक कोरोना वायरस से संक्रमित लोगों की संख्या 400 को पार कर गई है जबकि अब तक सात लोगों की जान जा चुकी है. देश के 75 जिलों में लॉकडाउन है. इस संकट की वजह से सबसे ज्यादा प्रभावित दिहाड़ी मजदूर हो रहे हैं. कुछ राज्यों ने उनके लिए राहत पैकेज की घोषणा की है.
कई फिल्मों में एक्स्ट्रा के तौर पर काम करने वाली 59 वर्षीय हेमा दवे कहती हैं, "जब सरकार दिहाड़ी पर काम करने वाले लोगों के लिए किसी मदद का एलान करती है तो हमें शायद ही उन लोगों में गिना जाता है." वह कहती हैं कि उन्हें फिल्मों में नियमित तौर पर काम नहीं मिलता है, इसलिए उनके जैसे लोगों को भी मदद मिलनी चाहिए.
किसेकितनाकाममिलताहै
भारत में मीडिया और मनोरंजन उद्योग 24 अरब डॉलर का माना जाता है. इसमें फिल्में, टीवी, और नेटफ्लिक्स और एमेजॉन जैसी स्ट्रीमिंग सेवाएं भी शामिल हैं. इस इंडस्ट्री में काम पर रखे जाने वाले दिहाड़ी अभिनेताओं और टेक्नीशियनों को आठ घंटे की शिफ्ट के लिए आम तौर पर एक हजार रुपये मिलते हैं.
लेकिन मेहनताना कई बातों पर निर्भर करता है, जैसे कि कुल कितनों दिन का काम है. या फिर "अच्छे दिखने वाले" अभिनेताओं को ज्यादा पैसे मिलते हैं. जूनियर आर्टिस्ट सप्लाई करने वाले पप्पू लेखराज बताते हैं, "अच्छे दिखने वाले अभिनेताओं को महीने में 20 दिन काम मिलता है जबकि सामान्य दिखने वाले लोगों को आठ ही दिन काम मिलता है. यह इंडस्ट्री लुक्स पर ही चलती है."
अच्छीपहल
वैसे गरीबी और तकलीफों को शायद ही कभी बॉलीवुड से जोड़ कर देखा जाता है. इस इंडस्ट्री को आम तौर पर अमीर और मशहूर एक्टरों की चमक दमक और ऐशो आराम के चश्मे से ही देखा जाता है. फिल्म कंपेनियन नाम की एक फिल्म न्यूज वेबसाइट ने हाल में बॉलीवुड में दिहाड़ी पर काम करने वाले कामगारों पर रिपोर्टों की एक सिरीज शुरू की है. वेबसाइट की संस्थापक और संपादक अनुपमा चोपड़ा कहती हैं, "इस महामारी से अगर कोई अच्छी बात सामने आई है तो वह यह है. व्यवस्था बनाई जा रही है और (दिहाड़ी पर काम करने वालों के लिए) कुछ संसाधन मुहैया कराए जा रहे हैं."
शूटिंग बंद होने से दिहाड़ी कामगारों पर पड़ने वाले असर पर प्रोड्यूसर गिल्ड ऑफ इंडिया के प्रमुख कुलमीत मक्कड़ कहते हैं, "हम इस समस्या से निपटने के तरीके तलाश रहे हैं. यह एक बड़ी समस्या है." हालांकि समय पर वेतन देने और मेडिकल बीमा जैसी सुविधाएं इन लोगों को मुहैया कराने जैसे दीर्घकालीन समाधानों पर अभी भी बात नहीं हो रही है.
एके/एमजे (थॉमसन रॉयटर्स फाउंडेशन)
__________________________
हमसे जुड़ें: Facebook | Twitter | YouTube | GooglePlay | AppStore
बी-टाउन के सबसे स्मार्ट कारोबारी माने जाने वाले सुनील शेट्टी के देशभर में जिम चलते हैं और एक फिल्म प्रोडक्शन हाउस भी है. इसके साथ ही उनके मुंबई में कई बुटीक्स और रेस्तरां हैं. लक्जरी रियल एस्टेट कारोबार में भी शेट्टी की कंपनी एस2 रियल्टी काफी सक्रिय है.
अभिनेत्री शिल्पा शेट्टी अपने फिटनेस डीवीडी और परफ्यूम लॉन्च कर चुकी हैं. साथ ही मुंबई की पॉपुलर स्पा चेन आईओएसआईएस में हिस्सेदार हैं. शिल्पा और उनके पति राज कुंद्रा की आईपीएल टीम राजस्थान रॉयल्स में भी तगड़ी हिस्सेदारी है.
मिस यूनिवर्स रह चुकी सुष्मिता का दुबई में ज्वेलरी रिटेल स्टोर है. फिल्म प्रोडक्शन में भी सुष्मिता सक्रिय हैं और अब इनकी कंपनी सेंसाजियोन जल्द ही होटल और स्पा कारोबार में दाखिल हो रही है. इसके पहले सुष्मिता के पास मिस यूनिवर्स फ्रेंजाइजी "आई एम शी" भी थी.
मिस यूनिवर्स रह चुकी लारा दत्ता भी कारोबार जगत में सक्रिय हैं. "भीगी बसंती" नाम से लारा का अपना फिल्म प्रोडक्शन हाउस है. साथ ही छाबड़ा 555 ब्रांड के साथ मिलकर उन्होंने साड़ी कारोबार में भी कदम रखा. लारा अब तक कई फिटनेस डीवीडी भी लॉन्च कर चुकी हैं.
बॉलीवुड के सिंघम का विश्वास सौर ऊर्जा संयंत्रों पर नजर आता है. अजय देवगन ने रोहा समूह के साथ गुजरात के 25 मेगावाट वाले सौर ऊर्जा संयंत्र में करोड़ो का निवेश किया है. अजय फिल्म प्रोडक्शन के साथ-साथ अपनी वीएफएक्स कंपनी भी चलाते हैं.
खूबसूरत अदाकारा करिश्मा दो बच्चों की मां होने के साथ-साथ ई-कॉमर्स क्षेत्र में काफी सक्रिय हैं. उन्होंने हाल में ही "मदर ऐंड बेबी केयर प्रोडक्ट्स" बेचने वाले एक ई-कॉम पोर्टल में निवेश किया है, संभावना है कि करिशमा इस तरह के निवेश आगे भी जारी रख सकती हैं.
छोटे पर्दे के अमिताभ बच्चन कहे जाने वाले रोनित रॉय फिल्मों में भी काफी सक्रिय हैं. रॉय की हाई-प्रोफाइल सिक्युरिटी सर्विस कंपनी "ऐस सिक्युरिटी ऐंड प्रोटेक्शन" बॉलीवुड की जानी-मानी हस्तियों की सिक्युरिटी का ख्याल रखती है.
अभिनेता अर्जुन रामपाल का दिल्ली में मशहूर लॉन्ज-बार-रेस्तरां है जिसका इंटीरियर और फर्नीचर अभिनेता शाहरूख खान की पत्नी गौरी खान, डिजाइनर तरूण तहलियानी और रोहित बल ने डिजाइन किया है. रामपाल की अपनी ईवेंट मैनेजमेंट कंपनी भी है.
बॉलीवुड के किंग खान अभिनेता होने के साथ-साथ एक सफल कारोबारी भी हैं. शाहरुख खान का अपना फिल्म प्रोडक्शन हाउस तो है है, साथ ही जूही चावला और जय मेहता के साथ खान आईपीएल टीम कोलकाता नाइट राइडर्स के मालिक भी हैं.
रिपोर्ट: अपूर्वा अग्रवाल
बॉलीवुड के कई अभिनेता और अभिनेत्रियां न सिर्फ फिल्मों में सक्रिय हैं बल्कि कारोबार जगत में भी इनका खासा दखल है. किसी का रेस्तरां बिजनेस है तो कोई स्पा चलाता है. डालते हैं एक नजर एक्टर्स टर्न सफल कारोबारियों पर.. (05.09.2019)
</doc>
<doc docid='dw_52886387' lang='hin' type='mono' source='https://www.dw.com/hi/hi/ओलंपिक-खेल-स्थगित-होने-के-कगार-पर/a-52886387' term='कोरोना'>
ओलंपिक खेलों का इस साल जुलाई में जापान में आयोजन होना है और इसके लिए जापान में जोर-शोर से तैयारियां चल रही हैं. लेकिन दुनिया भर में कोरोना वायरस के संक्रमण के बढ़ते प्रकोप को देखते हुए इस साल खेलों के आयोजन पर काले बादल गहराते जा रहे हैं. संक्रमण से जुड़ी चिंताओं की वजह से कनाडा ने टोक्यो ओलंपिक में हिस्सा नहीं लेने का फैसला किया है.
खेलों को एक साल स्थगित कर देने की अपील करते हुए, कनाडा की ओलंपिक समिति ने कहा, "यह सिर्फ खिलाड़ियों के स्वास्थ्य के बारे में नहीं है. यह सार्वजनिक स्वास्थ्य व्यवस्था के बारे में है."
इसके पहले अंतरराष्टीय ओलंपिक समिति का कहना था कि अगले चार हफ्तों में इस विषय पर निर्णय लिया जा सकता है. पर इस समयसीमा की भी आलोचना हुई, जब ब्रिटेन की 200 मीटर की विश्व चैंपियन दीना अशर-स्मिथ ने इसे "गैर-जिम्मेदाराना" कहा.
खुद जापान के प्रधानमंत्री शिंजो आबे ने कहा है कि हो सकता है खेलों को स्थगित करने के अलावा कोई और रास्ता ना बचे.
ऑस्ट्रेलिया ने अपने खिलाड़ियों को कहा है कि वे टोक्यो ओलंपिक्स 2021 को ध्यान में रखते हुए तैयारी करें. इसके पहले जापानी अधिकारियों और ओलंपिक अधिकारियों स्थगन की संभावना को सिरे से नकार रहे थे और लगातार कह रहे थे कि ओलंपिक खेल अपने तय समय के अनुसार ही होंगे. लेकिन खिलाड़ियों और खेल संगठनों की आलोचना हाल के दिनों में बढ़ गई है.
प्रधानमंत्री शिंजो आबे ने जापान की संसद में कहा कि उनका देश अभी भी यह सुनिश्चित कराने के लिए प्रतिबद्ध है कि खेल पूरी तरह से हों. लेकिन उन्होंने यह भी कहा कि, "अगर यह मुश्किल हो जाता है, तो हमारे पास खिलाड़ियों के हितों को सबसे ऊपर रखते हुए खेलों को स्थगित करने के अलावा दूसरा कोई रास्ता नहीं रह जाएगा."
इसके कुछ ही घंटे पहले अंतरराष्टीय ओलंपिक समिति ने कहा था की "स्थगन का परिदृश्य" उन विकल्पों में शामिल है जिन पर विचार किया जा रहा है और इस पर निर्णय अगले चार हफ्तों में लिया जा सकता है.
समिति के अध्यक्ष थॉमस बाक ने आपात बातचीत के बाद खिलाड़ियों को एक खुले पत्र में लिखा, "इंसानी जिंदगियां हर चीज से ऊपर हैं. खेलों के आयोजन से भी ऊपर." उन्होंने यह भी लिखा, "खेलों को रद्द कर देने से किसी भी समस्या का हल नहीं निकलेगा. इसलिए यह हमारे एजेंडा पर ही नहीं है."
समिति ने यह चेतावनी जरूर दी थी कि खेलों को आगे बढ़ाने के लिए जो इंतजाम करने पड़ेंगे वो बहुत जटिल हैं. लेकिन आलोचना रुकी नहीं. अमेरिकी लेजेंड कार्ल लुइस तक ने खेलों को आगे बढ़ाने की अपील की.
सीके/एए (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
कनाडा के प्रधानमंत्री जस्टिन ट्रूडो की पत्नी सोफी ग्रेगोआ ट्रूडो ने लंदन दौरे से लौटने के बाद टेस्ट कराया तो वह पॉजिटिव पाई गईं. इसके बाद प्रधानमंत्री ट्रूडो ने भी खुद 14 दिन के लिए अलग थलग कर लिया. हालांकि वह पूरी तरह स्वस्थ थे.
स्पेन की सरकार ने घोषणा की कि प्रधानमंत्री पेद्रो सांचेज की पत्नी बेगोना गोमेज नोवेल कोरोना वायरस के टेस्ट में पॉजिटिव पाई गई हैं. स्पेन के दो मंत्रियों में भी संक्रमण की पुष्टि हुई. हालांकि सभी की तबियत ठीक बताई गई है.
"बेबी डॉल" गाने से मशहूर हुई बॉलीवुड सिंगर कनिका कपूर कोविड-19 की चपेट में हैं. लंदन से लौटी कनिका पिछले दिनों लखनऊ की एक पार्टी में मौजूद थी, जहां कई वरिष्ठ नेता और सांसद मौजूद थे.
इस पार्टी में शामिल रहीं राजस्थान की पूर्व मुख्यमंत्री वसुंधरा राजे सिंधिया और उनके सांसद बेटे दुष्यंत सिंह ने खुद को क्वारंटीन में रख लिया है. हालांकि इससे पहले दुष्यंत राष्ट्रपति भवन में आयोजित एक कार्यक्रम में शामिल हो चुके थे.
हॉलीवुड स्टार टॉम हैंक्स और उनकी पत्नी, सिंगर और अभिनेत्री रीटा विल्सन को कोरोना के कारण एक हफ्ते तक अस्पताल में रहना पड़ा. इसके बाद वह घर पर क्वारंटीन में रहे. टॉम की बहन सैंड्रा हैंक्स बेनोटीन का कहना है कि अब वे अच्छे हो रहे हैं.
हॉलीवुड के एक और स्टार इदरीस एल्बा भी उन सिलेब्रिटीज में शामिल हैं जो कोरोना की चपेट में आए. उन्होंने ट्वीट कर कहा कि उन्हें वैसे कोई दिक्कत नहीं हो रही है, लेकिन पॉजिटिव आने के बाद से वह खुद को अलग थलग रख रहे हैं. उन्होंने अपने प्रशंसकों से सभी अफवाहों से दूर रहने को कहा.
ईरान में स्वास्थ्य उप मंत्री इराज हरीरची एक प्रेस कॉन्फ्रेंस के दौरान पसीना पोंछते नजर आए. बाद में एक वीडियो संदेश में उन्होंने कहा कि उन्हें भी कोरोना संक्रमण हो गया है. इसके अलावा ईरानी संसद के 23 सदस्यों को भी यह संक्रमण लगा.
अमेरिका की नामी बास्केट बॉल टीम ऊटा जैज के दो बड़े सितारे रुडी गोबर्ट और डोनोवन मिचेल को भी यह वायरस लगा है. एनबीए की कई और टीमों के खिलाड़ी भी पॉजिटिव पाए गए हैं. ऐसे में, अमेरिका में इस लोकप्रिय खेल से जुड़ी गतिविधियां सीमित हो गई हैं.
ब्रिटेन की स्वास्थ्य मंत्री और कंजरवेटिव सांसद नदीन डोरिस भी कोरोना वायरस की चपेट में हैं. इसके बाद उन्होंने खुद को घर तक सीमित कर लिया. लेकिन इससे पहले उन्होंने कई बैठकों में हिस्सा लिया था.
फ्रांस के संस्कृति मंत्री फ्राँक रीस्टर भी कोरोना की चपेट में आने के बाद अपने घर तक सीमित हो गए. उन्होंने कई दिन देश की संसद नेशनल असेंबली के निचले सदन में बिताए, जहां कोरोना के पांच मामलों की पुष्टि हुई. रीस्टर के दफ्तर से जारी बयान में उनकी तबियत ठीक बताई गई है.
रिपोर्ट: अशोक कुमार
कोरोना वायरस के महामारी घोषित होने के बाद अमेरिका ने यूरोप से तो भारत ने पूरी दुनिया से दूरी बना ली है. लेकिन जापान का कहना है कि वह टोक्यो ओलंपिक को रद्द नहीं कर सकेगा. (12.03.2020)
टोक्यो में इस साल होने वाले ओलंपिक खेलों के लिए हजारों मुस्लिम खिलाड़ी, अधिकारी और फैन्स पहुंचने वाले हैं. उन्हें नमाज पढ़ने में कोई दिक्कत न हो, इसलिए चलती एक फिरती मस्जिद बनाई गई है. (06.02.2020)
जापान की राजधानी टोक्यो में अगले साल ओलंपिक खेल होने हैं. ऐसे में जापानी भाषा पर इंग्लिश हावी होती जा रही है जिसे लोग वहां जैपलिश का नाम दे रहे हैं. इस चक्कर बहुत उल्टा पुल्टा हो रहा है. (19.04.2019)
कोरोना वायरस से पूरी दुनिया परेशान हैं. आम लोगों के अलावा कई जानी मानी हस्तियां भी इसकी चपेट में आई हैं. डालते हैं एक नजर ऐसे ही लोगों पर. (21.03.2020)
</doc>
<doc docid='dw_52886310' lang='hin' type='mono' source='https://www.dw.com/hi/hi/how-coronavirus-is-undermining-crop-prices-derailing-rural-rebound/a-52886310' term='कोरोना'>
किसान बनवारीलाल भारद्वाज रबी की फसल की बंपर पैदावार को बेचकर कार खरीदने की उम्मीद लगाए बैठे थे, लेकिन कोरोना वायरस ने उनके सपनों को चकनाचूर कर दिया. जैसे-जैसे कोरोना वायरस का संकट दुनियाभर में फैल रहा है वैसे-वैसे कृषि उत्पाद की कीमतों पर भी असर डाल रहा है. राजस्थान के किसान बनवारीलाल कहते हैं, "अब मैं कार नहीं खरीद पाऊंगा. जो भी मैं कमाऊंगा उसका इस्तेमाल कर्ज लौटाने में होगा." बनवारीलाल ने अपने छह हेक्टेयर खेत में सफेद सरसों और मटर लगाए हैं. सफेद सरसों की कीमत इस साल 16 फीसदी तक गिर गई है जबकि मटर का दाम 10 फीसदी गिर चुका है. बनवारीलाल कहते हैं, "अगर दाम और गिर गए तो मेरे लिए कर्ज चुकाना भी मुश्किल होगा."
देश में 20 करोड़ से अधिक किसान हैं, देश के कृषि क्षेत्र की सेहत का सीधा असर अर्थव्यवस्था पर पड़ता है. देश की आधी से अधिक आबादी अपनी आजीविका के लिए कृषि क्षेत्र पर निर्भर करती है. इसलिए मुनाफा देने वाली उपज से खपत बढ़ती है और जबकि छोटी फसलें या कम कीमत वाली फसलें मंदी ला सकती हैं. 2019 में अत्यधिक बारिश के कारण गर्मी की फसल बर्बाद हो गई थी और किसान सर्दी की फसलों से उम्मीद लगाए बैठे थे कि ग्रामीण अर्थव्यवस्था दोबारा उछाल मारेगी. हालांकि कोरोना वायरस के फैलने के बाद फसलों की कीमतें कमजोर हो गई हैं. एशिया की सबसे बड़ी अर्थव्यवस्था छह सालों में सबसे धीमी गति से बढ़ रही है. मक्का, सोयाबीन, कपास और प्याज जैसी फसलों की कीमत 50 फीसदी तक गिर गई है. मुंबई स्थित डेरिवेटिव और कमोडिटीज विशेषज्ञ हरीष गलीपेल्ली के मुताबिक, "अधिक पैदावार का असर कम कीमत से अमान्य हो जाएगा.किसानों की आय शुद्ध रूप से उतनी ही रह जाएगी."
बेमौसम बारिश और अब कोरोना की मार
पिछले साल जून-सितंबर के दौरान भारी बारिश से मिट्टी में नमी बढ़ गई, जिस वजह से किसानों ने सर्दी की फसल को 10 फीसदी अधिक बोने का फैसला किया. मध्य प्रदेश के किसान रामनारायण मंडलोई ने इसी उम्मीद के साथ बीज और उर्वरक पर अधिक खर्च किया क्योंकि उन्हें बाजार के दाम और मौसम दोनों ही बेहतर नजर आ रहे थे. मंडलोई कहते हैं, "मैंने गेहूं की फसल लगाई थी लेकिन दाम गिरने लगे. मैंने पहले ही बीज और उर्वरक पर
अधिक खर्च कर दिया है."
सोशल मीडिया में मुर्गियों को लेकर फैली अफवाह के कारण पहले ही मुर्गियों के दाम गिर गए है. सोशल मीडिया पर ऐसे पोस्ट वायरल हुए जिनमें कहा गया कि चिकन के कारण कोरोना वायरस फैलता  है.
आनंद एग्रो ग्रुप के चेयरमैन उद्धव अहीरे कहते हैं, "चिकन की मांग घटने से नुकसान में रहने वाले पोल्ट्री मालिक मकई और सोयामील की खरीद में कटौती करने के लिए मजबूर हो गए हैं."
एए/सीके (रॉयटर्स)
दिल्ली समेत 22 राज्यों में लॉकडाउन की घोषणा कर दी गई है. सोमवार को कई घरों में अखबार नहीं आए, घर में हाथ बंटाने वाली नौकरानी भी छुट्टी पर रहीं. देश में कोरोना के बढ़ते मामलों को देखते हुए लॉकडाउन की घोषणा की गई है.
आम तौर पर जिन सड़कों पर गाड़ियों की भीड़ होती हैं वहां अब गिनती के लोग और कुछ ही गाड़ियां नजर आ रही हैं.
तालाबंदी की घोषणा के बावजूद कुछ ऐसे भी लोग हैं जो बेवजह सड़कों पर तफरी करते दिखे. कुछ निजी वाहन चालक नियम तोड़ते नजर आए हालांकि पुलिस ने उन्हें घर पर रहने की सलाह दी. केंद्र ने भी राज्यों से कानून का उल्लंघन करने वालों पर सख्त कार्रवाई करने को कहा है.
कुछ ऐसे लोग बीच रास्ते पर फंस गए जिन्हें दिल्ली या फिर उसके आगे जाना है. सार्वजनिक परिवहन की इजाजत नहीं होने की वजह से लोग घंटों गाड़ियों के इंतजार में खड़े दिखे.
दिल्ली के अलावा नोएडा में भी लॉकडाउन का खासा असर दिखा. जिन बाजारों में जहां सामान्य दिनों में पैर रखने की जगह नहीं होती, वहां अब सन्नाटा पसरा है.
सरकार ने दवा, किराना स्टोर को खुले रखने की इजाजत दी है. राशन की दुकानों में भी चार से अधिक लोगों को अंदर जाने नहीं दिया जा रहा है.
कोरोना वायरस के संक्रमण से निपटने के लिए सरकारी और नगर पालिका के कर्मचारी लॉकडाउन की स्थिति में भी आपात ड्यूटी कर रहे हैं.
कई लोग लॉकडाउन को बेहद हल्के में ले रहे हैं. हालांकि सरकार चाहती है कि जो जहां है वहीं रहे लेकिन कुछ लोग अब भी घरों से बाहर आकर नियमों की अनदेखी कर संक्रमण का खतरा मोल रहे हैं.
दिल्ली मेट्रो के बंद होने के कारण लाखों लोगों का एक जगह से दूसरी जगह जाना बंद हो गया जिससे वायरस के कम्युनिटी संक्रमण को रोकने में मदद मिलने की उम्मीद है.
दिल्ली-एनसीआर की कॉलोनियों में जो सब्जी बेचने वाले विक्रेता आ रहे हैं वह भी मास्क लगाकर आ रहे हैं. साथ ही वह खरीदारों से कम से कम एक मीटर की दूरी बनाए रखने और सब्जी नहीं छूने की सलाह दे रहे हैं.
रिपोर्ट: आमिर अंसारी
__________________________
हमसे जुड़ें: Facebook | Twitter | YouTube | GooglePlay | AppStore
भारत में जनता कर्फ्यू के बीच कोरोना वायरस के मामलों की संख्या बढ़कर 341 हो गई है. बिहार और मुंबई में हुई एक-एक मौत के बाद देश में इस वायरस से अब तक मरने वाले लोगों की संख्या छह हो गई है. (22.03.2020)
कोरोना वायरस के चलते दुनिया के कई देशों में लॉकडाउन के हालात हैं, लेकिन कुछ लोगों को किसी बात की चिंता नहीं. वे ना अपनी परवाह कर रहे हैं और ना ही दूसरों की. (22.03.2020)
जर्मन चांसलर अंगेला मैर्केल ने रविवार को प्रांतीय मुख्यमंत्रियों के साथ वीडियो कॉन्फ्रेंस के बाद कोरोना पर लगाम लगाने के कदमों की घोषणा की. इसके बाद वे प्राइवेट क्वारंटीन में चली गईं. (22.03.2020)
देश के कम से कम 22 राज्यों और 80 शहरों में तालाबंदी लागू है. दिल्ली में निजी बसें, रिक्शा, ऑटो रिक्शा, ई-रिक्शा, टैक्सी, रेडियो टैक्सी समेत सभी तरह के सार्वजनिक यातायात के साधनों को बंद कर दिया गया है. (23.03.2020)
भारत में कोरोना वायरस के संक्रमण को बढ़ने से रोकने के लिए कई शहरों में लॉकडाउन की घोषणा कर दी गई है. तस्वीरों में देखिए लॉकडाउन का पहला दिन कैसा रहा. (23.03.2020)
</doc>
<doc docid='dw_52883636' lang='hin' type='mono' source='https://www.dw.com/hi/hi/कोरोना-वायरस-भारत-में-क्या-मायने-हैं-लॉकडाउन-के/a-52883636' term='कोरोना'>
कोविड-19 की रोकथाम के लिए केंद्र सरकार और राज्य सरकारों द्वारा अभी तक के सबसे कड़े कदम उठाने के बाद, इस समय देश के कम से कम 22 राज्यों और 80 शहरों में तालाबंदी लागू है. दिल्ली, मुंबई, कोलकाता, चेन्नई और बेंगलुरु समेत सभी बड़ी शहर बंद हैं.
रेल, मेट्रो और अंतरराज्यीय बस सेवाएं भी बंद कर दी गई हैं. राष्ट्रीय साजधानी दिल्ली में निजी बसें, रिक्शा, ऑटो रिक्शा, ई-रिक्शा, टैक्सी, रेडियो टैक्सी समेत सभी तरह के सार्वजनिक यातायात के साधनों को बंद कर दिया गया है. आवश्यक सरकारी सेवाओं के अलावा, पीडीएस की दुकानों, परचून की दुकानों, प्रिंट और इलेक्ट्रॉनिक मीडिया, बैंकों में कैशियर की सेवाओं और एटीएम, टेलीकॉम, इंटरनेट और डाक सेवाओं, सभी जरूरी सामान के लिए ई-कॉमर्स सेवाओं, दवा दुकानों, पेट्रोल पंप और घरेलू गैस की एजेंसियों को तालाबंदी से छूट है.
निजी कंपनियों को हिदायत दी गई है कि कर्मचारियों से घर से काम कराएं और उन्हें पूरा वेतन दें.
हालांकि अभी जनता ने तालाबंदी को गंभीरता से लेना शुरू नहीं किया है. सोमवार 23 मार्च की सुबह दिल्ली में लोग पार्क में सुबह की सैर पर निकले दिखाई दिए और सड़कों पर यातायात भी दिखा.
प्रधानमंत्री ने भी इस बारे में ट्वीट किया.
रविवार 22 मार्च को पूरे देश में 'जनता कर्फ्यू' का लोगों ने पालन किया और सड़कें और सार्वजिनक स्थल अभूतपूर्व रूप से खाली रहे. लेकिन कोरोना वायरस के संक्रमण के नए मामलों में अभी तक की सबसे बड़ी वृद्धि दर्ज की गई. 81 नए मामलों के साथ भारत में मामलों की कुल संख्या 396 और मरने वालों की संख्या 7 हो गई है.
इस समय भारत में चिंता का सबसे बड़ी विषय यह है कि कहीं संक्रमण के फैलने के तीसरे चरण की शुरुआत चुपचाप हो ना गई हो. तीसरे चरण में संक्रमण उन लोगों तक भी फैलने लगता है जो ना विदेश यात्रा से वापस लौटे हों और ना ही किसी संक्रमित व्यक्ति के सीधे संपर्क में आए हों. इसे कम्युनिटी ट्रांसमिशन कहते हैं और भारत जैसे देश में यह एक बार शुरू हो गया तो इसके तेजी से फैलने की आशंका है.
सरकार अभी भी मान रही है कि भारत में दूसरा चरण ही चल रहा है.
__________________________
हमसे जुड़ें: Facebook | Twitter | YouTube | GooglePlay | AppStore
नई दिल्ली के सरकारी इलाके में पुलिसकर्मी गुलाब के फूल लेकर खाली सड़कों पर खड़े हैं ताकि कोई आए तो फूल देकर उनसे अपने घरों में रहने का अनुरोध किया जाए.
प्रधानमंत्री नरेंद्र मोदी ने देश की जनता से 14 घंटे के लिए अपने घरों में रहने की अपील की है. इसे आने वाले लॉकआउट का अभ्यास समझा जा रहा है.
मुंबई का मरीन ड्राइव सैलानियों और स्थानीय लोगों से भरा होता है. यह वहां के बिजनेस डिस्ट्रिक्ट का हिस्सा है. जनता कर्फ्यू के दौरान यहां सन्नाटा है.
भारत में सुबह 7 बजे से 9 बजे रात तक प्रधानमंत्री की अपील पर स्वैच्छिक कर्फ्यू है. मुंबई में पुलिस एक स्कूटर चालक की जांच कर रही है.
देश की वित्तीय राजधानी में चौबीसों घंटे हलचल होती है. एक कतार में स्कूटर रिक्शों के खड़े होने का ये नजारा शायद ही दिखता है.
भारत में जनता कर्फ्यू के दौरान हमें व्यस्त रहने वाली सड़कें खाली दिखाई दे रही है. यहां दिल्ली के निकट फरीदाबाद में एक सड़क.
श्रीनगर में भी कोरोना वायरस की रोकथाम के लिए जनता कर्फ्यू लागू है. मास्क पहने सुरक्षाकर्मी खाली सड़कों पर पहरा दे रहे हैं.
प्रधानमंत्री नरेंद्र मोदी के आह्वान पर हो रहे जनता कर्फ्यू के दौरान प्रधानमंत्री के गृहनगर अहमदाबाद की सड़कें भी खाली पड़ी हैं.
जनता कर्फ्यू के दौरान हैदराबाद में अत्यंत व्यस्त रहने वाली मक्का मस्जिद खाली पड़ी है. आस पास के इलाके को डिसइंफेक्ट किया जा रहा है.
जर्मन चांसलर अंगेला मैर्केल ने रविवार को प्रांतीय मुख्यमंत्रियों के साथ वीडियो कॉन्फ्रेंस के बाद कोरोना पर लगाम लगाने के कदमों की घोषणा की. इसके बाद वे प्राइवेट क्वारंटीन में चली गईं. (22.03.2020)
कोरोना वायरस के चलते दुनिया के कई देशों में लॉकडाउन के हालात हैं, लेकिन कुछ लोगों को किसी बात की चिंता नहीं. वे ना अपनी परवाह कर रहे हैं और ना ही दूसरों की. (22.03.2020)
भारत में जनता कर्फ्यू के बीच कोरोना वायरस के मामलों की संख्या बढ़कर 341 हो गई है. बिहार और मुंबई में हुई एक-एक मौत के बाद देश में इस वायरस से अब तक मरने वाले लोगों की संख्या छह हो गई है. (22.03.2020)
भारत में प्रधानमंत्री नरेंद्र मोदी के आह्वान पर जनता कर्फ्यू चल रहा है. आम तौर पर कर्फ्यू सरकारें लगाती हैं लेकिन इस बार लोगों ने स्वैच्छिक रूप से घर पर रहकर इस कर्फ्यू का पालन किया. (22.03.2020)
</doc>
<doc docid='dw_52881934' lang='hin' type='mono' source='https://www.dw.com/hi/hi/अब-जर्मन-चांसलर-भी-क्वारंटीन-में/a-52881934' term='कोरोना'>
चांसलर मैर्केल एहतियातन प्राइवेट क्वारंटीन में गई हैं क्योंकि उनका कोरोना वाइरस से संक्रमित एक डॉक्टर से संपर्क हुआ था. चांसलर के प्रवक्ता स्टेफेन जाइबर्ट ने बताया कि डॉक्टर ने शुक्रवार को न्यूमोकोकाई के निरोध के लिए टीका दिया था. डॉक्टर को इस बीच कोरोना वायरस के लिए पॉजीटिव पाया गया है. प्रवक्ता ने बताया है कि चांसलर अपने घर में क्वारंटीन में रहने के बावजूद काम करती रहेंगी. सोमवार को मुख्यमंत्रियों के साथ हुई सहमति पर कैबिनेट की मीटिंग होगी जिसमें कोरोना की वजह से अर्थव्यवस्था पर हो रहे असर को कम करने के लिए महत्वपूर्ण फैसले लिए जाएंगे. इससे पहले वित्त मंत्री ओलाफ शॉल्त्स भी कुछ दिन पहले घरेलू क्वारंटीन में थे, लेकिन टेस्ट में उन्हें निगेटिव पाया गया. चांसलर की आने वाले दिनों में नियमित जांच की जाएगी.
चांसलर को डॉक्टर के कोरोना पॉजीटिव होने की जानकारी दिए जाने से पहले उन्होंने एक प्रेस कॉन्फ्रेंस में केंद्र और राज्य सरकारों के बीच हुई सहमति की जानकारी दी. उम्मीद के विपरीत जर्मनी के लॉकडाउन पर सहमति नहीं हुई है, लेकिन सामाजिक संपर्कों को न्यूनतम स्तर पर लाने का फैसला हुआ है. जर्मन चांसलर ने लोगों से एक दूसरों से कम से कम डेढ़ मीटर, संभव हो तो दो मीटर की न्यूनतम दूरी बनाए रखने की अपील की है. उन्होंने कहा, "इस तरह आप जिंदगी बचाएंगे."
पार्क में इकट्ठा होने पर रोक
सिर्फ दो लोग एक साथ
केंद्र और राज्य सरकारों के बीच तय कदमों के बारे में जानकारी देते हुए चांसलर ने कहा, "घर में साथ नहीं रहने वाले एक अन्य इंसान या घर में साथ रहने वाले एक इंसान के साथ" होने की अनुमति होगी. चांसलर ने स्पष्ट किया कि यह सरकार की सलाह नहीं है बल्कि पालन करने वाला नियम है.जो इसे नहीं मानेगा उसे सजा के लिए तैयार रहना होगा. ये नियम कम से कम दो सप्ताह लागू रहेंगे.
इससे पहले कई प्रदेशों ने कोरोना वायरस के प्रसार को रोकने के लिए एकतरफा कदम उठाना शुरू कर दिया था. मैर्केल ने कहा कि मौजूदा सहमति के साथ एक राष्ट्रीय नियम पर सहमति हुई है. उन्होंने बवेरिया जैसे कुछ प्रांतों द्वारा लिए गए फैसलों का बचाव करते हुए कहा, "सभी एक बड़े, जीवन के लिए जरूरी लक्ष्य के लिए काम कर रहे हैं, वायरस के खिलाफ समय जीतने के लक्ष्य से." इस समय संघीय स्वरूप वाले जर्मनी में महामारी जैसी आपदा के समय केंद्र सरकार को ज्यादा अधिकार देने के लिए महामारी सुरक्षा कानून में संशोधन पर भी चर्चा हो रही है. अगले हफ्ते इस कानून पर सहमति हो जाने की उम्मीद है.
विमान सेवा बंद
संक्रमितों की संख्या बढ़ी
इस बीच जर्मनी में रविवार को रास्ते सूने थे, लोग चिंतित हैं और संक्रमित लोगों की तादाद बढ़ रही है. रविवार को उनकी संख्या बढ़कर 24,000 से ज्यादा हो गई. इसलिए लॉकडाउन नहीं करने के बावजूद घर से बाहर दो से ज्यादा लोगों के साथ होने पर रोक लगा दी गई है. घरों के अंदर भी परिवार के बाहर के लोगों के जमा होने और पार्टी करने पर रोक होगी. इन नियमों के उल्लंघन की पुलिस निगरानी करेगी. हालांकि सजा के बारे में रविवार को कोई बात नहीं हुई लेकिन देश के सबसे बड़े प्रांत नॉर्थ राइन वेस्टफेलिया में इसके लिए 25,000 यूरो (20,000,000 रुपये) तक की सजा हो सकती है. खुली हवा में जॉगिंग, बच्चों के साथ घूमने या पालतू मवेशियों के साथ घूमने के अलावा काम पर जाने तथा डॉक्टर के यहां जाने की भी छूट होगी. रेस्तरां, सैलून और स्पा को बंद कर दिया गया है.
कोरोना वायरस को रोकने के लिए लगे प्रतिबंधों का असर अर्थव्यवस्था और रोजगार पर भी हो रहा है. इसी हफ्ते सरकार उद्यमों, कर्मचारियों, स्वतंत्र रूप से काम करने वालों और क्लीनिकों के लिए मदद के कदम तय करेगी. इसके लिए मौजूदा कानूनों में व्यापक परिवर्तन किए जाएंगे. सोमवार को कैबिनेट के फैसले के बाद नए कानून पर शुक्रवार तक संसद के निचले सदन बुंडेसटाग और ऊपरी सदन बुंडेराट में फैसला हो जाएगा. इस पर कुछ कितना खर्च आएगा, अभी किसी को पता नहीं लेकिन केंद्र सरकार 2020 के लिए 156 अरब यूरो के पूरक बजट की योजना बना रही है. उद्यमों को दिवालिया होने से बचाने के लिए 600 अरब यूरो की रक्षा छतरी होगी. छोटे उद्यमों और स्वतंत्र रूप से काम करने वालों को 15,000 यूरो की सीधी मदद देने की योजना है.
सैलून बंद, कमाई बंद
कमाई गंवाने वालों की मदद
बहुत से कामगारों को काम नहीं होने के कारण कोई आमदनी नहीं हो रही है. आमदनी नहीं होने के कारण यदि कोई 1 अप्रैल से 30 सितंबर तक किराया नहीं चुका पाता है तो उसे घर से निकाला नहीं जा सकेगा. मकान मालिकों के संघ ने शिकायत की है कि जो लोग घर के किरायों से अपना गुजर बसर करते हैं, उनके बारे में नहीं सोचा गया है. जो उद्यम आर्थिक संकट में फंस गए हैं वे अपने कर्मचारियों की छंटनी करने के बदले उन्हें काम के घंटों में कटौती कर नौकरी में रख पाएंगे. नौकरी नहीं रहने पर लोगों को वेतन का 60 फीसदी मिलेगा जबकि परिवार में बच्चों के होने पर 67 प्रतिशत.
चूंकि कोरोना वायरस के खिलाफ कोई दवा या टीका नहीं है, इसलिए सरकार का इरादा समय जीतने का है. इस बीच अस्पतालों को मरीजों की बढ़ती संख्या का मुकाबला करने के लिए तैयार किया जाएगा. सरकार देश के अस्पतालों को 3 अरब यूरो की मदद देगी. इसके अलावा कीटाणुओं से सुरक्षा के मामले में केंद्र सरकार खुद हस्तक्षेप कर पाएगी. निजी अस्पतालों को दिवालिया होने से बचाने के लिए दिवालिया कानून में भी संशोधन करने की योजना है.
एमजे/एके (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
जहां सैलानियों का सैलाब होता था अब वहां सन्नाटा है
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
कोरोना वायरस के चलते दुनिया के कई देशों में लॉकडाउन के हालात हैं, लेकिन कुछ लोगों को किसी बात की चिंता नहीं. वे ना अपनी परवाह कर रहे हैं और ना ही दूसरों की. (22.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52880195' lang='hin' type='mono' source='https://www.dw.com/hi/hi/कोरोना-खुद-अपने-लिए-खतरा-बन-रहे-हैं-लोग/a-52880195' term='कोरोना'>
जर्मनी में युवा लोगों ने "कोरोना पार्टियां" कीं और बुजुर्ग लोगों पर जानबूझ कर खांसा. स्पेन में एक आदमी अपनी बकरी के गले में पट्टा बांधकर बाहर सड़क पर टहलने निकल गया जबकि अधिकारियों ने सबको अपने घरों में रहने के निर्देश दिए थे.
फ्रांस से लेकर फ्लोरिडा और ऑस्ट्रेलिया तक काइटसर्फर, कॉलेज छात्र और अन्य लोग मस्ती करने बीच पर निकल पड़े. वायरस को फैलने से रोकने के लिए वे ना वो लॉकडाउन को मान रहे हैं और न ही डॉक्टरों की सलाह को. ऐसे में अधिकारियों को उनके खिलाफ कदम उठाने पड़ रहे हैं. फ्रांस के गृह मंत्री क्रिस्टॉफ कैस्टानेर का कहना है, "कुछ लोग नियमों को तोड़कर खुद को छोटा मोटा हीरो समझते हैं. जबकि ऐसा नहीं है. आप मूर्ख हैं. खासतौर से आप अपने लिए ही खतरा बन रहे हैं."
भारत में रविवार को लोगों ने प्रधानमंत्री नरेंद्र मोदी के आह्वान पर जनता कर्फ्यू लागू किया. हालांकि बिहार की आरजेडी पार्टी के कुछ नेताओं ने इसकी आलोचना की. पार्टी के एक विधायक ने तो इसे अघोषित आपातकाल तक कह दिया. वहीं इंडियन एक्सप्रेस की एक रिपोर्ट के अनुसार पश्चिम बंगाल की मुख्यमंत्री ममता बनर्जी ने जनता कर्फ्यू के दौरान अध्यापकों को स्कूल आने को कहा. वैसे तो राज्य के स्कूल कोरोना वायरस के कारण 15 अप्रैल तक बंद हैं, लेकिन बच्चों को मिड डे मील वितरण के लिए रविवार को स्कूल खोलने का निर्देश दिया गया.
कोरोना पार्टियों पर रोक
लोगों को रोकने के लिए पुलिस की मदद
उधर फ्रांस में जब कई लोगों ने घरों में रहने के आदेश को मानने से इनकार कर दिया तो बीते शुक्रवार को सरकार को स्टेशनों पर सुरक्षा बलों को भेजना पड़ा, ताकि लोगों को छुट्टियां मनाने के लिए दूसरी जगहों पर जाने से रोका जा सके. यह इसलिए भी जरूरी है कि लोगों से जाने से देहाती इलाकों और समुद्री बीचों पर वायरस पहुंच सकता है जहां उसे रोकना मुश्किल होगा क्योंकि वहां पर स्वास्थ्य सेवाएं उतनी मजबूत नहीं होतीं.
फ्रांस की राजधानी पेरिस में सेन नदी के किनारे टहलने पर रोक लगा दी गई है. वहीं तटीय शहर नीस में रात का कर्फ्यू लगा दिया गया है. फ्रांस में सड़कों पर पुलिसकर्मी तैनात किए गए हैं जो लोगों के घरों से निकलने पर रोक लगा रहे हैं. जो लोग बाहर निकल रहे हैं, उन पर जुर्माना लगाया जा रहा है.
फ्लोरिडा बीच पर लोगों की भीड़
अमेरिका में फ्लोरिडा राज्य के गवर्नर ने सभी बीचों को बंद कर दिया है. पिछले दिनों बीच पर कॉलेज छात्रों की पार्टी की रिपोर्टों के बाद यह कदम उठाया गया है. ऑस्ट्रेलिया ने भी मशहूर बोंडी बीच को बंद कर दिया है जहां लोगों का तांता लगा रहता है.
अमेरिका में युवाओं को चेतावनी
न्यूयॉर्क के गवर्नर एंड्रयू क्युमो ने शनिवार को कहा कि उनके राज्य में जितने भी कोरोना वायरस के मामले सामने आए हैं उनमें आधे से ज्यादा 18 से 49 साल की उम्र के बीच हैं. युवाओं को चेतावनी देते हुए उन्होंने कहा, "आप कोई सुपरमैन या फिर सुपरवूमन नहीं हैं." उनका इशारा उन लोगों को की तरफ है जो समझते हैं कि कोरोना बुजुर्ग लोगों को अपना शिकार ज्यादा बना रहा है और युवाओं को ज्यादा खतरा नहीं है. विश्व स्वास्थ्य संगठन भी कह चुका है कि युवाओं को ऐसी किसी गलतफहमी में नहीं रहना चाहिए. क्यूमो ने बताया कि न्यूयॉर्क के सिटी पार्कों में लोग एक दूसरे से दूरी बनाए रखने के नियम का पालन नहीं कर रहे हैं. इसके बाद रविवार रात से लोगों के मिलने जुलने और जमा होने पर रोक लगा दी गई है.
उधर, चीन में अब कोरोना वायरस के नए मामले सामने नहीं आ रहे हैं. लेकिन दुनिया भर में इस वायरस के मामले रविवार तक तीन लाख के आंकड़े को पार कर चुके हैं जबकि मरने वालों की संख्या 13 हजार को पार कर गई है. इटली मृतकों की संख्या के मामले में चीन को पीछे छोड़ पहले स्थान पर जा पहुंचा है. वहां भी अधिकारी लोगों को घरों तक सीमित रखने के लिए कोशिश कर रहे हैं. कई दिनों से घर में बंद रहने के बाद खुली हवा, धूप और दोस्तों से मिलने के चक्कर में कई लोग नियमों की परवाह नहीं कर रहे हैं.
म्यूनिख के इंगलिश गार्डेन में धूप का मजा लेते लोग
दूसरे देशों में भी यही हाल
जर्मनी के दक्षिणी प्रांत बवेरिया के मुख्यमंत्री मार्कुस जोएडर का कहना है, "अब भी कोरोना पार्टियां हो रही हैं और कई युवा बुजुर्गों पर खांस कर रहे हैं और मजाक में कोरोना चिल्ला रहे हैं. सबसे अहम बात है कि ऐसे बहुत सारे ग्रुप हैं."
यूरोप में इटली से बाद कोरोना से सबसे ज्यादा प्रभावित देश स्पेन में राष्ट्रीय पुलिस हेलीकॉप्टरों की मदद से ऐसे लोगों को पकड़ रही है जो बाहर जाकर लोगों से मिल रहे हैं. बाद में पुलिसकर्मी वहां जाकर लोगों को तितर बितर कर रहे हैं.
ग्रीस में भी सरकार लोगों से घरों में रहने को कह रही है. प्रधानमंत्री क्रियाकोस मित्सोताकिस ने कहा कि भविष्य में कोरोना वायरस का फैलाव "हमारे व्यवहार पर निर्भर करेगा". इसलिए जरूरी है कि सब लोग अपने घरों में रहें.
एके/एमजे (एपी)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना से बचना है तो ये करें
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
83 साल की उम्र में दुनिया को अलविदा कहने वाले अल्फ्रेडो विसिओली को ठीक से अंतिम संस्कार भी नसीब नहीं हुआ. इटली के क्रोमोना शहर में कोरोना वायरस ने उनकी जान ली.  (22.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52878970' lang='hin' type='mono' source='https://www.dw.com/hi/hi/जर्मनी-में-आज-लॉकडाउन-पर-फैसला/a-52878970' term='कोरोना'>
बवेरिया और जारलैंड प्रांतों ने एक दिन पहले ही कर्फ्यू लागू कर दिया है और रिपोर्ट है कि आम तौर पर उसका पालन किया गया है. बवेरिया की पुलिस का कहना है कि कर्फ्यू को तोड़ने के इक्का दुक्का मामले ही सामने आए हैं. आम तौर पर लोगों ने अनुशासन दिखाया है और कर्फ्यू की शर्तों को मानने के लिए तैयार हैं. कई हलकों में सरकार की इस बात के लिए आलोचना हो रही है कि सारे देश में एक तरह के कदम नहीं उठाए जा रहे हैं. केंद्र और राज्य सरकारों के बीच आज हो रही बातचीत में यही मुद्दा मुख्य रहेगा. इस बैठक में चांसलर और प्रांतीय मुख्यमंत्रियों के अलावा केंद्र सरकार के प्रमुख मंत्री भी भाग लेंगे.
देश को लॉकडाउन करने के मुद्दे पर हो रही बहस में जर्मनी के राजनीतिज्ञों में एक राय नहीं है. लोवर सैक्सनी के मुख्यमंत्री एसपीडी के श्टेफान वाइल कर्फ्यू से यथासंभव बचना चाहते हैं, क्योंकि इसका मतलब होगा कि लोगों को अपने घरों में बंद हो जाना पड़ेगा. मुख्यमंत्री ने स्वीकार किया कि कर्फ्यू लगाने की संभावना से इंकार नहीं किया जा सकता. जर्मनी के बड़े शहरों में लोग आम तौर पर फ्लैटों में रहते हैं और बच्चों वाले परिवारों को फ्लैटों में बंद कर देना नई समस्याएं पैदा कर सकता है. अभी सारे स्कूल भी बंद हैं और आम तौर पर बच्चे पार्क में खेलने के लिए जाते हैं और खुली हवा में सांस लेने के लिए बाहर निकलते हैं.
हैम्बर्ग विधानसभा में भी एक दूसरे से सुरक्षित दूरी
साझा नियमों की मांग
जर्मनी के सबसे बड़े प्रांत और कोरोना से सबसे ज्यादा प्रभावित नॉर्थ राइन वेस्टफेलिया के गृह मंत्री हैर्बर्ट रॉयल ने सारे देश में एक जैसे नियमों की वकालत की है. चांसलर अंगेला मैर्केल की सीडीयू पार्टी के रॉयल का कहना है, "जरूरत पूरे प्रांत में या पूरे देश में ऐसे नियमों की है जो कई लोगों के एक जगह इकट्ठा होने या सार्वजनिक रूप से मिलने को रोकें." रॉयल का कहना हे कि नियमों को जब सख्ती से लागू किया जाएगा तभी कोरोना के खिलाफ लड़ा जा सकता है. जारलैंड के मुख्यमंत्री सीडीयू के टोबियास हंस का कहना है कि यहां जीवन मरण का सवाल है. प्रांत में कर्फ्यू लगाने का बचाव करते हुए उन्होंने कहा, "बहुत से लोग इसे समझ गए हैं, लेकिन बहुत लोगों के कान से हमारी अपीलें बाहर निकल गई हैं."
राइनलैंड पलैटिनेट की मुख्यमंत्री एसपीडी की मालू द्रायर ने सरकारों के बीच सहमति से उठाए जाने वाले कदमों की मांग की है और बवेरिया के मुख्यमंत्री द्वारा उठाए गए एकतरफा कदम की आलोचना की है. उन्होंने कहा,"लोगों के बीच अत्यधिक असुरक्षा की इस स्थिति में हमें अधिकतम स्पष्टता का परिचय देना चाहिए. इसके लिए हमें साझा नियम की जरूरत है जिसमें हम क्षेत्रीय जरूरतों के हिसाब से कदम उठा सकें." पुलिस ट्रेड यूनियन ने भी सरकार से कर्फ्यू और प्रतिबंधों की घोषणा करते समय स्पष्ट और सबको समझ में आने वाले कदमों की मांग की है.
राष्ट्रीय विज्ञान अकादमी लियोपोल्डिना ने कोरोना को रोकने के लिए प्रतिबंधों का समर्थन किया है. उसने संयमित बयान में कहा है, "ऐसा लगता है कि मौजूदा स्थिति में सारे जर्मनी में स्पष्ट दूरी बनाए रखने के साथ आंशिक (तीन सप्ताह) लॉकडाउन वैज्ञानिक तौर पर सलाह योग्य है." अकादमी ने कहा है कि इस अवधि में जरूरी और स्वास्थ्य को बनाए रखने वाली गतिविधियों की इजाजत रहनी चाहिए.
बंद हैं रिहायशी इलाकों में बच्प्लेचों के ग्राउंड
स्पेन और इटली
स्पेन के प्रधानमंत्री पेद्रो सांचेज का कहना है कि कोरोना संकट में देश में अभी स्थिति और खराब होगी. उन्होंने कहा, "अभी तक हमने ताकतवर और नुकसानदेह लहरों के नतीजों का अहसास नहीं किया है जो हमारी भौतिक और नैतिक क्षमताओं की सीमाओं के साथ साथ समाज के प्रति हमारे दृष्टिकोण को परखें." स्पेन ने 1936 से 1939 तक चले गृहयुद्ध के बाद ऐसी असाधारण स्थिति का सामना नहीं किया है. उस समय गृहयुद्ध में देश के पांच लाख लोग मारे गए थे. स्पेन की सरकार देश में इमरजेंसी और कर्फ्यू को 12 अप्रैल तक बढ़ रही है. प्रधानमंत्री सांचेज ने ये जानकारी रविवार को क्षेत्रीय सरकार प्रमुखों को दी है. शनिवार तक देश में कोरोना से संक्रमित लोगों की तादाद बढ़कर 25,000 हो गई, जबकि वायरस से 1,300 लोगों की मौत हुई है. सिर्फ शनिवार को ही 5,000 लोग संक्रमित हुए हैं और 300 लोगों की मौत हुई.
कोरोना वायरस के अबाध प्रयार को देखते हुए इटली ने अपनी अर्थव्यस्था के कुछ हिस्सों को बंद करने की घोषणा की है. प्रधानमंत्री जुजेप कोंटे ने घोषणा की है कि देश को सप्लाई चेन को बने रखने के लिए जरूरी उद्यमों को छोड़कर बाकी उद्यमों को 3 अप्रैल तक बंद किया जा रहा है. सुपर बाजार और दवा की दुकानों के अलावा पोस्ट और बैंक की सेवाएं चालू रहेंगी. परिवहन जैसी महत्वपूर्ण सार्वजनिक सेवाएं भी चालू रहेंगी. प्रधानमंत्री कोंटे ने कहा, "द्वितीय विश्व युद्ध के बाद ये हमारे लिए सबसे गंभीर संकट है." इटली में शनिवार को एक दिन में अबतक सबसे ज्यादा 800 लोगों की मौत हुई है. कोरोना से होने वाली मौतों के मामले में वह चीन को पीछे छोड़कर दुनिया में पहले नंबर पर आ गया है.
एमजे/एके (डीपीए, रॉयटर्स)
________________________
हमसे जुड़ें: Facebook | Twitter | YouTube | GooglePlay | AppStore
भारत में जनता कर्फ्यू के दौरान सुनसान सड़कें
नई दिल्ली के सरकारी इलाके में पुलिसकर्मी गुलाब के फूल लेकर खाली सड़कों पर खड़े हैं ताकि कोई आए तो फूल देकर उनसे अपने घरों में रहने का अनुरोध किया जाए.
प्रधानमंत्री नरेंद्र मोदी ने देश की जनता से 14 घंटे के लिए अपने घरों में रहने की अपील की है. इसे आने वाले लॉकआउट का अभ्यास समझा जा रहा है.
मुंबई का मरीन ड्राइव सैलानियों और स्थानीय लोगों से भरा होता है. यह वहां के बिजनेस डिस्ट्रिक्ट का हिस्सा है. जनता कर्फ्यू के दौरान यहां सन्नाटा है.
भारत में सुबह 7 बजे से 9 बजे रात तक प्रधानमंत्री की अपील पर स्वैच्छिक कर्फ्यू है. मुंबई में पुलिस एक स्कूटर चालक की जांच कर रही है.
देश की वित्तीय राजधानी में चौबीसों घंटे हलचल होती है. एक कतार में स्कूटर रिक्शों के खड़े होने का ये नजारा शायद ही दिखता है.
भारत में जनता कर्फ्यू के दौरान हमें व्यस्त रहने वाली सड़कें खाली दिखाई दे रही है. यहां दिल्ली के निकट फरीदाबाद में एक सड़क.
श्रीनगर में भी कोरोना वायरस की रोकथाम के लिए जनता कर्फ्यू लागू है. मास्क पहने सुरक्षाकर्मी खाली सड़कों पर पहरा दे रहे हैं.
प्रधानमंत्री नरेंद्र मोदी के आह्वान पर हो रहे जनता कर्फ्यू के दौरान प्रधानमंत्री के गृहनगर अहमदाबाद की सड़कें भी खाली पड़ी हैं.
जनता कर्फ्यू के दौरान हैदराबाद में अत्यंत व्यस्त रहने वाली मक्का मस्जिद खाली पड़ी है. आस पास के इलाके को डिसइंफेक्ट किया जा रहा है.
83 साल की उम्र में दुनिया को अलविदा कहने वाले अल्फ्रेडो विसिओली को ठीक से अंतिम संस्कार भी नसीब नहीं हुआ. इटली के क्रोमोना शहर में कोरोना वायरस ने उनकी जान ली.  (22.03.2020)
भारत में प्रधानमंत्री नरेंद्र मोदी के आह्वान पर जनता कर्फ्यू चल रहा है. आम तौर पर कर्फ्यू सरकारें लगाती हैं लेकिन इस बार लोगों ने स्वैच्छिक रूप से घर पर रहकर इस कर्फ्यू का पालन किया. (22.03.2020)
</doc>
<doc docid='dw_52878769' lang='hin' type='mono' source='https://www.dw.com/hi/hi/कोरोना-से-मरते-लोगों-को-अंतिम-संस्कार-भी-मयस्सर-नहीं/a-52878769' term='कोरोना'>
क्रोमोना के पास एक कब्रिस्तान में झटपट तरीके से उन्हें दफना दिया गया. उनकी पोती मार्टा मानफ्रेडी अपने दादा को अंतिम विदाई भी नहीं दे सकीं. जब उन्हें दफनाया जा रहा था तो परिवार के ज्यादातर सदस्य वहां नहीं थे. वायरस फैलने के डर से इटली के ज्यादातर लोगों की तरह वे भी अपने घरों में कैद रहे.
मार्टा मानफ्रेडी कहती हैं, "उन्हें बस यूं ही दफना दिया गया. कोई विधिवत अंतिम संस्कार नहीं हुआ, ना उनके प्रियजन वहां थे. बस पादरी ने दुआ पढ़ी." वह कहती हैं, "जब यह सब खत्म हो जाएगा, तो हम उनके अंतिम संस्कार की बाकायदा सभी रस्में करेंगे."
कोरोना वायरस दुनिया भर में सभी धर्मों और संस्कृतियों के लोगों को शिकार बना रहा है. ऐसे में वायरस से मारे गए लोगों के सम्मान में होने वाले अनुष्ठान लगभग ना के बराबर हो रहे हैं. वायरस को फैलने से रोकने के लिए ऐसा किया जा रहा है.
मृतकों के मुंह पर मास्क
आयरलैंड में स्वास्थ्य अधिकारियों ने मुर्दाघरों में काम करने वाले लोगों को निर्देश दिया है कि मृत लोगों के मुंह पर मास्क लगा दें, ताकि उनसे होने वाले संक्रमण के छोटे से छोटे खतरे को भी रोका जा सके. इटली में अंतिम संस्कार से जुड़ी एक कंपनी वीडियो लिंक का इस्तेमाल कर रही है ताकि परिवार वाले देख सकें कि उनके मृत परिजन का अंतिम संस्कार पादरी की मौजूदगी में और उसके आशीर्वाद से हो रहा है. दक्षिण कोरिया में भी वायरस फैलने के डर से लोग अपने परिजन को दफनाए जाने वक्त कब्रिस्तान जाने से डर रहे हैं.
सबसे मुश्किल हालात इस वक्त इटली में हैं जहां कोरोना वायरस की वजह से सबसे ज्यादा लोग मारे जा रहे हैं. संक्रमण से सबसे ज्यादा प्रभावित शहरों में से एक बेरगामो में कब्रिस्तानों के प्रबंधन से जुड़े एक स्थानीय अधिकारी जाकोमो अंजेलोनी कहते हैं कि अंतिम संस्कार की रस्मों के लिए समय ही कहां है क्योंकि मुर्दाघर लाशों से भरे हुए हैं और कब्रिस्तानों को 24 घंटे काम करना पड़ रहा है.
उनका कहना है कि बेरगामो में 1.2 लाख लोग रहते हैं और कोरोना वायरस के कारण यहां मरने वालों की संख्या सामान्य समय के मुकाबले पांच से छह गुना बढ़ गई है. इटली की सेना ने बेरगामो में 50 सैनिक और 15 ट्रक भेजे ताकि शवों को उन प्रांतों के कब्रिस्तान में ले जाकर दफनाया जा सके जहां स्थिति इतनी खराब नहीं है.
ईरान में सड़कों को किया जा रहा है डिसइंफेक्ट
ईरान की हालत भी खराब
इटली की तरह ईरान में भी हालात बहुत खराब हैं. अस्पताल और कब्रिस्तान में शवों की तादाद बढ़ रही है. राजधानी तेहरान के बेहश्त-ए-जाहरा कब्रिस्तान के एक प्रबंधक का कहना है कि कब्रें खोदने के लिए नए लोगों को काम पर लगाया गया है. उन्होंने कहा, "हम रात दिन काम कर रहे हैं. मैंने कभी इस तरह की स्थिति नहीं देखी. अंतिम संस्कार की रस्में भी नहीं हो रही हैं." वह बताते हैं कि ज्यादातर शव ट्रकों के जरिए आ रहे हैं और उन्हें इस्लामी रस्मों के बिना ही जमीन में दफन किया जा रहा है.
इस बीच, ईरान में कई लोगों को संदेह है कि अधिकारी इसलिए भी लोगों को तुरत फुरत दफना रहे हैं ताकि मरने वालों का सही आंकड़ा पता ना चल सके. ईरान की सरकार पर कोरोना वायरस की रोकथाम के लिए पर्याप्त कदम न उठाने के आरोप भी लग रहे हैं.
रविवार तक ईरान में कोरोना वायरस से मरने वालों की संख्या डेढ़ हजार को पार कर गई है. ईरानी शहर कासान के एक अस्पताल के एक कर्मचारी का कहना है कि वहां कोरोना वायरस से होने वाली मौतों का कारण दिल का दौरा या फिर फेंफड़ों का संक्रमण दर्ज किया जा रहा है. कर्मचारी का कहना है, "मृतकों के आंकड़े के बारे में अधिकारी झूठ बोल रहे हैं. मैंने हाल के दिनों में दर्जनों लोगों के शव देखे हैं लेकिन उन्होंने हमसे इस बारे में बात ना करने को कहा है."
मृतक को अंतिम विदाई
आरोपों के घेरे में ईरान सरकार
ईरानी अस्पतालों में काम करने वाली दो नर्सों ने रॉयटर्स को बताया कि उन्हें भी लगता है कि मरने वालों की संख्या उससे कहीं ज्यादा है जितना सरकार बता रही है. हालांकि ईरानी अधिकारी ऐसे आरोपों से इनकार कर रहे हैं. 18 मार्च को ईरानी राष्ट्रपति हसन रोहानी ने टीवी पर राष्ट्र के नाम संबोधन में कहा कि उनकी सरकार देश के सामने पूरी ईमानदारी और सच्चाई से स्थिति का ब्यौरा रखेगी.
अंतिम संस्कार से जुड़ी कंपनियां घाटा उठाने को मजबूर हैं. कई देशों में ऐसे मामले सामने आए हैं जब अंतिम संस्कार से लौटे लोगों में संक्रमण पाया गया. स्पेन के उत्तरी शहर विक्टोरिया में फरवरी के आखिर में ऐसे मामले देखने को मिले. स्थानीय मीडिया की रिपोर्टों में कहा गया है कि अंतिम संस्कार से लौटे कम से कम 60 लोगों में कोरोना वायरस का संक्रमण पाया गया.
चीनी शहर वुहान, जहां से यह वायरस दुनिया भर में फैला, वहां जल्द ही लोगों ने महसूस कर लिया था कि अंतिम संस्कार में लोगों के जमा होने से इस वायरस के फैलने का खतरा होता है. ऐसे में, इटली, ब्रिटेन, दक्षिण कोरिया, ईरान और इस्राएल समेत दुनिया के कई देशों में कोरोना वायरस से मारे गए लोगों को बिना पर्याप्त रस्मों के बस ऐसे ही दफनाया जा रहा है.
एके/एमजे (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
जहां सैलानियों का सैलाब होता था अब वहां सन्नाटा है
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
क्या रूस कोरोना महामारी का फायदा उठाकर फेक न्यूज और गलत जानकारी के जरिए पश्चिमी देशों में अशांति को भड़का रहा है? रूसी मीडिया पर नजर रखने वाले यूरोपीय पर्यवेक्षकों को इसी बात का अंदेशा है. (22.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52876682' lang='hin' type='mono' source='https://www.dw.com/hi/hi/कोरोना-पर-झूठी-जानकारी-फैलाकर-क्या-पाना-चाहता-है-रूस/a-52876682' term='कोरोना'>
रूस की नई मीडिया संस्था स्पूतनिक का दावा है कि यूरोपीय देश लातविया में "बहुत ही स्मार्ट जीवविज्ञानियों और फार्मासिस्ट्स" ने नया कोविड-19 कोरोना वायरस पैदा किया. वहीं रूसी सत्ता प्रतिष्ठान क्रेमलिन से जुड़े अन्य सूत्रों का कहना है कि इस वायरस को ब्रिटिश सेना के पोर्टोन डाउन ठिकाने पर तैयार किया गया.
रूस पर नजर रखने वाले यूरोपीय आयोग के पर्यवेक्षकों ने 80 अलग-अलग रिपोर्टों का विश्लेषण किया है जो रूस की सरकारी मीडिया वेबसाइटों पर प्रकाशित की गईं और उनमें कोरोना वायरस को लेकर झूठी और गुमराह करने वाली जानकारी थी. इन्हें लिखने वाले मीडिया प्लेटफॉर्म और लेखकों के क्रेमलिन से नजदीकी संबंध हैं.
लेकिन क्या यह सोचे समझे तरीके से शुरू की गई कोई मुहिम है या फिर रूस और पश्चिमी जगत के बीच चलने वाले प्रोपेगैंडा युद्ध का हिस्सा है.
भ्रमफैलानेकीकोशिश
EU vs. Disinfo वेबसाइट पर "क्रेमलिन और कोरोना वायरस पर गलत सूचना" शीर्षक से प्रकाशित लेख में रूसी रिपोर्टों के अंश पढ़े जा सकते हैं. इन रिपोर्टों को पढ़ कर लगता है कि वे आपस में विरोधाभासी हैं. मिसाल के तौर पर क्रेमलिन का नजदीकी माने जाने वाला एक ई जर्नल 'द ओरिएंटल रिव्यू' लिखता है: "जब अफरा तफरी खत्म होगी तो कोविड-19 से मारे गए लोगों की संख्या किसी सामान्य फ्लू से मरने वाले लोगों से भी कम होगी."
वहीं एक रूसी राष्ट्रवादी और ऑर्थोडोक्स चर्च के खुले समर्थक एलेक्सांडर डुगिन ने एक अन्य रूसी ई जर्नल में बिल्कुल विपरीत दावा किया. डुगिन ने कहा कि जब यह वायरस दुनिया भर में "अपना विजय मार्च पूरा करेगा" तो यह मौजूदा विश्व व्यवस्था को ध्वस्त कर देगा.
इटली में सुपर बाजार के सामने लगी कतार
लेकिन क्या इस तरह के विरोधाभासी दावों के पीछे कोई मकसद है? यूरोपीय संघ के पर्यवेक्षकों का कहना है कि इसका मकसद यूरोपीय नागरिकों के बीच भ्रम की स्थिति पैदा कर उनमें "बिखराव और अविश्वास" के बीज बोना है.
यूरोपीय संघ में विदेश मामलों और सुरक्षा नीति प्रमुख के मुख्य प्रवक्ता पीटर स्टानो का कहना है, "हम देख रहे हैं कि यूरोपीय संघ के बाहर से आ रही गलत सूचनाओं में बहुत इजाफा हुआ है. इनमें से कुछ को रूस और रूस समर्थक स्रोतों ने फैलाया है." उन्होंने कहा कि सिर्फ रूस ही ऐसी सूचनाओं का स्रोत नहीं है. उनके मुताबिक जहां कहीं से भी ये गलत सूचनाएं फैलाई जा रही हैं, "उनसे लोगों की जिंदगियां खतरे में पड़ रही हैं."
रूस का इनकार
क्रेमलिन के प्रवक्ता दिमित्री पेस्कोव ने फाइनेंशियल टाइम्स में छपी इस रिपोर्ट को खारिज किया है कि रूस जानबूझ कर गलत जानकारियां फैला रहा है. उन्होंने कहा, "हम बेबुनियाद दावों की बात कर रहे हैं. स्थिति को मद्देनजर रखते हुए ये दावे रूस विरोधी रवैये का नतीजा दिखते हैं." उन्होंने कहा कि इन दावों को साबित करने के लिए कोई सबूत पेश नहीं किए गए हैं.
पेस्कोव के इनकार को तुरंत रूस के सरकारी टीवी चैनल रशिया टुडे (आरटी) का समर्थन मिला. आरटी की वेबसाइट पर नेबोज्सा मालिच का एक लेख प्रकाशित किया गया, जिन्हें सर्बियन-अमेरिकन पत्रकार बताया गया. इस लेख में कहा गया है, "जब सब लोग विफल हो जाते हैं तो वे रूस की आलोचना करने लगते हैं. लगता है कि यूरोपीय संघ इसी तरह कोरोना महामारी पर अपनी नाकामी को छिपाने की कोशिश कर रहा है."
जर्मन पोलिश सीमा पर फंसे लोगों की मदद
वाकई रूस इसके पीछे है?
सवाल यह है कि क्या रूस यूरोपीय लोकतंत्रों पर हमले लिए कोरोना वायरस का इस्तेमाल कर रहा है? ब्रिटिश फेक न्यूज एक्सपर्ट बेन निम्मो लगातार रूसी मीडिया पर नजर रखते हैं. वह नहीं समझते कि रूसी राष्ट्रपति पुतिन ने निजी रूप से ऐसा करने को कहा होगा. उन्हें लगता है कि यह पश्चिमी देशों के खिलाफ रूस की नियमित प्रोपेगैंडा मुहिम का ही हिस्सा है.
निम्मो कहते हैं कि मलेशियन एयरलाइंस की फ्लाइट एमएच17 को गिराए जाने या फिर क्रीमिया को यूक्रेन से तोड़कर रूस में मिलाने की बात अलग थी. तब रूसी मीडिया वही लिख रहा था जो सरकार उससे लिखवा रही थी. लेकिन कोरोना वायरस से पैदा स्थिति को वह अलग मानते हैं. वह कहते हैं कि स्पूतनिक और आरटी जैसे मीडिया संस्थानों का मकसद सिर्फ पश्चिमी दुनिया की छवि को खराब करना है, भले ही मुद्दा कुछ भी हो.
रूसी मामलों के विशेषज्ञ और ग्रीन पार्टी के यूरोपीय सांसद सेरगेई लागोदिंस्की रूसी मीडिया में कोरोना वायरस कवरेज पर कहते हैं, "इससे पता चलता है कि हमारे रिश्ते कैसे हैं." वह कहते हैं कि मौजूदा रवैया यह है कि रूस में अब तक यूरोपीय संघ के मुकाबले कोविड-19 के बहुत कम मामले हैं, इसलिए रूसी मीडिया संस्थान स्थिति का फायदा उठाकर अफरातफरी फैलाना चाहते हैं.
__________________________
हमसे जुड़ें: Facebook | Twitter | YouTube | GooglePlay | AppStore
जैसे जैसे दुनिया भर में कोरोना फैल रहा है, इस वायरस को शुरू में ना रोकने के लिए चीन की आलोचना भी तेज हो रही है. इससे बचने के लिए चीन दुनिया भर में लाखों मास्क, टेस्टिंग किट और दवाएं भेज रहा है. (21.03.2020)
</doc>
<doc docid='dw_52877597' lang='hin' type='mono' source='https://www.dw.com/hi/hi/भारत-मेंजनता-कर्फ्यू-लेकिन-बढ़-रहे-हैं-कोरोना-के-मामले/a-52877597' term='कोरोना'>
प्रधानमंत्री नरेंद्र मोदी की अपील पर भारत में लोग 14 घंटे के जनता कर्फ्यू का पालन कर रहे हैं ताकि इस खतरनाक वायरस को इंसानों से इंसानों में फैलने से रोका जा सके. इस दौरान सब लोगों से घरों पर रहने को कहा गया है. ज्यादातर ट्रेनें और घरेलू उड़ानें रोक दी गई हैं जबकि दुकानें और अन्य व्यावासायिक प्रतिष्ठान भी बंद हैं. आम तौर पर हमेशा गुलजार रहने वाली दिल्ली और मुंबई जैसे शहरों की सड़कों भी वीरानी दिखाई दीं.
जनता कर्फ्यू बाध्यकारी नहीं है लेकिन प्रधानमंत्री मोदी ने देश की 1.3 अरब आबादी से कहा कि आने वाली चुनौती के लिए तैयार रहने के लिए मदद करें. उन्होंने ट्वीट किया, "चलिए हम सब इस कर्फ्यू का हिस्सा बनें जो कोविड-19 की बुराई के खिलाफ लड़ाई में हमारी अपार शक्ति में वृद्धि करेगा." उन्होंने कहा, "घर के अंदर रहिए और स्वस्थ रहिए." इस जनता कर्फ्यू को लंबे लॉकडाउन की तैयारी के तौर पर देखा जा रहा है.
भारत अब तक इस वायरस से सबसे कम प्रभावित देशों में शामिल रहा है. लेकिन कोरोना के बढ़ते मामले लगातार चिंता बढ़ा रहे हैं. हालांकि कई विशेषज्ञों का यह भी कहना है कि टेस्टिंग की पर्याप्त सुविधा ना होने की वजह से शायद अभी पूरे मामले सामने नहीं आ रहे हैं, जिनकी संख्या आधिकारिक तौर पर बताए जा रहे आंकड़े से ज्यादा हो सकती है.
भारत में कोरोना टेस्टिंग का काम संभाल रही काउंसिल ऑफ मेडिकल रिसर्च ने बताया कि अब तक 341 सक्रिय कोरोना वायरस के मामले सामने आए हैं. वहीं दुनिया भर में इससे संक्रमित लोगों का आंकड़ा तीन लाख को पार कर चुका है जबकि 13 हजार से ज्यादा लोगों की अब जान चली गई है. इटली, स्पेन और फ्रांस समेत यूरोप के कई देशों में कोरोना संकट गंभीर रूप ले चुका है. हालांकि चीन में स्थिति धीरे धीरे सामान्य हो रही है जहां से यह वायरस शुरू हुआ था.
शुरू हुआ भारत में भी लॉकडाउन
कोरोना वायरस को रोकने के लिए देश के कई प्रांतों गैरजरूरी सवाओं पर रोक लगाना शुरू कर दिया है. केंद्र सरकार ने रेल और अंतरराज्यीय परिवहन पर रोक लगाने के अलावा उन 75 जिलो में कर्फ्यू लगा दिया है जहां से कोरोना वायरस के पॉजिटिव मामले सामने आए हैं. राजस्थान और दिल्ली में पूरा लॉकडाउन है तो पंजाब और  मिजोरम में आंशिक. पश्चिम बंगाल में 31 मार्च तक कई सार्वजनिक स्थलों के अलावा रेस्तरां, बार और नाइट क्लबों पर रोक है. कई प्रांतों में स्कूल कॉलेज बंद कर दिए गए हैं.
इस बीच भारत में कोरोना के प्रसार को धीमा करने के लिए क्रिकेटर वीरेंद्र सहवाग ने एक दिलचस्प वीडियो शेयर किया जिसमें सामाजिक दूरी बनाने की अहमियत को दिखाया गया है.
कोरोना के फैलाव को देखते हुए भारतीय रेलवे ने 31 मार्च तक यात्री ट्रेनें न चलाने का फैसला किया है. इस दौरान सिर्फ माल गाड़ियां चलती रहेंगी. यात्री ट्रेनें ना चलाने के फैसले से हर दिन दो करोड़ लोग प्रभावित होंगे. लेकिन रेलवे स्टेशनों पर दिखने वाली भीड़ और रेल यात्राओं के बाद कई लोगों के वायरस से संक्रमित पाए जाने के बाद यह कदम उठाया गया है.
एके/एमजे (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
जहां सैलानियों का सैलाब होता था अब वहां सन्नाटा है
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
जैसे जैसे दुनिया भर में कोरोना फैल रहा है, इस वायरस को शुरू में ना रोकने के लिए चीन की आलोचना भी तेज हो रही है. इससे बचने के लिए चीन दुनिया भर में लाखों मास्क, टेस्टिंग किट और दवाएं भेज रहा है. (21.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52872615' lang='hin' type='mono' source='https://www.dw.com/hi/hi/कोरोना-के-आतंक-से-जेल-में-हिंसा-एक-कैदी-की-मौत-कई-घायल/a-52872615' term='कोरोना'>
कैदियों ने जेल कर्मचारियों के साथ मारपीट की और उन पर पथराव किया. इस हिंसा के दौरान कम से एक कैदी की मौत हो गई जबकि जेलर समेत 20 लोग घायल हो गए. घायलों में कुछ लोगों की हालत गंभीर होने की वजह से मृतकों की तादाद बढ़ने का अंदेशा है. रिहाई की मांग कर रहे इन कैदियों ने जेल परिसर के भीतर आग भी लगा दी. उत्तेजित कैदियों पर काबू पाने के लिए पुलिस वालों को आंसू गैस के गोले छोड़ने पड़े. फायर ब्रिगेड के तीन इंजनों ने काफी मशक्कत के बाद आग पर काबू पाया. यह देश में पहला मौका है जब कोरोना के आतंक की वजह से किसी जेल में कैदियों ने हिंसा और हंगामा किया हो. सरकार ने खुफिया विभाग को इस घटना की जांच सौंप दी है.
हिंसा में घायल कई लोगों को सरकारी आरजी कर अस्पताल में दाखिल कराया गया है. फिलहाल पुलिस के वरिष्ठ अधिकारी मौके पर हैं. जेल परिसर में भारी तादाद में पुलिस वालों को तैनात कर दिया गया है. प्रत्यक्षदर्शियों ने दावा किया कि जेल के भीतर फायरिंग भी हुई और कम से कम चार कैदियों की मौत हो गई है. लेकिन जेल विभाग के अतिरिक्त महानिदेशक पीयूष पांडे ने फायरिंग का खंडन किया है. उन्होंने कहा, "कैदियों के दो गुटों के बीच हिंसक झड़पों में एक की मौत हो गई है. इस हिंसा में कई लोग घायल भी हुए हैं.”
कोरोना के डर से नाराज कैदी
जेल विभाग के एक अधिकारी ने बताया कि कोरोना के आतंक की वजह से महानगर की तमाम अदालतों के बंद होने के कारण जमानत नहीं मिलने और घरवालों से मुलाकात पर 31 मार्च तक पाबंदी लगाए जाने की वजह से कैदियों में भारी नाराजगी है. इसके अलावा उनको मास्क और सैनिटाइजर भी मुहैया नहीं कराया जा रहा है. इससे कैदियों में आतंक है कि कहीं वह भी कोरोना की चपेट में न आ जाएं. फिलहाल किसी कैदी के परिवार का कोई सदस्य जेल अधिकारियों से सिर्फ फोन पर ही अपने परिजनों के स्वास्थ्य की जानकारी ले सकता है.
जेल मंत्री उज्ज्वल विश्वास ने बताया, "कोरोना की वजह से अदालतें 31 मार्च तक बंद हैं. कलकत्ता हाईकोर्ट बार एसोसिएशन ने भी 31 मार्च तक काम नहीं करने का फैसला किया है. इससे जमानत याचिकाओं पर सुनवाई नहीं हो रही है. ऐहतियात के तौर पर परिजनों को मुलाकात के लिए जेल परिसर के भीतर नहीं जाने दिया जा रहा है.” उन्होंने बताया कि कैदी खुद को रिहा किए जाने की मांग कर रहे थे. इस मामले की जांच की जा रही है. मंत्री ने बताया कि सुबह कुछ कैदियों ने तुरंत पैरोल पर रिहा किए जाने की मांग उठाई. उसके बाद वह लोग अचानक हिंसक हो उठे और उन्होंने सुरक्षाकर्मियों पर हमला कर दिया.
जेल के एक शीर्ष अधिकारी ने कहा कि आज सुबह कुछ कैदियों ने जोर देकर कहा कि उन्हें पैरोल पर रिहा किया जाए, लेकिन जब अधिकारियों ने उनकी मांग को अस्वीकार कर दिया तो उन्होंने हिंसा शुरू कर दी. रैपिड एक्शन फोर्स (रैफ) और पुलिस के जवानों ने कुछ देर बाद हालात पर काबू पा लिया. कैदियों से बातचीत कर उनको शांत किया गया.
दबाव में प्रशासन
एक अन्य अधिकारी ने नाम नहीं छापने की शर्त पर बताया, "सरकार कोरोना के खतरे के चलते आजीवन कारावास की सजा काट रहे कुछ कैदियों को 15 दिनों के विशेष पैरोल पर रिहा करने पर विचार कर रही है. इससे बाकी कैदियों में भारी नाराजगी है.” जेल में हिंसा व आगजनी की खबर मिलते ही पुलिस की एक बड़ी टुकड़ी जेल परिसर में पहुंच गई. पुलिस और जेल विभाग के वरिष्ठ अधिकारियों के अलावा फायर ब्रिगेड मंत्री सुजीत बोस भी मौके पर पहुंचे.
जेल के मुख्यद्वार के बाहर चाय की दुकान चलाने वाले स्वपन साहा ने बताया, "दोपहर लगभग साढ़े बारह बजे अचानक जेल से धुंआ निकलता नजर आया. उसके बाद अफऱा-तफरी मच गई. कुछ देर बाद ही भारी तादाद में पुलिस और रैफ के जवान मौके पर पहुंच गए.” बंगाल सरकार ने शनिवार को कोरोना वायरस महामारी के मद्देनजर 31 मार्च तक सभी रेस्तरां, बार, पब, नाइटक्लब, मनोरंजन पार्क, संग्रहालय और चिड़ियाघर बंद रखने का आदेश दिया है. यह आदेश मसाज पार्लर और हुक्का बार पर भी लागू होगा.
राज्य में चार लोगों के कोरोना वायरस से संक्रमित होने की पुष्टि हुई है. इनमें से तीन हाल में ब्रिटेन से लौटे थे. इस बीच कोलकाता पुलिस ने विदेश में रहने वाले भारतीयों के लिए एक हेल्पलाइन नंबर जारी किया है. विदेश में रहने वाले लोग इस पर भारत में रहने वाले अपने परिजनों और बुजुर्ग माता-पिता के बारे में सूचना दे सकते हैं. दूसरी ओर, सरकार ने रेलवे को पत्र लिख कर 31 मार्च तक किसी दूसरे राज्य से यहां ट्रेनों की आवाजाही बंद करने का अनुरोध किया है.
__________________________
हमसे जुड़ें: Facebook | Twitter | YouTube | GooglePlay | AppStore
नामी गिरामी लोग जिन्हें लगा कोरोना वायरस
कनाडा के प्रधानमंत्री जस्टिन ट्रूडो की पत्नी सोफी ग्रेगोआ ट्रूडो ने लंदन दौरे से लौटने के बाद टेस्ट कराया तो वह पॉजिटिव पाई गईं. इसके बाद प्रधानमंत्री ट्रूडो ने भी खुद 14 दिन के लिए अलग थलग कर लिया. हालांकि वह पूरी तरह स्वस्थ थे.
स्पेन की सरकार ने घोषणा की कि प्रधानमंत्री पेद्रो सांचेज की पत्नी बेगोना गोमेज नोवेल कोरोना वायरस के टेस्ट में पॉजिटिव पाई गई हैं. स्पेन के दो मंत्रियों में भी संक्रमण की पुष्टि हुई. हालांकि सभी की तबियत ठीक बताई गई है.
"बेबी डॉल" गाने से मशहूर हुई बॉलीवुड सिंगर कनिका कपूर कोविड-19 की चपेट में हैं. लंदन से लौटी कनिका पिछले दिनों लखनऊ की एक पार्टी में मौजूद थी, जहां कई वरिष्ठ नेता और सांसद मौजूद थे.
इस पार्टी में शामिल रहीं राजस्थान की पूर्व मुख्यमंत्री वसुंधरा राजे सिंधिया और उनके सांसद बेटे दुष्यंत सिंह ने खुद को क्वारंटीन में रख लिया है. हालांकि इससे पहले दुष्यंत राष्ट्रपति भवन में आयोजित एक कार्यक्रम में शामिल हो चुके थे.
हॉलीवुड स्टार टॉम हैंक्स और उनकी पत्नी, सिंगर और अभिनेत्री रीटा विल्सन को कोरोना के कारण एक हफ्ते तक अस्पताल में रहना पड़ा. इसके बाद वह घर पर क्वारंटीन में रहे. टॉम की बहन सैंड्रा हैंक्स बेनोटीन का कहना है कि अब वे अच्छे हो रहे हैं.
हॉलीवुड के एक और स्टार इदरीस एल्बा भी उन सिलेब्रिटीज में शामिल हैं जो कोरोना की चपेट में आए. उन्होंने ट्वीट कर कहा कि उन्हें वैसे कोई दिक्कत नहीं हो रही है, लेकिन पॉजिटिव आने के बाद से वह खुद को अलग थलग रख रहे हैं. उन्होंने अपने प्रशंसकों से सभी अफवाहों से दूर रहने को कहा.
ईरान में स्वास्थ्य उप मंत्री इराज हरीरची एक प्रेस कॉन्फ्रेंस के दौरान पसीना पोंछते नजर आए. बाद में एक वीडियो संदेश में उन्होंने कहा कि उन्हें भी कोरोना संक्रमण हो गया है. इसके अलावा ईरानी संसद के 23 सदस्यों को भी यह संक्रमण लगा.
अमेरिका की नामी बास्केट बॉल टीम ऊटा जैज के दो बड़े सितारे रुडी गोबर्ट और डोनोवन मिचेल को भी यह वायरस लगा है. एनबीए की कई और टीमों के खिलाड़ी भी पॉजिटिव पाए गए हैं. ऐसे में, अमेरिका में इस लोकप्रिय खेल से जुड़ी गतिविधियां सीमित हो गई हैं.
ब्रिटेन की स्वास्थ्य मंत्री और कंजरवेटिव सांसद नदीन डोरिस भी कोरोना वायरस की चपेट में हैं. इसके बाद उन्होंने खुद को घर तक सीमित कर लिया. लेकिन इससे पहले उन्होंने कई बैठकों में हिस्सा लिया था.
फ्रांस के संस्कृति मंत्री फ्राँक रीस्टर भी कोरोना की चपेट में आने के बाद अपने घर तक सीमित हो गए. उन्होंने कई दिन देश की संसद नेशनल असेंबली के निचले सदन में बिताए, जहां कोरोना के पांच मामलों की पुष्टि हुई. रीस्टर के दफ्तर से जारी बयान में उनकी तबियत ठीक बताई गई है.
रिपोर्ट: अशोक कुमार
कोरोना वायरस से पूरी दुनिया परेशान हैं. आम लोगों के अलावा कई जानी मानी हस्तियां भी इसकी चपेट में आई हैं. डालते हैं एक नजर ऐसे ही लोगों पर. (21.03.2020)
</doc>
<doc docid='dw_52870331' lang='hin' type='mono' source='https://www.dw.com/hi/hi/कोरोना-आलोचना-से-बचने-के-लिए-दुनिया-में-मदद-भेज-रहा-है-चीन/a-52870331' term='कोरोना'>
कोरोना वायरस के खिलाफ जंग अब यूरोप और दुनिया के दूसरे इलाकों में पहुंच गई है. आम लोगों में दहशत है और सरकारों पर वायरस को रोकने के लिए प्रभावी कदम उठाने का दबाव है. ऐसे में, चीन मदद के लिए सामने आ रहा है. उसे उम्मीद है कि इससे दुनिया भर में वह अपनी आलोचना को कम कर पाएगा. कोरोना वायरस की शुरुआत चीन के वुहान शहर से हुई थी और कम्युनिस्ट सरकार पर आरोप है कि उसने शुरू में इस वायरस को गंभीरता से नहीं लिया.
सर्बिया के राष्ट्रपति अपने "दोस्त और भाई" चीनी राष्ट्रपति शी जिनपिंग की तरफ से भेजी जाने वाली दवाइयों की खेप का स्वागत करने के लिए खुद एयरपोर्ट पर जाएंगे. शी जिनपिंग की सरकार ने अफ्रीकी देश लाइबेरिया में भी दस्ताने और वायरस से बचाने वाले कपड़े भेजे हैं. फिलीपींस में भी चीन एक लाख टेस्टिंग किट भेज रहा है. इसके अलावा हाल में दस फ्लाइटों में दसियों लाखों मास्क और अन्य दवाएं चेक रिपब्लिक भेजी गई हैं. चेक रिपब्लिक के गृह मंत्री यान हामाचेक ने कहा है कि चीन ही अकेला देश है जो इतने बड़े पैमाने पर यूरोप को मदद भेज सकता है.
आलोचना के जवाब में मदद
कई प्रेक्षकों का कहना है कि चीन इस तरह की कोशिशों के जरिए अपनी आलोचना को कम करना चाहता है. बहुत से लोगों की शिकायत है कि अगर चीन ने शुरू में इस वायरस को रोकने के लिए कदम उठाए होते तो यह इतना ना फैलता. अब चीन दुनिया भर में दवाएं और अपने विशेषज्ञ भेज रहा है ताकि वह अपने यहां कोरोना संकट को रोकने में मिली कामयाबी और सबक से दुनिया भर में इसके प्रकोप को नियंत्रित किया जा सके. न्यूयॉर्क की हॉफस्ट्रा यूनिवर्सिटी में लॉ प्रोफेसर जूलियान कु कहते हैं कि पश्चिमी देश देख रहे हैं कि इस वायरस से निपटना कितना मुश्किल है. ऐसे में चीन को इस बात का फायदा मिलेगा. वह कहते हैं, "चीन सरकार की नाकामियों की ज्यादा आलोचना नहीं होगी क्योंकि अन्य देशों की सरकारें भी प्रभावी कदम उठाने में नाकाम साबित हो रही हैं."
ईरान के लिए चीनी दवाएं
सर्बिया के राष्ट्रपति अलेक्सांदर वुचिच ने अपने देश में इमरजेंसी की घोषणा करते वक्त यूरोपीय संघ की कड़ी आलोचना की जबकि मदद के लिए चीन की सराहना की. उनका देश यूरोपीय संघ में शामिल होना चाहता है लेकिन उनकी सरकार रूस और चीन के ज्यादा करीब जा रही है.
वुचिच ने कहा, "मुझे अपने भाई और दोस्त शी जिनपिंग पर भरोसा है और मुझे चीन की मदद पर भरोसा है." वहीं यूरोपीय एकजुटता पर उन्होंने कहा कि यह सिर्फ एक परीकथा है. यूरोपीय संघ के अधिकारियों ने इस बात से इनकार किया है कि वे सर्बिया के लिए मदद को रोक रहे हैं, लेकिन उन्होंने कहा कि उनकी प्राथमिकता यूरोपीय संघ के देश हैं.
चीन ने कोविड-19 से निपटने की कोशिशों के लिए विश्व स्वास्थ्य संगठन को 2 करोड़ डॉलर की मदद दी है. वहीं यूरोपीय संघ और अमेरिका ने इससे भी ज्यादा रकम देने का वादा किया है, क्योंकि अब वहां कोरोना एक गंभीर संकट बन गया है. ब्रसेल्स में सेंटर फॉर रशिया यूरोप एशिया स्टडीज की संस्थापक टेरीजा फैलॉन का कहना है, चीन "अंक बटोर रहा है और सर्बिया को लगता है कि चीन ही उनका रक्षक है."
दोस्ती के हाथ
इटली को मदद
छह हफ्ते पहले चीनी अधिकारी घरेलू स्तर पर गुस्से और विदेशों में हो रही निंदा से निपटने में जुटे थे. अब यही आलोचना तेहरान से लेकर वॉशिंगटन तक में बैठी सरकारों को झेलनी पड़ रही है. चीन का कहना है कि संकट से समय जिस तरह दुनिया ने उसकी मदद की, वैसे ही अब वह भी अपना फर्ज निभाने की कोशिश कर रहा है. लगभग 80 देशों ने चीन के लिए मदद भेजी थी. चीनी विदेश मंत्रालय के प्रवक्ता गेंग शुआंग का कहना है, "यह चीन का पारंपरिक चरित्र है कि अपने प्रति दिखाई गई सदिच्छा का जवाब वह कहीं ज्यादा दयालुता के साथ देता है." लेकिन इसके साथ ही चीन उन देशों तक पहुंचने की कोशिश भी कर रहा है जो विश्व शक्ति बनने की उसकी कोशिशों में उसका समर्थन करते हैं. चीन ने कंबोडिया में भी मदद भेजी है जिसके प्रधानमंत्री हुन सेन शी जिनपिंग के खुले समर्थक हैं. यहां तक कि उन्होंने पिछले महीने चीन का दौरा भी किया जबकि वहां कोरोना का संकट चल रहा था.
चीन ने इटली में भी अपने विशेषज्ञ और उपकरण भेजे हैं, जो पिछले साल चीन की वन बेल्ड वन रोड परियोजना में शामिल होने वाला पहला पश्चिमी यूरोपीय देश था. बीजिंग की यूनिवर्सिटी ऑफ इंटरनेशनल रिलेशंस में प्रोफेसर छु इन का कहना है कि चीन की तरफ से भेजी जा रही मदद को सिर्फ एक अच्छे कदम के तौर पर देखा जाना चाहिए और अगर इन देशों में कोरोना वायरस की वजह से पैदा स्थिति को नियंत्रित कर लिया जाता है तो इससे चीन की अर्थव्यवस्था को वापस पटरी पर लाने में मदद मिलेगी.
एके/एमजे (एपी)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना: जहां सैलानियों का सैलाब होता था अब वहां सन्नाटा है
यूरोप में इटली कोरोना वायरस से सबसे ज्यादा प्रभावित है. पूरा देश क्वारंटीन में है. दुकानें बंद हैं, शहर बंद हैं और सैलानी वापस अपने अपने देशों को जा चुके हैं. रोम का प्रसिद्ध पीटर स्क्वायर बंद पड़ा है. संग्रहालय और दूसरे दर्शनीय स्थल भी बंद हैं.
उत्तरी इटली में सिर्फ पक्षियों का झुंड रास्तों पर जाने की हिम्मत जुटा पा रहा है. मिलान का प्रसिद्ध कैथीड्रल खाली पड़ा है और अकेला आसमान की ओर तकता दिख रहा है. इटली में कर्फ्यू लगा है. लोगों को सिर्फ काम करने या जरूरी सामान खरीदने जाने की छूट है.
इटली के बाद कोरोना से सबसे ज्यादा प्रभावित यूरोपीय देश स्पेन है. वहां भी कर्फ्यू लगा है. नतीजतन राजधानी मैड्रिड का व्यस्ततम इलाका प्लाजा मायोर खाली पड़ा है. हर साल यहां लाखों सैलानी आते हैं. इस इलाके में 3000 से ज्यादा रेस्तरां, बार, कॉफी हाउस और ताबेर्ना हैं.
अब ऑस्ट्रिया के निवासी भी जब मनचाहे घरों से बाहर नहीं निकल सकते. कोरोना के प्रसार को रोकने के लिए 18 मार्च से स्कूलों, कॉलेजों के अलावा सारे पबों और रेस्तरां को भी बंद कर दिया गया है. शहर का प्रतीक सेंट स्टीफन कैथीड्रल बंद है. प्रार्थना सभाएं श्रद्धालुओं के बिना हो रही हैं.
राजधानी प्राग के चार्ल्स ब्रिज पर हमेशा भीड़ होती है. अब शहर का ये प्रतीक सुनसान पड़ा है. चेक रिपब्लिक ने भी इमरजेंसी घोषित कर दी है और देश को आवाजाही के लिए पूरी तरह सील कर दिया है. विमान सेवाओं के अलावा लंबी दूरी वाली बस व ट्रेन सेवाएं भी रोक दी गई हैं.
फ्रांस के राष्ट्रपति इमानुएल माक्रों ने कहा है कि उनका देश कोरोना वायरस के खिलाफ स्वास्थ्य युद्ध लड़ रहा है. और गृह मंत्री ने सबको युद्ध का साथी बना लिया है जिन्हें अब घर पर रहना है. राजधानी के प्रसिद्ध ठिकाने आइफिल टॉवर और लूव्रे म्यूजियम सुनसान पड़े हैं.
कोरोना के डर का साया अब जर्मन राजधानी बर्लिन पर भी दिखने लगा है. सैलानी शहर छोड़कर लौट चुके हैं. कर्फ्यू लगाए जाने से पहले ही शहर खाली दिखने लगा है. थिएटर और म्यूजियमों के अलावा संसद भवन के नामी गुंबद को भी पर्यटकों के लिए बंद कर दिया गया है.
जिन आकर्षणों को देखने की कोई फीस नहीं लगती, वे भी सैलानियों के बिना सूने पड़े हैं. सड़कों पर इक्का दुक्का सैलानी दिखाई देते हैं. कभी बर्लिन के दो हिस्सों में बंटे होने की निशानी ब्रांडेनबुर्ग गेट भी सूना पड़ा है. ये तस्वीर आम तौर पर लेना संभव नहीं, लेकिन इस समय यह सन्नाटा सालता है.
रिपोर्ट: एलिजाबेथ यॉर्क फॉन वार्टेनबुर्ग
इन दिनों लोग हर चीज को शक की निगाह से देख रहे हैं. कुछ भी छूने के बाद हाथ धोने लगते हैं या फिर सैनिटाइजर से साफ करते हैं, जो कि सही भी है. लेकिन किन किन चीजों से सच में खतरा है? (18.03.2020)
कोरोना वायरस ने दुनिया भर में दहशत मचा रखी है. उसकी वजह से दिन रात गुलजार रहने वाले पर्यटन केंद्र सुनसान पड़े हैं. इस बीच विमान परिवहन को रोके जाने और लॉकडाउन के कारण कई देशों में यही हालत है. (21.03.2020)
</doc>
<doc docid='dw_52869265' lang='hin' type='mono' source='https://www.dw.com/hi/hi/भारत-समेत-दक्षिण-एशिया-में-बढ़-रही-कोरोना-की-दहशत/a-52869265' term='कोरोना'>
भारत में सबसे ज्यादा 52 मामले महाराष्ट्र में सामने आए हैं जबकि 40 मामलों के साथ केरल इस मामले में दूसरे स्थान पर है. वहां कोरोना से संक्रमित लोगों में सात विदेशी भी शामिल हैं. हरियाणा में भी कोरोना से संक्रमित 17 लोगों में 14 विदेशी नागरिक हैं. दिल्ली, कर्नाटक, पंजाब और महाराष्ट्र में नए मामले देखे गए हैं. भारत में शुक्रवार को एक दिन में सबसे ज्यादा कोरोना वायरस के लिए 63 नए मामले सामने आए.
भारतीय स्वास्थ्य मंत्रालय के एक अधिकारी ने बताया कि देश की लगभग 70 सरकारी प्रयोगशालाओं में अब तक 1500 लोगों का परीक्षण किया गया है. यह दुनिया में टेस्टिंग की सबसे कम दरों में शामिल है. हालांकि अब ज्यादा टेस्ट करने की तैयारी हो रही है. नाम ना जाहिर करने की शर्त पर एक अधिकारी ने बताया, "इस वक्त हमें पता ही नहीं है कि वायरस कितने बड़े पैमाने पर फैल रहा है."
भारत में रविवार को प्रधानमंत्री नरेंद्र मोदी के आह्वान पर जनता कर्फ्यू से पहले लोग बाजारों में उमड़े हैं और जरूरी चीजें खरीद रहे हैं. दुनिया में दूसरी सबसे ज्यादा आबादी वाले इस देश में सभी अंतरराष्ट्रीय उड़ानों को रोक दिया गया है.
दक्षिण एशिया के दूसरे देश
दक्षिण एशिया में लगभग 1.9 अरब लोग रहते हैं. लेकिन दुनिया के अन्य इलाकों की तुलना में यहां अभी कोरोना वायरस का प्रकोप कम ही दिख रहा है. हालांकि पाकिस्तान, भारत, नेपाल, भूटान और श्रीलंका में नए मामले सामने आ रहे हैं. इस क्षेत्र में अब तक 869 मामलों के साथ सात लोगों के मारे जाने की खबर है.
अधिकारियों को डर है कि अगर संक्रमण के मामले बढ़ने से नहीं रोके गए तो दक्षिण एशियाई देशों में बड़ी तबाही हो सकती है क्योंकि यहां पर स्वास्थ्य सेवाओं और उससे जुड़े बुनियादी ढांचे की स्थिति बहुत अच्छी नहीं है.
बांग्लादेश में कोरोना वायरस के 20 मामले सामने आने के बाद चीन, हांगकांग और थाईलैंड से आने वाली फ्लाइटों के अलावा बाकी सभी उड़ानों के आने पर रोक लगा दी है. ढाका एयरपोर्ट पर पहुंचने वाले उन लोगों के हाथों पर निशान लगाया जा रहा है जिन्हें अपने घरों में अलग थलग रहने को कहा गया है.
श्रीलंका में गिरफ्तारियां
श्रीलंका में अब तक कोरोना वायरस के 72 मामले सामने आए हैं. पुलिस ने सोमवार तक देश भर में कर्फ्यू लगा रखा है. पुलिस प्रवक्ता के मुताबिक विभिन्न हिस्सों में कर्फ्यू का उल्लंघन करने के आरोप में 30 लोगों को गिरफ्तार भी किया गया है.
वहीं पाकिस्तान में सरकार ने लोगों से कम से कम 45 दिन सेल्फ क्वारंटीन में रहने को कहा है. वहां पर कोरोना वायरस से अब तक तीन लोग मारे गए हैं जबकि संक्रमित होने वाले लोगों की संख्या 481 हो गई है.
एके/एमजे (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना से बचना है तो ये करें
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52868913' lang='hin' type='mono' source='https://www.dw.com/hi/hi/अपराधी-ऐसे-उठा-रहे-हैं-कोरोना-संकट-का-फायदा/a-52868913' term='कोरोना'>
जैसे जैसे कोरोना वायरस के मामले बढ़ रहे हैं, लोगों में चिंता भी बढ़ रही है. जर्मनी सहित कई देश कुछ इलाकों में या पूरे देश में कर्फ्यू लगाने पर विचार कर रहे हैं या लगा चुके हैं. ऐसे में, लोगों की चिंता सिर्फ स्वास्थ्य को लेकर ही नहीं है, बल्कि आने वाले समय में खाने पीने और जरूरत के दूसरे सामानों को लेकर भी फिक्र है. बहुत से लोग भारी खरीदारी कर रहे हैं जबकि दूसरे लोगों को बाजार जाने पर जरूरत की चीजें मिल नहीं रही हैं. तेल, नमक, चीनी या टॉयलेट पेपर जैसी चीजें दुकानों में सारा समय उपलब्ध नहीं हैं. मास्क और सैनिटाइजर की तो बात ही छोड़ दीजिए.
जब असुरक्षा और अनिश्चितता का समय होत है तो अपराधी भी सक्रिय हो जाते हैं और लोगों को बेवकूफ बनाकर या उनकी स्थिति का फायदा उठाकर मुनाफा कमाने की सोचते हैं. जर्मनी में लोवर सेक्सनी प्रांत की पुलिस की अपराध शाखा ने चेतावनी दी है कि अपराधी लोगों के डर का फायदा उठाने की कोशिश कर रहे हैं. प्रांतीय अपराध कार्यालय की प्रवक्ता कातरीन ग्लाडित्स के अनुसार, "कोरोना इस समय लोगों में सबसे ज्यादा चिंता पैदा कर रहा है. और धोखाधड़ी करने वाले बहुत रचनात्मक हैं. वे लोगों को बेवकूफ बनाकर ठगने के नए नए तरीके ढूंढ रहे हैं."
इंटरनेट में एक जाली ऑनलाइन शॉप पर पुलिस की नजर है जो मास्क बेचने का दावा करता है. कातरीन ग्लाडित्स कहती हैं कि ऑनलाइन शॉप चलाने वाले से संपर्क करने की अब तक की कोशिश नाकाम रही है. उन्होंने जाली पुलिस वालों से भी सावधान रहने की अपील की है. कातरीन ग्लाडित्स कहती हैं कि अपराधी लोगों के घर जाते हैं, "पुलिस या स्वास्थ्य विभाग का कर्मचारी होने का दावा करते हैं, और मुंह से टेस्ट के लिए सैंपल लेने या उन्हें क्वारंटीन में डालने की बात करते हैं." प्रांतीय पुलिस की प्रवक्ता का कहना है कि असली पुलिसकर्मी या स्वास्थ्य अधिकारी सबसे पहले अपना पहचान पत्र दिखाएंगे.
इससे पहले जर्मनी के आबादी सुरक्षा और आपदा प्रबंधन कार्यालय ने भी धोखेबाजों के खिलाफ चेतावनी दी थी और लोगों को सावधान रहने को कहा था. अपराधी सुरक्षा ड्रेस और मास्क पहने होते हैं और लोगों के घरों में घुसने की कोशिश करते हैं. जर्मनी में बुजुर्गों की बड़ी आबादी है, जो आम तौर पर अकेले रहते हैं. इसी तरह ग्रामीण इलाकों में भी लोगों के धोखेबाजों का निशाना बनने का खतरा है.
__________________________
हमसे जुड़ें: Facebook | Twitter | YouTube | GooglePlay | AppStore
भारत में कोरोना वायरस का सबसे ज्यादा असर पर्यटन क्षेत्र पर पड़ा है. विदेशी पर्यटकों के लिए यही समय भारत आने के लिए अनुकूल है.लेकिन फ्लाइट्स रद्द होने के कारण लोग भारत नहीं आ पा रहे हैं जिस कारण बुकिंग रद्द हो रही हैं. एक रिपोर्ट के मुताबिक अब तक 15 हजार करोड़ रुपये के टिकट रद्द हो चुके हैं.
होटल कारोबार भी कोरोना वायरस की वजह से घटा है. एक अनुमान के मुताबिक होटल कारोबार अब तक 50% तक घटा है. इस सेक्टर को अब तक 27,300 करोड़ का नुकसान हुआ है.
कपड़ा उद्योग भी कोरोना वायरस की चपेट में आ गया है. कारोबार 35 फीसदी तक घट चुका है. कपड़ा उद्योग को करीब 12,000 करोड़ रुपये के नुकसान का अनुमान है.
मुर्गीपालन उद्योग को भी संक्रमण की वजह से नुकसान हुआ है. कई शहरों में चिकन के खरीदार नहीं हैं. वहीं इस उद्योग को एक महीने में 4500 करोड़ का नुकसान हो चुका है.
कोरोना वायरस के संक्रमण को रोकने के लिए कई राज्यों में सिनेमा हॉल बंद कर दिए गए हैं. वहीं वायरस से बचाव के लिए शूटिंग रोक दी गई है. सिनेमा जगत को भी अब तक कई सौ करोड़ का नुकसान हो चुका है.
कंज्यूमर ड्यूरेबल को भी नुकसान झेलना पड़ रहा है. इस सेक्टर का कारोबार अब तक 15 फीसदी नीचे आ गया है.
पेट्रोलियम योजना और विश्लेषण प्रकोष्ठ की रिपोर्ट के मुताबिक जनवरी में पेट्रोल की मांग में पिछले साल के मुकाबले सिर्फ 3.5 फीसदी का इजाफा हुआ जबकि डीजल की मांग पिछले साल जनवरी के मुकाबले करीब 2 फीसदी कम हुई है. पेट्रोलियम कंपनियों की चिंता इस कारण बढ़ गई है.
भारतीय शेयर बाजार भी कोरोना के प्रभाव से अछूता नहीं है. मंदी की आशंका के कारण विदेशी पोर्टफोलियो निवेशकों ने मार्च में अब तक भारतीय पूंजी बाजार से शुद्ध रूप से 37,976 करोड़ रुपये की निकासी की है.
रिपोर्ट: आमिर अंसारी
कोरोना वायरस के कारण दुनिया भर में लोग परेशान हैं, भारत सरकार कोरोना से निपटने के लिए कई कदम उठा रही हैं. वहीं कारोबार जगत की बात की जाए तो उसकी भी हालत ठीक नहीं है.एक नजर कोरोना का असर किन-किन क्षेत्रों पर हुआ है. (16.03.2020)
</doc>
<doc docid='dw_52862032' lang='hin' type='mono' source='https://www.dw.com/hi/hi/कोरोना-के-कुचक्र-में-फंस-गया-है-यूरोप/a-52862032' term='कोरोना'>
दुनिया भर में कोविड-19 की चपेट में आ कर अब तक 10 हजार से ज्यादा लोगों की जान गई है. इससे प्रभावितों की संख्या अब 244000 तक पहुंच गई है. दक्षिणी यूरोप कोरोना वायरस की महामारी में बुरी तरह फंस चुका है. अस्पतालों में मरीजों की तादाद बढ़ती जा रही है. इटली के बाद स्पेन भी इस वायरस की चपेट में उलझता जा रहा है. इटली में 41 हजार से ज्यादा लोग इसकी चपेट में हैं जबकि स्पेन में यह संख्या 18077 तक जा पहुंची है.
इटली, चीन और ईरान के बाद कोरोना वायरस से सबसे ज्यादा मौत वाले देशों में स्पेन का नंबर है. स्पेन में अब तक 833 लोगों की जान गई है. 6 करोड़ की आबादी वाले इटली में 3405 लोगों की मौत हुई है जबकि चीन में 3,248 लोगों ने जान गंवाई. ईरान के लिए यह आंकड़ा 1,284 है. जर्मनी में अब तक कोरोना वायरस के करीब 17000 मामले सामने आए हैं और कम से कम 44 लोगों की मौत हुई है.
इटली का अखबार श्रद्धांजलि के संदेशों से भरा पड़ा है.
ज्यादातर लोगों में यह बीमारी हल्के बुखार और खांसी तक ही सीमित रह जा रही है लेकिन हर दिन बढ़ते मौत के आंकड़े लोगों को परेशान और भयभीत कर रहे हैं. अब तक 86000 लोग इस बीमारी की चपेट में आकर ठीक हो चुके हैं, इनमें से ज्यादातर चीन के हैं.
इटली में वायरस से सबसे ज्यादा प्रभावित बर्गामो से आ रही तस्वीरें बेहद परेशान करने वाली हैं. पिछले दो दिनों से इटली में हर दिन 400 से ज्यादा लोगों की जान गई है. एक तरफ लोगों की जान जा रही है तो दूसरी तरफ अर्थव्यवस्था के मंदी के दलदल में फंसने का खतरा बढ़ता जा रहा है. आर्थिक गतिविधियां एक तरह से बंद हो गई है. केन्या में फूलों का अंबार लगा है जिनका कोई खरीदार नहीं है. दुनिया भर के एयरपोर्ट पर सन्नाटा है और ज्यादातर एयरलाइनों के विमान खड़े हो गए हैं. कई देशों ने अर्थव्यवस्था को राहत देने के लिए पैकेज का एलान किया है लेकिन फिलहाल यह संकट कब तक जारी रहेगा इस बारे में कोई कुछ कहने की स्थिति में नहीं है.
सरकारें लॉकडाउन और जरूरी चीजों की सप्लाई के बीच संतुलन की मुश्किलों से जूझ रही हैं. डॉक्टर, नर्स और पारामेडिक्स के साथ ही ट्रक ड्राइवरों, सुपरमार्केट में काम करने वाले लोगों, कूड़ा उठाने वाले और पत्रकारों का काम बंद हुआ तो मुश्किल बढ़ जाएगी. फ्रांस के राष्ट्रपति ने अनुरोध किया है कि ऐसी जगहों पर काम करने वाले लोग तालाबंदी के बीच भी काम जारी रखें. इमानुएल माक्रों ने कहा, "हमें देश को चलाते रहने की जरूरत है." जर्मनी के सबसे बड़े राज्य बवेरिया ने शुक्रवार को वायरस का संक्रमण फैलने से रोकने के लिए लॉकडाउन करने का एलान कर दिया. अब तक जर्मनी के किसी इलाके में इस हद तक बंदिश नहीं लगाई गई थी. शुक्रवार की रात से अगले दो हफ्ते के लिए बवेरिया में लॉकडाउन करने का एलान किया गया है. बवेरिया राज्य के मुख्यमंत्री मार्कुस जोएडर ने शुक्रवार को कहा, "आज मध्यरात्रि से दो हफ्ते के लिए घर से बाहर जाने पर बुनियादी रूप से रोक लगाई जा रही है. हम बवेरियाई लोगों पर बंदिश नहीं लगा रहे हैं लेकिन हम उनके सार्वजनिक जीवन को पूरी तरह से रोक रहे हैं." मुख्यमंत्री ने इसके साथ ही कहा कि रेस्तरां बंद रहेंगे और नागरिकों को समूह में बाहर मिलने का अधिकार नहीं होगा. ज्यादातर मामलों में अस्पताल जाने पर भी रोक रहेगी. सरकार प्रमुख ने कंपनियों से कहा है कि वो लोगों को घर से काम करने की अनुमति दें.
देश भर में क्लब, बार और गैरजरूरी दुकानों के खुलने पर पहले से ही रोक है. आशंका है कि दूसरे राज्य भी जल्दी ही इसी राह पर चलेंगे. इन राज्यों में सबसे पहले नॉर्थराइन वेस्टफालिया में लॉकडाउन की आशंका तेज हो गई है. अब तक कोरोना वायरस से सबसे ज्यादा इसी राज्य के लोग प्रभावित हुए हैं और इस राज्य की आबादी भी सबसे ज्यादा है. नॉर्थराइन वेस्टफालिया के मुख्यमंत्री पहले ही कह चुके हैं कि अगर लोगों ने खुद को मिलने जुलने से नहीं रोका तो राज्य सरकार इस तरह के फैसले ले सकती है. जर्मनी की संघीय शासन व्यवस्था में इस तरह के फैसले करने का पहला हक राज्य सरकारों या फिर स्थानीय प्रशासन को ही है. यूरोप में सबसे पहले इटली ने ही पाबंदियां लगानी शुरू की थीं बावजूद इसके वहां बीमारी बहुत तेजी से फैली. फ्रांस और स्पेन पहले ही लॉकडाउन कर चुके हैं लेकिन अब तक वायरस के प्रसार को रोकने में बड़ी कामयाबी नहीं मिल सकी है. जर्मनी में मरने वालों की तादाद तो कम है लेकिन पीड़ितों की संख्या बहुत तेजी से बढ़ रही है. एनआर/एमजे (एएफपी, एपी)
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
_________________________
हमसे जुड़ें: Facebook | Twitter | YouTube | GooglePlay | AppStore
यूरोप में कोरोना को रोकने की कोशिशें अब तक कोई खास असर नहीं दिखा सकी हैं. बुधवार का दिन इटली के लिए काफी भयानक साबित हुआ जब एक ही दिन में 475 मरीजों की जान चली गई. (19.03.2020)
जर्मन प्रांत बवेरिया में कोरोना वायरस के प्रसार को रोकने के लिए कर्फ्यू लगा दिया गया है. देश भर में लॉकडाउन किए जाने पर अभी बहस चल रही है. (20.03.2020)
कोरोना संक्रमण होने के दो साफ संकेत होते हैं सूखी खांसी और तेज बुखार. और बुखार होने पर या पैरासिटामोल दी जाती है या इबुप्रोफेन. लेकिन इबुप्रोफेन के इस्तेमाल को ले कर सोशल मीडिया पर कई तरह की बातें चल रही हैं. सच क्या है? (20.03.2020)
भारत के प्रधानमंत्री नरेंद्र मोदी ने देश की जनता से एक दिन के कर्फ्यू का सामना करने को कहा है. यह कर्फ्यू कोरोना वायरस से फैली महामारी का सामना करने के लिए इस रविवार को लगेगा. (19.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52861173' lang='hin' type='mono' source='https://www.dw.com/hi/hi/जर्मनी-में-बढ़ते-मामलों-के-बीच-लॉकडाउन-पर-बहस/a-52861173' term='कोरोना'>
जर्मनी में कोरोना को रोकने के लिए और वायरस के प्रसार की गति को धीमा करने के लिए क्या कदम उठाए जाएं, इस पर बहस चल रही है. बड़े पैमाने पर वायरस का टेस्ट किए जाने के कारण दक्षिण कोरिया को आदर्श मना जा रहा है तो जर्मनी ने अलग रास्ता चुना है. ये मौसम यूं भी वायरस और इंफ्लुएंजा का मौसम है. हर किसी को थोड़ी खांसी थोड़ा जुकाम है. अक्सर डर भी लगता है कि कहीं कोरोना तो नहीं. लेकिन हर कोई जिसे कोरोना की आशंका है, जर्मनी में टेस्ट नहीं करवा सकता. टेस्ट महंगे तो हैं ही, लेकिन दूसरी समस्या है कि जर्मनी में बड़े पैमाने पर कोरोना टेस्ट करने की क्षमता नहीं है, हालांकि इस बीच उसे बेहतर बनाया जा रहा है. रॉबर्ट कॉख इंस्टीट्यूट के निर्देश के अनुसार यदि मरीज को वायरस के लक्षण हों और वह कोरोना पॉजिटिव के संपर्क में रहा हो, या मरीज को बुखार हो और वह पिछले 14 दिन में कोरोना प्रभावित इलाके में रहा हो, तो उसका टेस्ट किया जाता है.
लेकिन कोरोना के मामले बढ़ रहे हैं. 20 मार्च को 18500 से ज्यादा लोग संक्रमित हैं और उसके साथ डॉक्टरों की चिंता भी बढ़ रही है. फिलहाल राष्ट्रीय स्तर पर देश को पूरी तरह  बंद किए जाने जैसा कोई कदम उठाने के बदले स्थानीय स्तर पर फैसले लिए जा रहे हैं. संक्रमण के ढेर सारे मामलों के कारण दो शहरों में लॉकडाउन के बाद अब जर्मनी के दक्षिणवर्ती प्रदेश बवेरिया ने आज राज्यबंदी की घोषणा कर दी. द्वितीय विश्व युद्ध क बाद ये पहला मौका है जब जर्मनी में ऐसा कदम उठाया गया है. लोकतांत्रिक जर्मनी में ज्यादातर फैसले आम सहमति से किए जाते हैं, लोगों की भागीदारी के साथ. इसलिए प्रतिबंधों से ज्यादा यहां आत्म अनुशासन पर ध्यान दिया जाता है. मीडिया पर किसी तरह के प्रतिबंध के बदले आचार संहिता है, फिल्मों को सेंसर नहीं किया जाता बल्कि सिर्फ सर्टिफिकेट दिया जाता है कि उसे किस उम्र के लोगों को दिखाया जा सकता है. यही हाल कोरोना के समय में लोगों के बाहर निकलने पर है.
जब दुनिया भर में ये उम्मीद की जा रही थी कि जर्मन चांसलर अंगेला मैर्केल 15 साल के अपने शासन काल में राष्ट्र के नाम अपने पहले आपात संबोधन में देश में तालाबंदी की घोषणा करेंगी तो वे लोगों से एकजुटता दिखाने की अपील कर रही थीं. उन्होंने लोगों से घर में रहने, सावधान रहने और आत्मीय जनों से नजदीकी दिखाने के बदले उनकी और अपनी सुरक्षा के लिए उनसे दूर रहने की अपील कर रही थीं. दूसरी ओर स्कूलों और कॉलेजों को बंद कर छुट्टियों में भेजे गए लोग घर में अलग थलग रहने के बदले दोस्तों के साथ पार्टी मना रहे हैं, कैफे में कॉफी पी रहे हैं. जर्मनी में कोरोना पार्टियां हो रही हैं, बच्चों को लेकर मां बाप बागों में, पार्कों में जा रहे हैं. जाड़ों के बाद अचानक मौसम भी अच्छा हो गया है, आखिर वे करें क्या? बच्चे भी घर में बंधकर तो रहना नहीं चाहते.
लेकिन लोगों के इस बर्ताव का असर शायद ये हो रहा है कि कोरोना के मरीजों की संख्या लगातार बढ़ रही है.आंकड़े हर दिन तेजी से बढ़ते जा रहे हैं. वायरस से मरने वालों की तादाद भी बढ़ रही है. फिर इटली की नजीर लोगों की आंखों के सामने हैं. इस बीच इटली में चीन से भी ज्यादा मौतें हुई हैं. हर दिन करीब 500 लोगों की मौत ने ऐसी हालत पैदा कर दी है कि सेना को लाशों को कब्रगाह तक पहुंचाने के लिए अपनी गाड़ियां निकालनी पड़ी. कोई भी वैसी स्थिति का सामना नहीं करना चाहता. बीमारों के इलाज के मामले में प्रति दस हजार लोगों पर जर्मनी के अस्पतालों में करीब 39 बिस्तर हैं. ये अनुपात अच्छा है लेकिन यदि अचानक गंभीर रूप से बीमार लोगों की संख्या बढ़े तो स्वास्थ्य व्यवस्था पर बोझ बहुत बढ़ जाएगा और अस्पताल मरीजों की सही देखभाल करने की हालत में नहीं रहेंगे.
इस बीच इटली से बीमारी की पहली तस्वीरें आ रही हैं. कोरोना वायरस की बीमारी असल में फेफड़े की बीमारी है. वह सांस लेने को मुश्किल बना देती है. जिन लोगों की मौत हो रही है, उनकी मौत दम घुटने से हो रही है. बहुत ही दयनीय स्थिति में हो रही है. जिनका इलाज हो पा रहा है, उन्हें भी निहायत एकाकीपन का सामना करना पड़ रहा है. अकेले एक कमरे में मौत से जूझते हुए स्वस्थ होने का इंतजार, कोई अच्छी कल्पना नहीं है. जो लोग स्वास्थ्य अधिकारियों और सरकारी पदाधिकारियों की अपील पर ध्यान नहीं दे रहे हैं, वे अपनी और दूसरों की जिंदगी को मुश्किल में डाल रहे हैं और डॉक्टरों तथा नर्सों की भी जिंदगी मुश्किल कर रहे हैं.
जर्मनी ने अभी तक राष्ट्रीय स्तर पर देशबंदी का फैसला नहीं किया है. बवेरिया की सरकार की राज्यबंदी की घोषणा के बाद दूसरे प्रदेशों के मुख्यमंत्रियों पर दबाव बढ़ गया है. बवेरिया के मुख्यमंत्री मार्कुस जोएडर ने यही दलील दी है कि सामाजिक संपर्क से बचने यानि सोशल डिसटेंसिंग की अपील का कोई असर नहीं हुआ है. रविवार को चांसलर अंगेला मैर्केल देश के 16 प्रांतों के मुख्यमंत्रियों के साथ बैठक करने वाली हैं. प्रेक्षक बताते हैं कि देश के लॉकडाउन का फैसला वीकएंड में लोगों के व्यवहार पर निर्भर करेगा. यदि वे शुक्रवार की शाम और शनिवार को संयम दिखाते हैं और घर से बाहर नहीं निकलते हैं, तो संभव है कि सरकार को कर्फ्यू लगाने और लोगों को उनके घरों में बंद करने का फैसला ना करना पड़े. शनिवार का दिन कोरोना वायर से खिलाफ संघर्ष में जर्मनी के लिए निर्णायक दिन है.
__________________________
हमसे जुड़ें: Facebook | Twitter | YouTube | GooglePlay | AppStore
दुनिया भर में कोरोना वायरस के चलते गिरजाघर, सिनेगॉग, मस्जिद और मंदिर बंद हो रहे हैं, धर्म प्रचारक ईश्वर के संदेश को ऐसे लाखों लोगों तक ऑनलाइन पहुंचाना सुनिश्चित कर रहे हैं जो महामारी के कारण अलग-थलग हो चुके हैं. (20.03.2020)
कोरोना संक्रमण होने के दो साफ संकेत होते हैं सूखी खांसी और तेज बुखार. और बुखार होने पर या पैरासिटामोल दी जाती है या इबुप्रोफेन. लेकिन इबुप्रोफेन के इस्तेमाल को ले कर सोशल मीडिया पर कई तरह की बातें चल रही हैं. सच क्या है? (20.03.2020)
सरकार ने घोषणा की है कि रविवार 22 मार्च से एक सप्ताह तक किसी भी अंतरराष्ट्रीय उड़ान को भारत में उतरने की इजाजत नहीं दी जाएगी. पंजाब में सार्वजनिक यातायात पूरी तरह से बंद कर दिया गया है. (20.03.2020)
</doc>
<doc docid='dw_52855253' lang='hin' type='mono' source='https://www.dw.com/hi/hi/अफगानिस्तान-में-घातक-हमला-24-सुरक्षाकर्मी-मारे-गए/a-52855253' term='कोरोना'>
अमेरिका और तालिबान के बीच शांति-संधि पर हस्ताक्षर होने के बावजूद अफगानिस्तान में हिंसा रुक नहीं रही है. एक ताजा मामले में शुक्रवार 20 मार्च को अफगान सुरक्षाकर्मियों के एक ठिकाने पर हुए हमले में कम से कम दो दर्जन अफगान सुरक्षाकर्मी मारे गए. हमला जाबुल प्रांत में सुरक्षाकर्मियों के ठिकाने पर हुआ. ये संधि पर हस्ताक्षर होने के बाद अभी तक के सबसे घातक हमलों में से एक था.
प्रांत के गवर्नर रहमतुल्ला यारमाल के अनुसार हमला कई "घुसपैठियों" ने किया था जिन्होंने अपने ही सोए हुए साथियों पर गोलियां चला दीं. ठिकाना प्रान्त की राजधानी कलात के पास पुलिस और सेना का संयुक्त मुख्यालय था. जाबुल के प्रांतीय काउंसिल के मुखिया ने बताया कि हमले में 14 अफगान सैनिक और 10 पुलिस वाले मारे गए. उन्होंने यह भी कहा कि चार और अफगान सैनिक लापता हैं और हमलावरों के तालिबान के साथ संबंध थे. वे सेना की दो हम्वी गाड़ियां, एक पिकअप  ट्रक, हथियार और गोलियां लेकर साथ लेकर भागे. तालिबान ने अभी तक इस हमले पर कुछ नहीं कहा है.
जाबुल प्रांत पाकिस्तान की सरहद के पास स्थित है और लंबे समय से विद्रोहियों का गढ़ रहा है. तालिबान का पूर्व सर्वोच्च नेता मुल्ला उमर 2013 में मारे जाने से पहले लंबे समय तक यहीं छिपा रहा था.
कुछ ही दिनों पहले अफगान रक्षा मंत्री असदुल्ला खालिद ने तालिबान से अपील की थी कि वो कोरोना वायरस से लड़ने की खातिर युद्धविराम के प्रति प्रतिबद्धता दिखाए. समीक्षकों को यह डर है कि वायरस देश में चुपचाप फैल रहा है. खालिद ने यह भी कहा की अफगान सैनिकों को तालिबान विरुद्ध और भी आक्रामक "सक्रिय बचाव" रुख अपना लेना चाहिए.
तालिबान ने अमेरिका के साथ शांति-संधि पर 29 फरवरी को हस्ताक्षर किये थे, लेकिन उसने संधि के बावजूद पूरे देश में कई हमले किये हैं. अमेरिका अभी भी काबुल में अफगान नेताओं से अपील कर रहा है कि अब वे भी तालिबान से बातचीत करें. फारसी नया साल नवरोज की मुबारकबाद देते हुए तालिबान के साथ संधि कराने वाले अमेरिकी वार्ताकार जालमे खलीलजाद ने अफगान नेताओं से कहा कि वे "शांति के इस ऐतिहासिक मौके" का फायदा उठाएं और कोरोना वायरस को रोकने में तालिबान के साथ काम करें.
तालिबान और अफगान सरकार में मतभेद कैदियों की प्रस्तावित अदला-बदली को लेकर है. इसी अदला-बदली के बाद दोनों पक्षों में बातचीत शुरू होनी थी. अमेरिका-तालिबान संधि के अनुसार अफगान सरकार को 5,000 तालिबान कैदियों को रिहा करना था. लेकिन अफगान सरकार ने इस संधि पर हस्ताक्षर नहीं किये थे, लिहाजा राष्ट्रपति अशरफ गनी सिर्फ 1,500 को रिहा करने पर तैयार हुए हैं. बाकी 3,500 को बातचीत शुरू होने के बाद छोड़ा जाएगा. तालिबान ने इस प्रस्ताव को ठुकरा दिया है जिसके बाद सरकार ने अभी तक एक भी कैदी को रिहा नहीं किया है.
सीके/एए (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
यह तस्वीर 1962 में काबुल विश्वविद्यालय में ली गई थी. तस्वीर में दो मेडिकल छात्राएं अपनी प्रोफेसर से बात कर रही हैं. उस समय अफ्गान समाज में महिलाओं की भी अहम भूमिका थी. घर के बाहर काम करने और शिक्षा के क्षेत्र में वे मर्दों के कंधे से कंधा मिला कर चला करती थीं.
काबुल में रेडियो काबुल की बिल्डिंग के बाहर ली गई इस तस्वीर में इन महिलाओं को उस समय के फैशनेबल स्टाइल में देखा जा सकता है. 1990 के दशक में तालिबान का प्रभाव बढ़ने के बाद महिलाओं को बुर्का पहनने की सख्त ताकीद की गई.
1970 के दशक के मध्य में अफगानिस्तान के तकनीकी संस्थानों में महिलाओं का देखा जाना आम बात थी. यह तस्वीर काबुल के पॉलीटेक्निक विश्वविद्यालय की है.
इस तस्वीर में काबुल के पॉलीटेक्निक विश्वविद्यालय में एक सोवियत प्रशिक्षक को अफगान छात्राओं को तकनीकी शिक्षा देते हुए देखा जा सकता है. 1979 से 1989 तक अफगानिस्तान में सोवियत हस्तक्षेप के दौरान कई सोवियत शिक्षक अफगान विश्वविद्यालयों में पढ़ाया करते थे.
1981 की यह तस्वीर दिखाती है कि महिलाओं और पुरुषों का एक साथ दिखाई देना उस समय संभव था. 10 साल के सोवियत हस्तक्षेप के खत्म होने के बाद देश में गृहयुद्ध छिड़ गया जिसके बाद तालिबान ने यहां अपनी पकड़ मजबूत कर ली.
सोवियतकाल की यह तस्वीर काबुल के एक सेकेंडरी स्कूल की है. तालिबान के आने के बाद यहां लड़कियों और महिलाओं के शिक्षा हासिल करने पर पाबंदी लग गई. उनके घर के बाहर काम करने पर भी रोक लगा दी गई.
1981 में ली गई इस तस्वीर में महिला को अपने बच्चों के साथ लड़क पर बिना सिर ढके देखा जा सकता है. लेकिन आधुनिक अफगानिस्तान में ऐसा कुछ दिखाई देना संभव नहीं है.
रिपोर्ट: एस्थर फेलडेन/एसएफ
अफगानिस्तान में कई दिनों के हील हुज्जत के बाद राष्ट्रपति अशरफ गनी ने तालिबान के 1500 बंदियों को रिहा करने वाले फैसले पर दस्तखत कर दिए. इसे तालिबान के साथ बातचीत शुरू करने के लिए सद्भावना का कदम बताया गया है. (11.03.2020)
दोहा में अमेरिका और तालिबान के बीच शांति संधि पर हस्ताक्षर होने वाले हैं और खबर है कि वहां भारत का एक प्रतिनिधि मौजूद रहेगा. ये लगभग दो दशकों में भारत की अफगानिस्तान के प्रति नीति में बड़ा बदलाव है. (28.02.2020)
अंतरराष्ट्रीय युद्ध अपराध के जजों ने अफगानिस्तान में हुए अपराधों के मामले चलाने को मंजूरी दे दी है. इससे पहले अदालत ने इसकी अनुमति देने से इंकार कर दिया था. (05.03.2020)
अफगानिस्तान में तालिबान के प्रभाव के कारण महिलाओं को सिर से पांव तक ढकने वाला बुर्का पहनने के आदेश हैं. लेकिन 60 के दशक की ये तस्वीरें दिखा रही हैं अफगानिस्तान के अतीत में खो चुकी आधुनिकता की झलक. (03.12.2019)
</doc>
<doc docid='dw_52854197' lang='hin' type='mono' source='https://www.dw.com/hi/hi/feature-amid-coronavirus-god-goes-online-to-reach-worshippers/a-52854197' term='कोरोना'>
इंस्टाग्राम पर सर्विस स्ट्रीम की जा रही है, वीडियो लिंक के जरिए प्रार्थना साझा किए जा रहे हैं, मोबाइल फोन पर तरह-तरह के धार्मिक संदेश शेयर किए जा रहे हैं ताकि ऐसे लोगों को आध्यात्मिक सहारा दिया जा सके जिन्हें महामारी के कारण प्रार्थना करने की जगह नहीं मिल रही है. कैलिफोर्निया के सैन डिएगो स्थित चर्च के वरिष्ठ पादरी कहते हैं,"क्योंकि मैं शारीरिक रूप से आपके करीब नहीं हूं, इसका मतलब यह नहीं है कि मैं भावनात्मक रूप से आपके करीब नहीं हो सकता हूं."
इस चर्च ने रविवार से चर्च में होने वाली प्रार्थना ऑनलाइन कर दी है. समाचार एजेंसी थॉमसन रॉयटर्स से वीडियो इंटरव्यू के दौरान उन्होंने कहा, "कमरे में किसी के साथ होना अच्छा होता है...लेकिन ऑनलाइन सर्विस हमें एक मौका देती है कि हम लोगों के पास अधिक रहें क्योंकि हम उनके साथ उनकी जेब में रहते हैं."
कोरोना वायरस का असर ऐसा है कि अब तक दुनिया भर में 10 हजार के करीब लोगों की मौत हो चुकी है और मामले ढाई लाख के पास पहुंच चुके हैं. कोरोना वायरस की तुलना अब विश्व युद्ध द्वितीय और 1918 के स्पैनिश फ्लू से की जा रही है. इटली में कैथोलिक आबादी अधिक है और पादरी तकनीक का सहारा ले रहे हैं. चीन के बाद यहां कोरोना वायरस के चलते सबसे अधिक मौत हुई है. जब 23 फरवरी को खबर आई कि मिलान के आसपास में होने वाली सामूहिक प्रार्थनाएं रद्द कर दी जाएंगी तब पादरी फैबियो जैनिन को लोगों से जुड़े रहने का नया विचार आया.
मोबाइल फोन और युवा सदस्यों के साथ उन्होंने इंस्टाग्राम अकाउंट बनाया और रोजाना सर्विस शुरू कर दिया. इस तरह से उन्होंने बंद दरवाजों के पीछे से सोशल मीडिया के जरिए धार्मिक उपदेश दिए. जैनिन कहते हैं, "हमें लगा कि यह सिर्फ कुछ ही दिनों के लिए होगा, लेकिन कुछ दिनों में पूरी दुनिया में उथल-पुथल शुरू हो गई."
जापान से लेकर अमेरिका तक कई धार्मिक समूहों ने प्रार्थनाएं रद्द करते हुए उसे ऑनलाइन स्थानांतरित कर दिया. जैसे-जैसे शहरों का हाल बदल रहा है वैसे-वैसे समुदायों को साथ जोड़ने की कवायद तेज हो गई है. वहीं अमेरिका में बौद्ध धर्म से जुड़ी पत्रिका ट्राईसाइकिल ने लोगों की चिंता को दूर करने के लिए ध्यान लगाने के तरीके ऑनलाइन प्रकाशित किए हैं.
एए/सीके (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
भीड़ से संक्रमण बढ़ने की आशंका को देखते हुए उत्तर और दक्षिण भारत के प्रसिद्ध मंदिरों के या तो कपाट बंद कर दिए गए हैं या श्रद्धालुओं को भगवान के दर्शन करने से मना किया जा रहा है. (18.03.2020)
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरोधी तंत्र अत्यधिक सक्रिय हो जाता है. लेकिन सेप्सिस होता कैसे है और इसके लक्षण व इलाज क्या हैं? (18.03.2020)
सरकार ने घोषणा की है कि रविवार 22 मार्च से एक सप्ताह तक किसी भी अंतरराष्ट्रीय उड़ान को भारत में उतरने की इजाजत नहीं दी जाएगी. पंजाब में सार्वजनिक यातायात पूरी तरह से बंद कर दिया गया है. (20.03.2020)
भारत के प्रधानमंत्री नरेंद्र मोदी ने देश की जनता से एक दिन के कर्फ्यू का सामना करने को कहा है. यह कर्फ्यू कोरोना वायरस से फैली महामारी का सामना करने के लिए इस रविवार को लगेगा. (19.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52851622' lang='hin' type='mono' source='https://www.dw.com/hi/hi/india-corona-virus-update/a-52851622' term='कोरोना'>
भारत में अब कोरोना वायरस से बचाव और रोकथाम के लिए बड़े कदम उठाये जा रहे हैं और गंभीर दिशा-निर्देश दिए जा रहे हैं. सरकारी आंकड़ों के अनुसार संक्रमण के कुल मामले 173 हो चुके हैं लेकिन मीडिया रिपोर्टों में दावा किया जा रहा है कि संख्या 190 पार कर चुकी है. संक्रमण से मरने वालों की संख्या चार हो चुकी है. चौथी मृत्यु पंजाब में हुई. मृतक की उम्र 70 वर्ष थी और वह हाल ही में जर्मनी से पंजाब में अपने घर वापस लौटा था.
सरकार ने घोषणा की है कि रविवार 22 मार्च से एक सप्ताह तक किसी भी अंतरराष्ट्रीय उड़ान को भारत में उतरने की इजाजत नहीं दी जाएगी. सरकार ने अधिसूचना जारी कर के राज्य सरकारों से यह सुनिश्चित करने को कहा है कि 65 वर्ष से ज्यादा उम्र के बुजुर्ग और 10 वर्ष से कम उम्र के बच्चे घर से बाहर ना निकलें. लोगों को गैर-जरूरी यात्रा करने से रोकने के लिए यातायात के साधनों पर भी कई तरह के प्रतिबंध लगाए जा रहे हैं. रेल और उड़ानों में छात्रों, मरीज और दिव्यांगों के अलावा बाकी सभी तरह की रियायती सुविधाओं को बंद करने के निर्देश दिए गये हैं.
दिल्ली मेट्रो जैसी संस्थाओं ने खुद ही लोगों से अपील की है कि यात्रा तभी करें जब वो अति-आवश्यक हो और उसे टालना संभव ना हो.
पंजाब में सार्वजनिक यातायात पूरी तरह से बंद
राज्य सरकारों से कहा गया है कि वे निजी क्षेत्र की कंपनियों के लिए उनके कर्मचारियों को घर से काम करने की इजाजत देना अनिवार्य करने की कोशिश करें. केंद्र सरकार में बी और सी ग्रुप के कर्मचारियों को एक एक हफ्ता छोड़ कर दफ्तर आने को कहा गया है. अधिकारियों से यह भी कहा गया है कि इन कर्मचारियों के अलग-अलग समय पर दफ्तर आने की भी व्यवस्था की जाए.
स्थिति की गंभीरता पर जोर देने के लिए प्रधानमंत्री नरेंद्र मोदी ने आधे घंटे तक राष्ट्र को संबोधित किया. संबोधन में प्रधानमंत्री ने कहा कि कोरोना वायरस के कारण पैदा हुई चुनौती कोई आम चुनौती नहीं है और देश को आने वाले वक्त की चुनौती से जूझने के लिए तैयार रहना होगा. उन्होंने देश की जनता से रविवार 22 मार्च को सुबह सात बजे से रात के नौ बजे तक एक दिन के जनता कर्फ्यू का पालन करने को कहा.
प्रधानमंत्री ने महामारी के आर्थिक प्रभाव से निपटने के लिए भी एक महत्वपूर्ण घोषणा की. उन्होंने बताया कि वित्त-मंत्री निर्मला सीतारमण की अध्यक्षता में एक टास्क फोर्स का गठन किया जा रहा है जो इन प्रभावों की समीक्षा करेगा और वित्तीय तनाव को कम करने के कदम सुझाएगा.
_______________________
हमसे जुड़ें: Facebook | Twitter | YouTube | GooglePlay | AppStore
2020 में शायद यह सबसे ज्यादा इस्तेमाल किया जाने वाला शब्द साबित होगा. प्रधानमंत्री नरेंद्र मोदी ने भी राष्ट्र के नाम अपने संदेश में इस पर जोर दिया. सोशल डिस्टैन्सिंग मतलब किसी भी व्यक्ति से कम से कम एक या मुमकिन हो तो दो मीटर की दूरी बना के रखें.
बार-बार साबुन से हाथ धोएं. साबुन को कम से कम बीस सेकंड तक हाथों पर मलें. वायरस को हटाने के लिए इतना वक्त जरूरी है. हथेली के साथ-साथ कलाई पर भी साबुन लगाए.
हाथ मिलाना वायरस के फैलने में सबसे ज्यादा जिम्मेदार है. इस बीच पश्चिमी देश भी भारत के नमस्ते का इस्तेमाल करने लगे हैं. जब तक कोरोना का खतरा पूरी तरह नहीं टल जाता, दुनिया भर के लोगों को हाथ मिलाने और गले लगने से बचना होगा.
कोरोना वायरस नाक, मुंह और आंखों के रास्ते से शरीर में प्रवेश करता है. ऐसे में अगर आपने अनजाने में संक्रमित सतह को छुआ है और हाथ नहीं धोया है, तो चेहरे को छूने से आप संक्रमित हो सकते हैं.
इस वक्त सब लोगों का ध्यान मास्क खरीदने पर है जबकि जानकारों का कहना है कि सामान्य मास्क वायरस को रोक नहीं सकते. बेहतर होगा अगर मास्क की जगह दस्ताने खरीदें. लेकिन इन्हें बार-बार बदलना जरूरी है.
ज्यादातर लोग खांसते या छींकते वक्त मुंह के आगे हाथ रख लेते हैं. हाथ की जगह बाजू का इस्तेमाल करें और कोहनी की ओर मुंह कर के आस्तीन में खांसें या छींकें. कपड़े धुलने के साथ वायरस भी धुल जाएगा.
अगर आपको रुमाल जेब में रखने की आदत है, तो इसे बदलें और कागज के टिश्यू का इस्तेमाल करें. इस्तेमाल के बाद इसे फौरन कूड़ेदान में फेंक दें. नहीं तो टिश्यू या रुमाल के साथ वायरस भी आपकी जेब में रह जाएगा.
भीड़ वाली जगहों से दूर रहें. जब तक बहुत जरूरी ना हो घर से बाहर ना निकलें. नौकरीपेशा लोगों के लिए सभी कंपनियां अब घर से ही काम करना मुमकिन बना रही हैं.
अगर घर से बाहर निकना जरूरी है तो लिफ्ट के बटन और दरवाजों के हैंडल को छूने से बचें क्योंकि आप नहीं जानते कि आपसे पहले किस किस ने उसे छुआ है. बटन दबाने के लिए कोहनी का इस्तेमाल कर सकते हैं.
सोशल मीडिया और खास कर व्हॉट्सएप पर कोरोना से जुड़ी पोस्ट की भरमार है जिसे लोग अंधाधुंध एक दूसरे को फॉरवर्ड कर रहे हैं. जब तक आपको विश्वसनीय स्रोत का पता ना हो, इन संदेशों पर विश्वास ना करें.
रिपोर्ट: ईशा भाटिया सानन
अंतरराष्ट्रीय श्रम संगठन ने कहा है कि कोरोना वायरस के कारण दुनियाभर में ढाई करोड़ लोग बेरोजगार हो सकते हैं और कर्मचारियों की आय नाटकीय रूप से कम हो जाएगी. (19.03.2020)
यूरोप में कोरोना को रोकने की कोशिशें अब तक कोई खास असर नहीं दिखा सकी हैं. बुधवार का दिन इटली के लिए काफी भयानक साबित हुआ जब एक ही दिन में 475 मरीजों की जान चली गई. (19.03.2020)
भारत के प्रधानमंत्री नरेंद्र मोदी ने देश की जनता से एक दिन के कर्फ्यू का सामना करने को कहा है. यह कर्फ्यू कोरोना वायरस से फैली महामारी का सामना करने के लिए इस रविवार को लगेगा. (19.03.2020)
कोरोना संक्रमण होने के दो साफ संकेत होते हैं सूखी खांसी और तेज बुखार. और बुखार होने पर या पैरासिटामोल दी जाती है या इबुप्रोफेन. लेकिन इबुप्रोफेन के इस्तेमाल को ले कर सोशल मीडिया पर कई तरह की बातें चल रही हैं. सच क्या है? (20.03.2020)
सोशल मीडिया पर कोरोना संक्रमण से बचने के लिए कई तरह के नुस्खे बताए जा रहे हैं.लेकिन अगर आप सच में कोरोना से बचना चाहते हैं तो सिर्फ यही टिप्स काम आएंगी. ध्यान से पढ़ें.. (20.03.2020)
</doc>
<doc docid='dw_52849264' lang='hin' type='mono' source='https://www.dw.com/hi/hi/how-safe-is-ibuprofen-in-case-of-corona/a-52849264' term='कोरोना'>
नॉवल कोरोना वायरस का खतरा सबसे ज्यादा उन लोगों को है जिन्हें डायबिटीज, ब्लड प्रेशर या दिल से जुडी कोई बीमारी है. ऐसा सिर्फ इसलिए ही नहीं है क्योंकि इन लोगों का शरीर पहले ही इन बीमारियों के कारण कमजोर है, बल्कि इसलिए भी क्योंकि ये लोग नियमित रूप से ऐसी दवाओं का सेवन कर रहे हैं जो संक्रमण को बढ़ावा दे सकती हैं. दुनिया की कम से कम एक चौथाई आबादी को हाई ब्लड प्रेशर की समस्या है. जर्मनी की ही बात की जाए तो यहां आबादी का करीब एक तिहाई हिस्सा हाई ब्लड प्रेशर की दवाएं लेता है. वैज्ञानिकों का मानना है कि ये दवाएं कोरोना संक्रमण को और बढ़ाने के लिए जिम्मेदार हो सकती हैं.
इसी तरह से जिन लोगों को डायबिटीज होता है उन्हें नियमित रूप से इंसुलिन लेना होता है. यह भी कोरोना वायरस की रोकथाम में मुश्किल खड़ी करता है. और ऐसा ही पेनकिलर इबुप्रोफेन के साथ भी है. सोशल मीडिया पर जब इबुप्रोफेन से जुड़े मेसेज फैलने शुरू हुए तो पहले तो इसे फेक न्यूज बताया गया. लेकिन बाद में विश्व स्वास्थ्य संगठन को हस्तक्षेप करना पड़ा और उसने भी इबुप्रोफेन से दूर रहने की ही हिदायत दी. हालांकि इस दिशा में अब तक कोई रिसर्च नहीं हुई है लेकिन एहतियातन इबुप्रोफेन से दूर रहने को कहा जा रहा है. संयुक्त राष्ट्र का भी यही कहना है कि फिलहाल कोरोना के कारण हुए बुखार से निपटने के लिए पैरासिटामोल लेना ही बेहतर है.
डॉक्टरों की बंटी हुई राय
जर्मनी में तो कुछ डॉक्टर इबुप्रोफेन के साथ साथ एस्पिरिन से भी दूर रहने को कह रहे हैं. डीडब्ल्यू ने जब वायरोलॉजिस्ट योनास श्मिट कनासिट से इस बारे में जानना चाहा तो उन्होंने कहा, "हमारे पास कोरोना वायरस सार्स-कोव-2 को ले कर बहुत ही कम जानकारी है और आज तक कोई क्लिनिकल डाटा तैयार नहीं हो पाया है." हालांकि इस बारे में डॉक्टरों की राय बंटी हुई दिख रही है. बर्लिन के मशहूर शारिटे अस्पताल के डॉक्टर क्रिस्टियान ड्रोस्टेन का कहना है, "इस बात का कोई प्रमाण नहीं है कि इबुप्रोफेन से हालत बिगड़ेगी. अगर ऐसा होता तो अब तक हमें पता चल गया होता.
अब तक हुई रिसर्च बताती है कि नॉवल कोरोना वायरस किसी भी सतह पर चार से पांच दिन तक रह सकता है. ऐसे में अगर किसी संक्रमित व्यक्ति ने हैंडल को छुआ है और उसे साफ नहीं किया गया है, तो वायरस फैलने की बहुत अधिक संभावना है. तो कोशिश करें कि दरवाजा खोलते समय हैंडल को ना छुएं.
अगर आपने अब तक होम ऑफिस शुरू नहीं किया है और अब तक दफ्तर जा रहे हैं तो कैंटीन में खाना खाते समय ध्यान दें. हो सकता है कि छुरी, चम्मच वायरस से संक्रमित हों. हालांकि इस पर अब तक कोई रिसर्च नहीं हुई है लेकिन बहुत मुमकिन है कि किसी संक्रमित व्यक्ति के खांसने के कारण चम्मच इत्यादि पर वायरस लगा हो.
बच्चों में संक्रमण को रोकने के लिए दुनिया भर में स्कूल बंद किए जा रहे हैं. लेकिन क्या बाजार से खरीदे खिलौनों में वायरस हो सकता है? खास कर अगर वे चीन या यूरोप से आए हों? हो सकता है! अब तक ऐसा कोई मामला सामने नहीं आया है लेकिन जानकारों की राय है कि फिलहाल इम्पोर्टेड खिलौने खरीदने से बचें.
लैब में हुए टेस्ट दिखाते हैं कि नॉवल कोरोना वायरस स्टील की सतह पर 72 घंटों तक रह सकता है. गत्ते और प्लास्टिक पर यह 24 घंटे ही रह पाता है. लेकिन ये नतीजे लैब के हैं, व्यवहारिक रूप से इससे भी कम वक्त तक ही वायरस जिंदा रह पाएगा. ऐसे में वैज्ञानिकों का कहना है कि डिलीवरी पैकेज से संक्रमण होने की संभावना नहीं है.
इंसान से पालतू कुत्ते में संक्रमण तो देखा गया है लेकिन पालतू जानवरों से इंसान में संक्रमण का कोई मामला अब तक सामने नहीं आया है. लेकिन मुमकिन है कि कुत्ते की लार या मल से वायरस इंसान तक पहुंचे. इस सिलसिले में रिसर्च होना अभी बाकी है.
क्या पता आपने जिससे फल सब्जी खरीदी, वही कोरोना से संक्रमित हो. ऐसे में क्या करें? खाना खाना ही छोड़ दें? बिलकुल नहीं. सब्जी खरीद कर जब घर आएं तो फौरन साबुन से अच्छी तरह हाथ धोएं. सब्जी पका कर खाएं क्योंकि पकाने पर वायरस मर जाता है. और खाना पकाने से पहले भी हाथ धोएं. फलों को भी गुनगुने पानी से जरूर धोएं.
कोरोना वायरस गर्म तापमान को बर्दाश्त नहीं कर पाता लेकिन सर्दी इसे काफी पसंद है. यह वायरस माइनस 20 डिग्री में भी दो साल तक जिंदा रह सकता है. ऐसे में लोगों में फ्रोजन खाने को ले कर डर पैदा हो गया है. लेकिन आज तक ऐसा कोई मामला नहीं देखा गया जिसमें मौजूदा नॉवल कोरोना वायरस या फिर कोरोना की कोई और किस्म इस माध्यम से फैली हो.
रिसर्च के अनुसार नॉवल कोरोना वायरस की शुरुआत चीन में चमगादड़ों से ही हुई. इसी कारण चीन सरकार ने मीट बाजार में कई तरह के जानवरों की बिक्री पर रोक लगा दी है. लेकिन ये सोचना गलत होगा कि दुनिया से चमगादड़ ही हटा दिए जाएं तो सारी बीमारियां दूर हो जाएंगी. इंटरनेट में इस तरह की कई बातें चल रही हैं.
डब्ल्यूएचओ का कहना है कि अगर किसी को कोरोना का संक्रमण हो गया है तो बुखार कम करने के लिए खुद से कोई भी दवा लेने की जगह डॉक्टर की सलाह सुनें और बेहतर होगा अगर पैरासिटामोल लें. इबुप्रोफेन के इर्दगिर्द इस विवाद की शुरुआत हुई साइंस पत्रिका लैंसेंट में 11 मार्च 2020 को छपे एक लेख के साथ. लेख में अन्य कुछ दवाओं के साथ इबुप्रोफेन का जिक्र भी किया गया. लेकिन साथ ही यह भी लिखा गया कि यह सिर्फ एक "हायपोथेसिस" यानी अनुमान है. लेख लिखने वाले तीन रिसर्चरों ने लैब में चूहों पर टेस्ट की बात भी कही लेकिन इंसानों पर ना ही इस प्रकार का कोई टेस्ट हुआ है और ना ही इस दिशा में कोई डाटा मौजूद है.
इस दावे की वजह क्या है?
कोशिकाओं की सतह पर एस रिसेप्टर होते हैं जो एस एंजाइम के साथ जुड़ सकते हैं. सार्स वायरस एस2 नाम के एंजाइम का इस्तेमाल कर कोशिका में प्रवेश करता है और अंदर जा कर अपनी संख्या बढ़ाने लगता है. सार्स यानी सीवियर एक्यूट रेस्पिरेटरी सिंड्रोम. मौजूदा कोरोना वायरस का पूरा नाम है सार्स-कोव-2 यानी सीवियर एक्यूट रेस्पिरेटरी सिंड्रोम कोरोना वायरस 2. 2002-03 में फैली सार्स महामारी के दौरान इस तरह के वायरस पर रिसर्च हुई और तब ऐसे रिसेप्टर्स के साथ उनकी प्रतिक्रया के बारे में पता चला.
इबुप्रोफेन और एस्पिरिन जैसी दवाओं को एस इनहिबिटर कहा जाता है यानी ये एस एंजाइम को ब्लॉक करती हैं. लेकिन ये एस रिसेप्टर को खत्म नहीं करतीं. माना जाता है कि एस एंजाइम की गैरमौजूदगी में कोशिकाओं के एस2 रिसेप्टर बढ़ जाते हैं. ऐसे में जब वायरस हमला करता है तो उसके पास कोशिका में प्रवेश करने के लिए कई एंट्री पॉइंट बन जाते हैं. शरीर वायरस को रोक नहीं पाता और एस इनहिबिटर दवाओं का सेवन करते रहने से वायरस के लिए हमला करना आसान होता चला जाता है. लैंसेंट पत्रिका में छापे लेख का यही आधार है.
ऐसा भी माना जा रहा है कि इटली में कोरोना के कारण इतनी बड़ी संख्या में लोगों की जान जाने के पीछे एक यह वजह हो सकती है कि वहां एस इनहिबिटर्स का ज्यादा इस्तेमाल किया गया. हालांकि इस दावे को भी अभी तक साबित नहीं किया जा सका है. लेकिन इतना जरूर है कि आने वाले वक्त में रिसर्चर इन दावों की सच्चाई जानने के लिए काम करेंगे और विज्ञान जगत भविष्य में इस तरह की महामारी का सामना करने की बेहतर स्थिति में होगा.
__________________________
हमसे जुड़ें: Facebook | Twitter | YouTube | GooglePlay | AppStore
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरोधी तंत्र अत्यधिक सक्रिय हो जाता है. लेकिन सेप्सिस होता कैसे है और इसके लक्षण व इलाज क्या हैं? (18.03.2020)
इन दिनों लोग हर चीज को शक की निगाह से देख रहे हैं. कुछ भी छूने के बाद हाथ धोने लगते हैं या फिर सैनिटाइजर से साफ करते हैं, जो कि सही भी है. लेकिन किन किन चीजों से सच में खतरा है? (18.03.2020)
</doc>
<doc docid='dw_52844466' lang='hin' type='mono' source='https://www.dw.com/hi/hi/भारत-में-लगेगा-एक-दिन-का-कर्फ्यू/a-52844466' term='कोरोना'>
प्रधानमंत्री नरेंद्र मोदी ने गुरुवार को राष्ट्र के नाम अपने संबोधन में इस कर्फ्यू का जिक्र किया. 29 मिनट के संबोधन में उन्होंने कहा कि देश को आने वाले वक्त की चुनौती से जूझने के लिए तैयार रहना होगा. कर्फ्यू एक साथ पूरे देश में रविवार को सुबह सात बजे से रात 9 बजे तक के लिए लगाया जाएगा. इस कर्फ्यू के जरिए सरकार कोरोना से लड़ने की अपनी क्षमता का आकलन और लोगों को एक दूसरे से अलग करने की स्थिति का सामना करने की तैयारी करना चाहती है.
प्रधानमंत्री ने अपने संबोधन में कहा कि कोरोना वायरस के कारण पैदा हुई चुनौती कोई आम चुनौती नहीं है. उन्होंने लोगों से अपील की है कि वो समाज से अलग रहने का अभ्यास करें. मोदी ने कहा, "परीक्षा की घड़ियां आती हैं लेकिन हमें अनुशासन बनाए रखना है ताकि वायरस के फैलाव को रोक सकें."
भारत में अब तक 173 लोग कोरोना वायरस की चपेट में आए हैं. कोरोना के चलते चार लोगों की जान गई है. फिलहाल यहां स्थिति नियंत्रण में नजर आ रही है लेकिन पीड़ितों की संख्या लगातार बढ़ने के कारण लोगों के मन में आशंकाएं तेज हो रही हैं. मोदी ने कहा कि अनिवार्य सेवाओं के लिए काम करने वाले लोगों के अलावा बाकी सब को कई हफ्तों तक घर में रहना होगा. उन्होंने इसके लिए कोई समय सीमा नहीं बताई. प्रधानमंत्री ने कहा, "अगर आप सोचते हैं कि आप पर असर या संक्रमण नहीं होगा तो आप गलत हैं. आप अपने परिवार और समुदाय को खतरे में डाल रहे हैं इसलिए मैं हर नागरिक से अनुरोध करता हूं कि वो अगले कुछ हफ्तों तक घर में रहे."  मोदी ने कहा कि भारत को मौतों के "विस्फोट" से खुद को बचाना होगा जैसा कि दूसरे देशों में देखा गया है.
प्रधानमंत्री के संबोधन से कुछ ही घंटे पहले सरकार ने कहा कि किसी भी अंतरराष्ट्रीय उड़ान को भारत की जमीन पर उतरने की अनुमति नहीं होगी. यह रोक रविवार से शुरू हो जाएगी. 65 साल से ऊपर और 10 साल से कम उम्र के हर इंसान को घर में रहने के लिए कहा गया है. सरकार ने राज्यों को भी निर्देश दिया है कि वो कंपनियों और सरकारी विभागों को कर्मचारियों से घर से काम कराने के लिए निर्देश दें. भारत ने पहले ही सभी विदेशी सैलानियों का वीजा स्थगित कर दिया है. इसके साथ ही यूरोप के ज्यादा प्रभावित देशों से विमानों के भारत आने पर रोक लग चुकी है. कई देशों से भारत आने वाले लोगों के लिए 14 दिन के अनिवार्य क्वारंटीन की व्यवस्था लागू की गई है.
एनआर/ओएसजे(एएफपी, रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
यूरोप में कोरोना को रोकने की कोशिशें अब तक कोई खास असर नहीं दिखा सकी हैं. बुधवार का दिन इटली के लिए काफी भयानक साबित हुआ जब एक ही दिन में 475 मरीजों की जान चली गई. (19.03.2020)
</doc>
<doc docid='dw_52843968' lang='hin' type='mono' source='https://www.dw.com/hi/hi/यूरोप-में-रोके-नहीं-रुक-रहा-है-कोरोना-का-संकट/a-52843968' term='कोरोना'>
इटली में कोरोना वायरस से कुल प्रभावितों की संख्या 35 हजार से ज्यादा है. यूरोप में सबसे ज्यादा वायरस का असर इटली, स्पेन और फ्रांस में नजर आया है. स्पेन में 14 हजार से ज्यादा लोग इसकी चपेट में आए हैं. कोरोना के कारण मरने वालों की संख्या 638 तक पहुंच गई है. फ्रांस में 243 लोगों की मौत हुई है और 9000 से ज्यादा लोग प्रभावित हैं. कुल मिला कर इटली की हालत सबसे ज्यादा खराब है और यहां इस वायरस के कारण मरने वालों की संख्या के चीन से आगे निकल जाने की आशंका है. संयुक्त राष्ट्र ने इटली की बुरी हालत के पीछे कई कारण बताए हैं. इटली में जापान के बाद सबसे बड़ी बुजुर्ग आबादी है. इटली में वायरस के कारण मौत के शिकार बने 87 फीसदी लोगों की उम्र 70 साल से ज्यादा है. इटली में पीड़ितों की देखभाल के लिए चीन से स्वास्थ्यकर्मियों की एक टीम आई है.
गुरुवार सुबह 10 बजे तक जर्मनी में कोरोना पीड़ितों की संख्या 12,327 थी. यहां अब तक इस बीमारी के कारण 28 लोगों की मौत हुई है. कोरोना वायरस को रोकने के काम में मदद के लिए जर्मनी ने अपने रिजर्व सैनिकों को बुलाया है. गुरुवार को रक्षा मंत्री आनेग्रेट क्रांप कारेनबावर ने इसकी जानकारी दी. कारेनबावर ने बताया कि जर्मनी में करीब 75000 रिजर्व सैनिक है जिनका संपर्क सेना के पास मौजूद है. सरकार की पुकार पर करीब 2300 रिजर्व सैनिकों ने जवाब दिया है. इनमें 900 ऐसे लोग भी हैं जो स्वास्थ्य सेवाओं में तैनात किए जा सकते हैं. रक्षा मंत्री ने आशंका जताई है कि जर्मनी में बड़ी संख्या में लोग बीमार हो सकते हैं, ऐसे में मौजूदा स्वास्थ्यकर्मियों और अस्पतालों के जरिए उनका इलाज कर पाना मुमकिन नहीं होगा. ऑस्ट्रिया में सार्वजनिक जीवन पर रोक लगने के बाद से वहां सार्वजनिक यातायात 90 फीसदी और निजी यातायात 45 फीसदी घट गया है. ऑस्ट्रिया से स्विट्जरलैंड जाने वाली ट्रेनें बंद कर दी गई हैं और जर्मनी जाने वाली ट्रेनों में भी केवल जर्मन यात्रियों को ले जाया जा रहा है. इन सारे उपायों के बावजूद यहां कोरोना वायरस के नए पीड़ितों की संख्या एक दिन में 25 फीसदी बढ़ गई है.
इन सबका असर यूरोपीय देशों पर भी पड़ा है. बुधवार को यूरोपीय सेंट्रल बैंक ने यूरोपीय देशों के लिए एक बड़े आर्थिक पैकेज का एलान किया. 750 अरब यूरो के इस पैकेज का इस्तेमाल सरकारी और कॉर्पोरेट बॉन्ड खरीदने में किया जाएगा ताकि इस संकट का सामना करने के लिए सरकारों और कंपनियों के पास पैसा रहे. यूरोपीय नेताओं ने ईसीबी के इस फैसले का स्वागत किया है. इस खबर के आने के बाद गुरुवार को यूरोपीय शेयर बाजारों में सुधार का रुख देखा गया. यूरोपीय परिषद के अध्यक्ष चार्ल्स मिशेल ने ट्वीट कर कहा, "#कोविड 19 को रोकने और हमारी अर्थव्यवस्थाओं को और नुकसान से बचाने के लिए कोई भी कोशिश बाकी नहीं रखी जाएगी. मैं ईसीबी के इमर्जेंसी पर्चेज प्रोग्राम का स्वागत करता हूं." यूरोपीय संघ के कई और नेताओं ने इसी तरह के उत्साह भरे शब्दों में अपनी प्रतिक्रिया जताई है. जर्मनी ने सरकार समर्थित कर्ज के लिए 550 अरब यूरो की रकम निकाली है जो स्टार्टअप्स को मुहैया कराई जाएगी. इसके अलावा कंपनियों के दिवालिया घोषित किए जाने के लिए कुछ शर्तों में ढील दी गई है. इसी तरह ब्रिटेन ने 355 अरब यूरो की रकम निकाली है जो कारोबारियों को कर्ज देने के लिए इस्तेमाल की जाएगी. फ्रांस ने भी इस मद में 300 अरब की रकम की घोषणा की है इसके साथ ही 45 अरब यूरो की रकम कारोबार और कर्मचारियों की मदद के लिए दी जाएगी. यूरोप में स्पेन ने भी व्यापार जगत की मदद के लिए 100 अरब यूरो की रकम देने का वादा किया है. स्विट्जरलैंड के केंद्रीय बैंक ने कहा है कि वह स्विस फ्रांक को स्थिर करने के लिए दखल देगा. रूस अपने विदेशी मुद्रा के भंडार का इस्तेमाल तेल उत्पादक कंपनियों की मदद के लिए कर रहा है. अंतरराष्ट्रीय बाजार में तेल की कीमतें 25 डॉलर प्रति बैरल से नीचे चली गई हैं.
जर्मनी की एयरलाइन लुफ्थांसा ने गुरुवार को चेतावनी देते हुए कहा कि सरकार को उद्योग जगत को कोरोना संकट से बचाने के लि आगे आना होगा. लुफ्थांसा के 763 विमानों में से 700 विमान फिलहाल अस्थाई रूप से खड़े कर दिए गए हैं. विमान यात्रा में आई भारी गिरावट और दुनिया भर में लागू की गई बंदिशों और तालाबंदियों के चलते ऐसा हुआ है. लुफ्थांसा के मुख्य कार्यकारी अधिकारी कार्स्टन स्पोर का कहना है, "संकट जितना लंबा खिंचेगा, इस बात की आशंका उतनी ज्यादा होगी कि विमानन क्षेत्र का भविष्य बिना सरकारी मदद के नहीं बचेगा." उनका कहना है कि फिलहाल लुफ्थांसा के लिए मदद जरूरी नहीं है लेकिन कंपनी सरकार के साथ बातचीत कर रही है कि लंबे समय के लिए एयरलाइन को कैसे बचाया जाए. अंतरराष्ट्रीय वायु यातायात संघ ने गुरुवार को कहा कि दुनिया भर की एयरलाइनों को बचाए रखने के लिए कम से कम 200 अरब डॉलर की जरूरत होगी. एनआर/एमजे (एएफपी, डीपीए, रॉयटर्स)
__________________________
अब तक हुई रिसर्च बताती है कि नॉवल कोरोना वायरस किसी भी सतह पर चार से पांच दिन तक रह सकता है. ऐसे में अगर किसी संक्रमित व्यक्ति ने हैंडल को छुआ है और उसे साफ नहीं किया गया है, तो वायरस फैलने की बहुत अधिक संभावना है. तो कोशिश करें कि दरवाजा खोलते समय हैंडल को ना छुएं.
अगर आपने अब तक होम ऑफिस शुरू नहीं किया है और अब तक दफ्तर जा रहे हैं तो कैंटीन में खाना खाते समय ध्यान दें. हो सकता है कि छुरी, चम्मच वायरस से संक्रमित हों. हालांकि इस पर अब तक कोई रिसर्च नहीं हुई है लेकिन बहुत मुमकिन है कि किसी संक्रमित व्यक्ति के खांसने के कारण चम्मच इत्यादि पर वायरस लगा हो.
बच्चों में संक्रमण को रोकने के लिए दुनिया भर में स्कूल बंद किए जा रहे हैं. लेकिन क्या बाजार से खरीदे खिलौनों में वायरस हो सकता है? खास कर अगर वे चीन या यूरोप से आए हों? हो सकता है! अब तक ऐसा कोई मामला सामने नहीं आया है लेकिन जानकारों की राय है कि फिलहाल इम्पोर्टेड खिलौने खरीदने से बचें.
लैब में हुए टेस्ट दिखाते हैं कि नॉवल कोरोना वायरस स्टील की सतह पर 72 घंटों तक रह सकता है. गत्ते और प्लास्टिक पर यह 24 घंटे ही रह पाता है. लेकिन ये नतीजे लैब के हैं, व्यवहारिक रूप से इससे भी कम वक्त तक ही वायरस जिंदा रह पाएगा. ऐसे में वैज्ञानिकों का कहना है कि डिलीवरी पैकेज से संक्रमण होने की संभावना नहीं है.
इंसान से पालतू कुत्ते में संक्रमण तो देखा गया है लेकिन पालतू जानवरों से इंसान में संक्रमण का कोई मामला अब तक सामने नहीं आया है. लेकिन मुमकिन है कि कुत्ते की लार या मल से वायरस इंसान तक पहुंचे. इस सिलसिले में रिसर्च होना अभी बाकी है.
क्या पता आपने जिससे फल सब्जी खरीदी, वही कोरोना से संक्रमित हो. ऐसे में क्या करें? खाना खाना ही छोड़ दें? बिलकुल नहीं. सब्जी खरीद कर जब घर आएं तो फौरन साबुन से अच्छी तरह हाथ धोएं. सब्जी पका कर खाएं क्योंकि पकाने पर वायरस मर जाता है. और खाना पकाने से पहले भी हाथ धोएं. फलों को भी गुनगुने पानी से जरूर धोएं.
कोरोना वायरस गर्म तापमान को बर्दाश्त नहीं कर पाता लेकिन सर्दी इसे काफी पसंद है. यह वायरस माइनस 20 डिग्री में भी दो साल तक जिंदा रह सकता है. ऐसे में लोगों में फ्रोजन खाने को ले कर डर पैदा हो गया है. लेकिन आज तक ऐसा कोई मामला नहीं देखा गया जिसमें मौजूदा नॉवल कोरोना वायरस या फिर कोरोना की कोई और किस्म इस माध्यम से फैली हो.
रिसर्च के अनुसार नॉवल कोरोना वायरस की शुरुआत चीन में चमगादड़ों से ही हुई. इसी कारण चीन सरकार ने मीट बाजार में कई तरह के जानवरों की बिक्री पर रोक लगा दी है. लेकिन ये सोचना गलत होगा कि दुनिया से चमगादड़ ही हटा दिए जाएं तो सारी बीमारियां दूर हो जाएंगी. इंटरनेट में इस तरह की कई बातें चल रही हैं.
हमसे जुड़ें: Facebook | Twitter | YouTube | GooglePlay | AppStore
जर्मन चांसलर अंगेला मैर्केल ने टीवी पर देश को संबोधित करते हुए कहा कि कोरोना के खिलाफ जंग देश के लिए दूसरे विश्व युद्ध के बाद की सबसे बड़ी चुनौती है. (18.03.2020)
इन दिनों लोग हर चीज को शक की निगाह से देख रहे हैं. कुछ भी छूने के बाद हाथ धोने लगते हैं या फिर सैनिटाइजर से साफ करते हैं, जो कि सही भी है. लेकिन किन किन चीजों से सच में खतरा है? (18.03.2020)
</doc>
<doc docid='dw_52834060' lang='hin' type='mono' source='https://www.dw.com/hi/hi/pandemic-could-make-another-25-million-jobless-un/a-52834060' term='कोरोना'>
दुनियाभर में कोरोना वायरस को लेकर संकट गहराता जा रहा है. इस बीच संयुक्त राष्ट्र ने कहा है कि महामारी से दुनिया भर में बेरोजगारी बहुत तेजी से बढ़ेगी और लगभग ढाई करोड़ और लोग बेरोजगार हो सकते हैं. अंतरराष्ट्रीय श्रम संगठन ने अपने ताजा अध्ययन को जारी करते हुए कहा, "कोरोना वायरस से उत्पन्न आर्थिक और श्रम संकट के चलते लगभग ढाई करोड़ लोग बेरोजगार हो सकते हैं." हालांकि संगठन ने कहा कि एक अंतरराष्ट्रीय समन्वित प्रतिक्रिया नीति इस संख्या को "काफी कम" कर सकती है.
अंतरराष्ट्रीय श्रम संगठन के महानिदेशक गाय रायडर ने एक बयान में कहा, "यह अब सिर्फ वैश्विक स्वास्थ्य संकट नहीं रह गया है बल्कि यह एक प्रमुख श्रम बाजार और आर्थिक संकट भी है जो लोगों पर भारी प्रभाव डाल रहा है." संयुक्त राष्ट्र की संस्था ने सुझाव दिया है कि विश्व को "वायरस के मद्देनजर होने वाली बेरोजगारी से निपटने के लिए तैयार रहना होगा."
संगठन ने अलग-अलग परिदृश्य पेश किए जो इस बात पर निर्भर करते हैं कि सरकारें कितनी जल्दी और किस स्तर की समन्वय प्रतिक्रिया देती हैं. संगठन ने पाया कि बहुत अच्छी स्थिति में भी 53 लाख से अधिक लोग बेरोजगार हो जाएंगे. संगठन का कहना है कि इन हालात को टालने के लिए वैश्विक स्तर पर एक समन्वित, नीतिगत कार्रवाई करने की जरूरत होगी. संगठन ने चेतावनी दी है कि,"वायरस के प्रकोप के कारण काम के घंटों और मजदूरी में कटौती होगी."
विकासशील देशों में स्वरोजगार अक्सर आर्थिक बदलावों के प्रभाव को कम करने के लिए कार्य करता है. लेकिन इस बार वायरस के कारण लोग और माल की आवाजाही पर लगाए गए गंभीर प्रतिबंधों के कारण स्वरोजगार भी कारगर साबित नहीं हो पाएगा. संगठन का कहना है कि काम तक पहुंच में कमी का मतलब है कि लाखों लोग रोजगार गंवाएंगे जिसका मतलब है कि एक बड़ी राशि का नुकसान होगा. अध्ययन में लगाए गए अनुमान के मुताबिक 2020 के अंत तक कामगारों के 860 अरब डॉलर से लेकर 3400 अरब डॉलर गंवाने का खतरा है. अध्ययन में चेतावनी दी गई है कि इस कारण वस्तुओं और सेवाओं की खपत में गिरावट होगी जिसका असर कारोबार और अर्थव्यवस्था की संभावनाओं को प्रभावित करेगा.
अंतरराष्ट्रीय श्रम संगठन के महानिदेशक गाय रायडर के मुताबिक, "2008 में दुनिया ने वैश्विक वित्तीय संकट के दुष्परिणामों से निपटने के लिए असाधारण एकुजटता दिखाई थी और उसके जरिए बदहाल स्थिति को टालने में मदद मिली. हमें उसी प्रकार के नेतृत्व और सकंल्प की आवश्यकता है."
एए/सीके (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
अब तक हुई रिसर्च बताती है कि नॉवल कोरोना वायरस किसी भी सतह पर चार से पांच दिन तक रह सकता है. ऐसे में अगर किसी संक्रमित व्यक्ति ने हैंडल को छुआ है और उसे साफ नहीं किया गया है, तो वायरस फैलने की बहुत अधिक संभावना है. तो कोशिश करें कि दरवाजा खोलते समय हैंडल को ना छुएं.
अगर आपने अब तक होम ऑफिस शुरू नहीं किया है और अब तक दफ्तर जा रहे हैं तो कैंटीन में खाना खाते समय ध्यान दें. हो सकता है कि छुरी, चम्मच वायरस से संक्रमित हों. हालांकि इस पर अब तक कोई रिसर्च नहीं हुई है लेकिन बहुत मुमकिन है कि किसी संक्रमित व्यक्ति के खांसने के कारण चम्मच इत्यादि पर वायरस लगा हो.
बच्चों में संक्रमण को रोकने के लिए दुनिया भर में स्कूल बंद किए जा रहे हैं. लेकिन क्या बाजार से खरीदे खिलौनों में वायरस हो सकता है? खास कर अगर वे चीन या यूरोप से आए हों? हो सकता है! अब तक ऐसा कोई मामला सामने नहीं आया है लेकिन जानकारों की राय है कि फिलहाल इम्पोर्टेड खिलौने खरीदने से बचें.
लैब में हुए टेस्ट दिखाते हैं कि नॉवल कोरोना वायरस स्टील की सतह पर 72 घंटों तक रह सकता है. गत्ते और प्लास्टिक पर यह 24 घंटे ही रह पाता है. लेकिन ये नतीजे लैब के हैं, व्यवहारिक रूप से इससे भी कम वक्त तक ही वायरस जिंदा रह पाएगा. ऐसे में वैज्ञानिकों का कहना है कि डिलीवरी पैकेज से संक्रमण होने की संभावना नहीं है.
इंसान से पालतू कुत्ते में संक्रमण तो देखा गया है लेकिन पालतू जानवरों से इंसान में संक्रमण का कोई मामला अब तक सामने नहीं आया है. लेकिन मुमकिन है कि कुत्ते की लार या मल से वायरस इंसान तक पहुंचे. इस सिलसिले में रिसर्च होना अभी बाकी है.
क्या पता आपने जिससे फल सब्जी खरीदी, वही कोरोना से संक्रमित हो. ऐसे में क्या करें? खाना खाना ही छोड़ दें? बिलकुल नहीं. सब्जी खरीद कर जब घर आएं तो फौरन साबुन से अच्छी तरह हाथ धोएं. सब्जी पका कर खाएं क्योंकि पकाने पर वायरस मर जाता है. और खाना पकाने से पहले भी हाथ धोएं. फलों को भी गुनगुने पानी से जरूर धोएं.
कोरोना वायरस गर्म तापमान को बर्दाश्त नहीं कर पाता लेकिन सर्दी इसे काफी पसंद है. यह वायरस माइनस 20 डिग्री में भी दो साल तक जिंदा रह सकता है. ऐसे में लोगों में फ्रोजन खाने को ले कर डर पैदा हो गया है. लेकिन आज तक ऐसा कोई मामला नहीं देखा गया जिसमें मौजूदा नॉवल कोरोना वायरस या फिर कोरोना की कोई और किस्म इस माध्यम से फैली हो.
रिसर्च के अनुसार नॉवल कोरोना वायरस की शुरुआत चीन में चमगादड़ों से ही हुई. इसी कारण चीन सरकार ने मीट बाजार में कई तरह के जानवरों की बिक्री पर रोक लगा दी है. लेकिन ये सोचना गलत होगा कि दुनिया से चमगादड़ ही हटा दिए जाएं तो सारी बीमारियां दूर हो जाएंगी. इंटरनेट में इस तरह की कई बातें चल रही हैं.
भारत में संक्रमण के कुल मामलों की संख्या 170 हो गई है. राजस्थान सरकार ने पूरे प्रदेश में धारा 144 लगा दी है, जिसके तहत पांच या उससे ज्यादा व्यक्तियों के एक जगह इकठ्ठा होने पर पाबंदी लग जाती है. (19.03.2020)
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरोधी तंत्र अत्यधिक सक्रिय हो जाता है. लेकिन सेप्सिस होता कैसे है और इसके लक्षण व इलाज क्या हैं? (18.03.2020)
जर्मन चांसलर अंगेला मैर्केल ने टीवी पर देश को संबोधित करते हुए कहा कि कोरोना के खिलाफ जंग देश के लिए दूसरे विश्व युद्ध के बाद की सबसे बड़ी चुनौती है. (18.03.2020)
भीड़ से संक्रमण बढ़ने की आशंका को देखते हुए उत्तर और दक्षिण भारत के प्रसिद्ध मंदिरों के या तो कपाट बंद कर दिए गए हैं या श्रद्धालुओं को भगवान के दर्शन करने से मना किया जा रहा है. (18.03.2020)
इन दिनों लोग हर चीज को शक की निगाह से देख रहे हैं. कुछ भी छूने के बाद हाथ धोने लगते हैं या फिर सैनिटाइजर से साफ करते हैं, जो कि सही भी है. लेकिन किन किन चीजों से सच में खतरा है? (18.03.2020)
</doc>
<doc docid='dw_52833733' lang='hin' type='mono' source='https://www.dw.com/hi/hi/कोरोना-वायरस-एक-दिन-में-28-नए-मामले-राजस्थान-में-धारा-144/a-52833733' term='कोरोना'>
भारत में बुधवार 18 मार्च को कोरोना वायरस के संक्रमण के 28 नए मामले सामने आये. ये अभी तक एक दिन में मामलों में होने वाली सबसे बड़ी वृद्धि है. इसके बाद पूरे देश में संक्रमण के कुल मामलों की संख्या 170 हो गई है. नए मामले 10 अलग-अलग राज्यों और केंद्र शासित प्रदेशों से आये और इसे संक्रमण के फैलाव का एक संकेत माना जा रहा है. भारत सरकार की सीमित जांच की रणनीति को लेकर कुछ विशेषज्ञों में थोड़ा असंतोष बना हुआ है और वे कह रहे हैं कि कहीं ऐसा ना हो कि संक्रमण के मामले अचानक से कई गुना बढ़ जाएं और सरकार को पता ही ना चले. लेकिन केंद्र सरकार अभी भी पुरानी रणनीति पर ही आगे बढ़ रही है.
हालांकि एहतियात और बढ़ाये जरूर जा रहे हैं. स्कूल और कॉलेज तो पहले ही बंद कर दिए गए थे. अब सरकार के निर्देश पर कक्षा 10वीं और 12वीं की बोर्ड परीक्षाएं और आईआईटी में दाखिला लेने के लिए अनिवार्य जेईई परीक्षा भी स्थगित कर दी गई हैं. कई शहरों में मॉल, बाजार, स्विमिंग पूल, जिम, स्पा आदि जैसे सार्वजनिक स्थल बंद कर दिए गए हैं. निजी कंपनियों से अपील की गई है कि वे जितना हो सके अपने कर्मचारियों को घर से काम करने की इजाजत दें. इसके अलावा, सरकार जनता से भी बार-बार अपील कर रही है कि भीड़ भाड़ वाली जगहों पर ना जाएं और जितना संभव हो घर से बाहर निकलने से बचें.
प्रधानमंत्री नरेंद्र मोदी ने घोषणा की है कि वे 19 फरवरी रात 8 बजे राष्ट्र को संबोधित करेंगे और कोविड-19 से जुड़े मुद्दे और उससे मुकाबला करने के प्रयासों के बारे में बात करेंगे.
प्रधानमंत्री ने इसके पहले आठ अगस्त 2019 को राष्ट्र को सम्बोधित किया था जब उन्होंने जम्मू और कश्मीर से धारा 370 हटाने के बारे में बताया था.
जम्मू और कश्मीर का पहला मामला, राजस्थान में धारा 144
इसी बीच, जम्मू और कश्मीर में संक्रमण का पहला मामला सामने आया है. बताया जा रहा है कि श्रीनगर में रहने वाले इस संक्रमित व्यक्ति की उम्र 63 वर्ष है और वह 16 मार्च को ईरान से भारत वापस लौटा था. मरीज को अलग-थलग कर दिया गया है और उसके आस पास 300 मीटर तक के इलाके में उन लोगों की तलाश शुरू कर दी गई है जिनसे वह संपर्क में आया था. प्रशासन ने अपील भी की है कि जो भी मरीज से संपर्क में आया हो वो खुद ही अपने नजदीकी स्वास्थ्य केंद्र पर जा कर अपनी जानकारी दें.
श्रीनगर के महापौर जुनैद आजिम मट्टू ने श्रीनगर के सभी निवासियों से अपील की है कि वे अपने-अपने घरों के अंदर ही रहें और जब तक अति आवश्यक ना हो तब तक बाहर ना निकलें.
कुछ राज्य सरकारें केंद्र से भी ज्यादा एहतियात बरत रही हैं. राजस्थान सरकार ने पूरे राज्य में धारा 144 लगा दी है, जिसके तहत पांच या उस से ज्यादा व्यक्तियों के एक जगह इकठ्ठा होने पर पाबंदी लग जाती है.
__________________________
हमसे जुड़ें: Facebook | Twitter | YouTube | GooglePlay | AppStore
जर्मन चांसलर अंगेला मैर्केल ने टीवी पर देश को संबोधित करते हुए कहा कि कोरोना के खिलाफ जंग देश के लिए दूसरे विश्व युद्ध के बाद की सबसे बड़ी चुनौती है. (18.03.2020)
भीड़ से संक्रमण बढ़ने की आशंका को देखते हुए उत्तर और दक्षिण भारत के प्रसिद्ध मंदिरों के या तो कपाट बंद कर दिए गए हैं या श्रद्धालुओं को भगवान के दर्शन करने से मना किया जा रहा है. (18.03.2020)
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरोधी तंत्र अत्यधिक सक्रिय हो जाता है. लेकिन सेप्सिस होता कैसे है और इसके लक्षण व इलाज क्या हैं? (18.03.2020)
</doc>
<doc docid='dw_52830631' lang='hin' type='mono' source='https://www.dw.com/hi/hi/angela-merkel-addresses-nation-calls-corona-biggest-challenge-since-world-war-2/a-52830631' term='कोरोना'>
अंगेला मैर्केल 2005 से जर्मनी की चांसलर हैं. इन 15 सालों में मैर्केल ने हमेशा नए साल के मौके पर ही टीवी पर देश के नाम संदेश दिए हैं. चांसलर मैर्केल के करियर में ऐसा पहली बार हुआ कि उन्होंने किसी आपातकाल के चलते देश को संबोधित किया. कोरोना की समस्या कितनी गहरी है, इसका अंदाजा इसी बात से लगाया जा सकता है. अपने संदेश में मैर्केल ने कहा कि दूसरे विश्व युद्ध के बाद से यह देश के लिए सबसे बड़ी चुनौती है.
चीन के बाद कोरोना संक्रमण के सबसे ज्यादा मामले इटली, ईरान, स्पेन और उसके बाद जर्मनी में ही देखे गए हैं. कोरोना के मद्देनजर यूरोप के तीन देश: इटली, स्पेन और फ्रांस लॉकडाउन की घोषणा कर चुके हैं. ऐसे में मैर्केल के संदेश से पहले तक अटकलें लगती रहीं कि जर्मनी में भी ऐसा ही होगा. लेकिन मैर्केल ने साफ किया कि आर्थिक रूप से जितना मुमकिन हो सके काम जारी रहेगा. उन्होंने कहा, "हमें सार्वजनिक जीवन को जितना मुमकिन हो सके घटाना है. जाहिर है ऐसा हमें बहुत सोच समझ कर करना होगा क्योंकि हमें देश को भी चलाना है.. लेकिन हर वह चीज जिससे लोगों को नुकसान पहुंच सकता है, उसे अब कम करना होगा."
जर्मनी में स्कूल, डे केयर और यूनिवर्सिटी पांच हफ्तों के लिए बंद कर दिए गए हैं. इसके अलावा सभी क्लब, बार और सिनेमाघर भी बंद हैं. कॉन्सर्ट और फुटबॉल मैच भी रद्द कर दिए गए हैं. लेकिन दिन में कुछ देर के लिए रेस्तरां खोलने की इजाजत है और दफ्तरों को भी बंद नहीं किया गया है. हालांकि अधिकतर कंपनियां अपने कर्मचारियों को घर से ही काम करने को कह रही हैं. मैर्केल के संदेश से यह समझ आता है कि अर्थव्यवस्था को ध्यान में रखते हुए ऐसा फैसला लिया गया है.
स्थिति गंभीर है, आपको भी इसे गंभीरता से लेना होगा
जर्मनी में अब तक कोरोना संक्रमण के 12,000 से ज्यादा मामले सामने आ चुके हैं. अकेले बुधवार को ही 2960 नए मामले दर्ज किए गए. अब तक कुल 28 लोगों की इससे जान जा चुकी है. मैर्केल ने कहा कि स्थिति बेहद गंभीर है और लोगों को भी इसे गंभीरता से लेना होगा. उन्होंने देश की जनता से अपील की कि सरकार द्वारा लगाई गई हर किस्म की रोक का संजीदगी से पालन करें. मैर्केल ने कहा, "सार्वजनिक जीवन पर इस वक्त जितनी रोक लगी हुई है, वैसा जर्मनी में आज तक कभी नहीं हुआ था. एक लोकतंत्र में इस तरह की रोक सिर्फ आपातकाल में ही लगाई जा सकती हैं और वह भी अस्थाई रूप से."
सोशल डिस्टैन्सिंग पर जोर देते हुए उन्होंने लोगों से एक दूसरे से दूरी बनाए रखने की अपील की, "मैं जानती हूं कि इस वक्त जो मांग की जा रही है, वह बहुत कठिन है. मुश्किल घड़ी में एक दूसरे का साथ दिया जाता है लेकिन इस वक्त इसका उल्टा करना ही सही रहेगा. एक दूसरे से दूरी बना कर रखें. जानकार अगर कह रहे हैं कि दादा दादी अपने नाती पोतों से ना मिलें, तो उसकी एक वजह है." 65 साल से ज्यादा उम्र वालों पर कोरोना का सबसे ज्यादा खतरा है. ऐसे में चांसलर ने लोगों को सलाह दी कि अपने नाती पोतों से मिलने जाने की जगह स्काइप और ईमेल का सहारा लें या फिर चिट्ठी लिखने की पुरानी परंपरा की ओर लौटें.
कोरोना के बढ़ते मामलों के बीच जर्मनी में लोग बड़ी मात्रा में सुपरमार्केट से सामान खरीद रहे हैं. किसी को डर है कि लॉकडाउन होने पर बाजार पूरी तरह बंद हो जाएंगे तो किसी को डर है कि बाजार में सामान ही खत्म हो जाएगा. लोग कई कई महीनों को खाने पीने का सामान घरों में जमा कर रहे हैं. मैर्केल ने लोगों से अफवाहों पर यकीन ना करने की अपील की. उन्होंने सुनिश्चित किया कि खाने पीने का सामान मिलना जारी रहेगा, "हर कोई इस बात पर यकीन कर सकता है कि खाने पीने का सामन हर समय उपलब्ध रहेगा. अगर शेल्फ खाली होंगे तो उन्हें भरा भी जाएगा."
यह एक ऐतिहासिक चुनौती है
अपने संदेश में मैर्केल ने अस्पतालों और सुपरमार्केट में काम करने वालों को तहेदिल से शुक्रिया अदा किया. उन्होंने कहा, "आप लोग इस वक्त का सबसे मुश्किल काम कर रहे हैं और अपने देशवासियों की सेवा कर रहे हैं." साथ ही मैर्केल ने यकीन दिलाया कि "जर्मनी का मेडिकल सिस्टम दुनिया के बेहतरीन सिस्टम में से एक है" लेकिन उन्होंने चेतावनी भी दी कि अगर लोग सार्वजनिक जीवन पर रोक का पालन नहीं करेंगे तो मुमकिन है कि अचानक ही कोरोना पीड़ितों की संख्या इतनी बढ़ जाए कि अस्पतालों के लिए इससे निपटना मुश्किल हो जाए.
मैर्केल ने कोरोना से जंग को एक ऐतिहासिक चुनौती बताया, "यह एक ऐतिहासिक चुनौती है और हम मिल कर ही इसका सामना कर सकते हैं. मुझे यकीन है कि हम इससे उबर पाएंगे. लेकिन इस लड़ाई में हमारे कितने प्रियजन हमसे बिछड़ेंगे यह हम पर निर्भर करता है." उन्होंने यह भी कहा कि फिलहाल स्थिति हर दिन बदल रही है और आने वाले हफ्तों में लोगों को और भी चुनौतियों का सामना करने के लिए तैयार रहना होगा, "आर्थिक रूप से अगले हफ्ते और भी मुश्किल होने वाले हैं. मैं आपको सुनिश्चित करती हूं कि इस मुश्किल घड़ी में सरकार आपकी मदद के लिए हर मुमकिन कदम उठा रही है."
चांसलर मैर्केल ने कहा है कि दूसरे विश्व युद्ध के बाद से देश ने कभी इतनी बड़ी चुनौती का सामना नहीं किया है. जानकारों के अनुसार अगर वायरस को फैलने से रोका नहीं गया तो आने वाले महीनों में जर्मनी में करीब एक करोड़ लोग कोरोना संक्रमण की चपेट में आ सकते हैं.
__________________________
हमसे जुड़ें: Facebook | Twitter | YouTube | GooglePlay | AppStore
किन किन चीजों को छूने से फैलता है कोरोना वायरस?
अब तक हुई रिसर्च बताती है कि नॉवल कोरोना वायरस किसी भी सतह पर चार से पांच दिन तक रह सकता है. ऐसे में अगर किसी संक्रमित व्यक्ति ने हैंडल को छुआ है और उसे साफ नहीं किया गया है, तो वायरस फैलने की बहुत अधिक संभावना है. तो कोशिश करें कि दरवाजा खोलते समय हैंडल को ना छुएं.
अगर आपने अब तक होम ऑफिस शुरू नहीं किया है और अब तक दफ्तर जा रहे हैं तो कैंटीन में खाना खाते समय ध्यान दें. हो सकता है कि छुरी, चम्मच वायरस से संक्रमित हों. हालांकि इस पर अब तक कोई रिसर्च नहीं हुई है लेकिन बहुत मुमकिन है कि किसी संक्रमित व्यक्ति के खांसने के कारण चम्मच इत्यादि पर वायरस लगा हो.
बच्चों में संक्रमण को रोकने के लिए दुनिया भर में स्कूल बंद किए जा रहे हैं. लेकिन क्या बाजार से खरीदे खिलौनों में वायरस हो सकता है? खास कर अगर वे चीन या यूरोप से आए हों? हो सकता है! अब तक ऐसा कोई मामला सामने नहीं आया है लेकिन जानकारों की राय है कि फिलहाल इम्पोर्टेड खिलौने खरीदने से बचें.
लैब में हुए टेस्ट दिखाते हैं कि नॉवल कोरोना वायरस स्टील की सतह पर 72 घंटों तक रह सकता है. गत्ते और प्लास्टिक पर यह 24 घंटे ही रह पाता है. लेकिन ये नतीजे लैब के हैं, व्यवहारिक रूप से इससे भी कम वक्त तक ही वायरस जिंदा रह पाएगा. ऐसे में वैज्ञानिकों का कहना है कि डिलीवरी पैकेज से संक्रमण होने की संभावना नहीं है.
इंसान से पालतू कुत्ते में संक्रमण तो देखा गया है लेकिन पालतू जानवरों से इंसान में संक्रमण का कोई मामला अब तक सामने नहीं आया है. लेकिन मुमकिन है कि कुत्ते की लार या मल से वायरस इंसान तक पहुंचे. इस सिलसिले में रिसर्च होना अभी बाकी है.
क्या पता आपने जिससे फल सब्जी खरीदी, वही कोरोना से संक्रमित हो. ऐसे में क्या करें? खाना खाना ही छोड़ दें? बिलकुल नहीं. सब्जी खरीद कर जब घर आएं तो फौरन साबुन से अच्छी तरह हाथ धोएं. सब्जी पका कर खाएं क्योंकि पकाने पर वायरस मर जाता है. और खाना पकाने से पहले भी हाथ धोएं. फलों को भी गुनगुने पानी से जरूर धोएं.
कोरोना वायरस गर्म तापमान को बर्दाश्त नहीं कर पाता लेकिन सर्दी इसे काफी पसंद है. यह वायरस माइनस 20 डिग्री में भी दो साल तक जिंदा रह सकता है. ऐसे में लोगों में फ्रोजन खाने को ले कर डर पैदा हो गया है. लेकिन आज तक ऐसा कोई मामला नहीं देखा गया जिसमें मौजूदा नॉवल कोरोना वायरस या फिर कोरोना की कोई और किस्म इस माध्यम से फैली हो.
रिसर्च के अनुसार नॉवल कोरोना वायरस की शुरुआत चीन में चमगादड़ों से ही हुई. इसी कारण चीन सरकार ने मीट बाजार में कई तरह के जानवरों की बिक्री पर रोक लगा दी है. लेकिन ये सोचना गलत होगा कि दुनिया से चमगादड़ ही हटा दिए जाएं तो सारी बीमारियां दूर हो जाएंगी. इंटरनेट में इस तरह की कई बातें चल रही हैं.
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरोधी तंत्र अत्यधिक सक्रिय हो जाता है. लेकिन सेप्सिस होता कैसे है और इसके लक्षण व इलाज क्या हैं? (18.03.2020)
कोरोना वायरस के खतरे को देखते हुए यूरोप के कई देशों में लॉकडाउन जैसी स्थिति हो गई है. जहां बाकी देशों में लोग सुपरमार्केट और केमिस्ट के पास कतार लगा रहे हैं, नीदरलैंड्स में यह नजारा गांजे की दुकानों के बाहर दिखा. (16.03.2020)
इन दिनों लोग हर चीज को शक की निगाह से देख रहे हैं. कुछ भी छूने के बाद हाथ धोने लगते हैं या फिर सैनिटाइजर से साफ करते हैं, जो कि सही भी है. लेकिन किन किन चीजों से सच में खतरा है? (18.03.2020)
</doc>
<doc docid='dw_52817336' lang='hin' type='mono' source='https://www.dw.com/hi/hi/corona-virus-impact-on-temples-in-india/a-52817336' term='कोरोना'>
देश और दुनिया में कोरोना वायरस का प्रकोप जारी है और सभी जगह इसकी रोकथाम के लिए युद्धस्तर पर प्रयास हो रहे हैं. मध्य प्रदेश में भी रोकथाम के लिए आवश्यक कदम उठाए गए हैं. उज्जैन के महाकाल मंदिर में श्रद्धालुओं के भस्मारती में शामिल होने और गर्भगृह में प्रवेश पर रोक लगा दी गई है. उत्तर प्रदेश में भी राज्य सरकार कोरोना से निपटने के लिए हर मुमकिन कोशिशों में जुटी है. काशी विश्वनाथ मंदिर से लेकर बुद्ध मंदिर तक प्रदेश के कई धार्मिक स्थलों को भी बंद कर दिया गया है. एहतियातन, प्रदेश में पहले ही सभी स्कूलों और कॉलेजों को दो अप्रैल तक बंद कर दिया गया है. कोरोना की वजह से काशी विश्वनाथ मंदिर के गर्भगृह में भक्तों के प्रवेश पर रोक लगा दी गई है. कोरोना के बढ़ते कहर की वजह से 31 मार्च तक कोई भी श्रद्धालु काशी विश्वनाथ मंदिर के गर्भगृह में प्रवेश नहीं कर सकेंगे.
उधर कोरोना से बचाव के लिए भगवान बुद्ध की उपदेश स्थली सारनाथ का संग्रहालय, पार्क और मंदिर सब 31 मार्च तक के लिए बंद कर दिए गए हैं. कभी जहां पर्यटकों की भीड़ होती थी, आज वहां सन्नाटा पसरा हुआ है. लिहाजा पर्यटकों की आवक कम है, जो आ भी रहे हैं वो या तो वापस जा रहे हैं या गेट से ही तस्वीर उतार रहे हैं.
मुंबई का सिद्धिविनायक मंदिर अगली सूचना तक श्रद्धालुओं के लिए पहले ही बंद किया जा चुका है. श्री माता वैष्णो देवी श्राइन बोर्ड ने कोरोना के असर को देखते हुए विदेशी नागरिकों, अप्रवासी भारतीयों और विदेश से आने वाले भारतीयों के माता वैष्णो देवी यात्रा करने पर रोक लगा दी है. इस बारे में श्राइन बोर्ड ने रविवार को एक एडवाइजरी जारी की है, जिसमें कहा गया है कि देशभर से आने वाला कोई भी व्यक्ति अगर खांसी और जुकाम से पीड़ित है तो वह यात्रा नहीं कर पाएगा. इस एडवाइजरी के जारी होने के बाद अब ये लोग 28 दिनों तक माता वैष्णो देवी के दर्शन नहीं कर पाएंगे.
कुछ ऐसा ही हाल कोलकाता के बेलूर मठ, रामकृष्ण मिशन और दक्षिणेश्वर काली का है.इन स्थानों पर श्रद्धालुओं की आवजाही को नियंत्रित किया गया है. बेलूर मठ में तो प्रसाद वितरण रविवार के बाद से ही बंद कर दिया गया.दिल्ली में भी ऐसा ही कुछ हाल है. दिल्ली के प्रसिद्ध झंडेवालान मंदिर में वैसे तो कोई पाबंदी नहीं लगाई गई है, लेकिन कोरोना से रोकथाम के लिये खास व्यवस्था की गई है. कनॉट प्लेस स्थित हनुमान मन्दिर में भी श्रद्धालुओं की भीड़ कम देखी जा रही है. हालांकि मंदिर प्रशासन ने कहा है कि यहां कोई प्रतिबंध नहीं लगा है, लेकिन एहतियातन सफाई और सैनिटाइजर का इस्तेमाल किया जा रहा है.
आईएएनएस
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
__________________________
हमसे जुड़ें: Facebook | Twitter | YouTube | GooglePlay | AppStore
किसी महामारी के फैलने या परमाणु युद्ध छिड़ने की स्थिति में खाने का संकट पैदा होने पर यह गुंबद काम आएगा. पृथ्वी के सुदूर आर्कटिक क्षेत्र में स्थित इस इमारत में दुनिया भर से लाकर अनाज की अहम किस्मों को रखा जाता है. (16.03.2020)
भारत में कोरोना वायरस संक्रमण के मामले बढ़ कर 147 हो गए हैं. भारत में अभी सिर्फ उन लोगों की जांच हो रही है जिनमें संक्रमण के लक्षण पाए जा रहे हैं और साथ साथ उनका हाल ही में विदेश यात्रा का इतिहास है. (18.03.2020)
पहले हाथ मिलाने के बदले नमस्ते करने का विचार और अब टॉयलेट पेपर की कमी के बीच शौच के लिए पानी का इस्तेमाल का आइडिया, कोरोना वायरस पश्चिमी देशों को कई नई चीजें सिखा रहा है. (17.03.2020)
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरो (18.03.2020)
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
</doc>
<doc docid='dw_52817155' lang='hin' type='mono' source='https://www.dw.com/hi/hi/कोरोना-वायरस-भारत-में-मामलों-की-संख्या-हुई-147-कम-जांच-होने-पर-विवाद/a-52817155' term='कोरोना'>
भारत में कोरोना वायरस संक्रमण के मामले बढ़ कर 147 हो गए हैं. दिल्ली-एनसीआर में ही मंगलवार 17 मार्च को एक साथ चार नए मामले आमने आये. सभी मामलों में पाया गया कि संक्रमित व्यक्ति हाल ही में विदेश दौरे पर गए थे. पूरे देश में संक्रमण के मामलों की सबसे ज्यादा संख्या अभी भी महाराष्ट्र में ही बनी हुई है और वो 39 पर स्थिर है.
भारत को अब संक्रमण के दूसरे चरण में बताया जा रहा है. इंडियन कॉउन्सिल ऑफ मेडिकल रिसर्च (आईसीएमआर) के अनुसार इसका मतलब है कि भारत में अभी वायरस का सामुदायिक स्तर पर प्रसार (कम्युनिटी ट्रांसमिशन) नहीं हो रहा है. आईसीएमआर के डायरेक्टर जनरल बलराम भार्गव ने कहा है, "तीसरा चरण कम्युनिटी ट्रांसमिशन का होता है और हम उम्मीद करते हैं कि हम उस चरण तक पहुंचेंगे ही नहीं." इटली और स्पेन इस समय तीसरे चरण में हैं.
भारतीय सेना में संक्रमण का पहला मामला सामने आया है. सिपाही की उम्र 34 साल है और वो लद्दाख में तैनात था. उसे अलग-थलग कर दिया गया है. उसके पिता ईरान से 27 फरवरी को लौटे थे. उसके बाद उन्हें क्वारंटाइन कर दिया गया था और छह मार्च को उन्हें संक्रमित पाया गया. सिपाही की बहन,पत्नी और दोनों बच्चों को भी क्वारंटाइन कर दिया गया है.
ईरान अभी भी संक्रमण का एक बड़ा केंद्र बना हुआ है और वहां अभी भी कई भारतीय फंसे हुए हैं. भारत सरकार ने उनकी जांच के लिए डॉक्टरों की एक टीम ईरान भेजी थी और उन डॉक्टरों के अनुसार उनमें से 250 भारतीयों को संक्रमित पाया गया है. विदेश मंत्रालय ने इस रिपोर्ट का खंडन किया है और कहा है कि इन भारतीयों के संक्रमित होने की पुष्टि अभी नहीं हुई है.
इसी बीच, भारत में जांच की रणनीति पर सवाल उठ रहे हैं. भारत में अभी सिर्फ उन लोगों की जांच हो रही है जिनमें संक्रमण के लक्षण पाए जा रहे हैं और साथ-साथ उनका हाल ही में विदेश यात्रा का इतिहास है. इस सीमित जांच से कुछ जानकार संतुष्ट नहीं हैं और वे कह रहे हैं कि इस से संक्रमण के मामलों की असली संख्या कहीं दबी ना रह जाए. लेकिन आईसीएमआर अपने निर्णय पर अडिग है और कह रहा है कि अभी जांचों को बड़ी संख्या में बढ़ाने का समय नहीं आया है.
उधर यूरोप कोविड-19 के संक्रमण से जूझ रहा है.इटली, फ्रांस और स्पेन में तालाबंदी लागू है और जर्मनी ने खतरे के स्तर को मध्यम से बढ़ा कार भारी कर दिया है. जर्मनी में इस वक्त 9,000 से ज्यादा संक्रमण के मामले हैं और 24 मौतें हो चुकी हैं.
अमेरिका में संक्रमण सभी 50 राज्यों तक फैल गया है और पूरे देश में 100 से ज्यादा लोग मारे जा चुके हैं. संक्रमण के मामले 6,421 हैं.
पूरे विश्व में संक्रमण के 1,97,168 मामले हो गए हैं और 7,905 लोग मारे जा चुके हैं. थोड़ी राहत देने वाली बात यह है कि पूरे विश्व में 80,840 लोग संक्रमण से ग्रसित होने के बाद ठीक हो चुके हैं.
__________________________
हमसे जुड़ें: Facebook | Twitter | YouTube | GooglePlay | AppStore
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
भारत में कोरोना वायरस के मामलों के बढ़ने के साथ-साथ लोग खुद भी जरूरी सावधानी बरत रहे हैं. जिनके घरों में मरीज हैं वे एहतियातन दवा जमा कर रख रहे हैं. वहीं कोरोना का असर आम बाजार और लोगों की दिनचर्या पर भी पड़ा है. (17.03.2020)
कोरोना वायरस के शिकार हुए कई लोगों की जान सेप्सिस होने के चलते जा रही है. यह ऐसी स्थिति होती है जिसमें शरीर का प्रतिरो (18.03.2020)
पहले हाथ मिलाने के बदले नमस्ते करने का विचार और अब टॉयलेट पेपर की कमी के बीच शौच के लिए पानी का इस्तेमाल का आइडिया, कोरोना वायरस पश्चिमी देशों को कई नई चीजें सिखा रहा है. (17.03.2020)
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
</doc>
<doc docid='dw_52817055' lang='hin' type='mono' source='https://www.dw.com/hi/hi/sepsis-a-common-cause-of-death-from-coronavirus/a-52817055' term='कोरोना'>
अगर किसी संक्रमण के चलते व्यक्ति का प्रतिरोधी तंत्र इतना ज्यादा सक्रिय हो जाए कि उसके कारण अंग ठीक से काम करना बंद कर दें तो ऐसी जानलेवा स्थिति को सेप्सिस कहते हैं. ऐसी खतरनाक प्रतिक्रिया के कारण शरीर के भीतर ऊतक नष्ट हो सकते हैं या फिर कई अंगों के काम करना बंद करने के कारण मौत भी हो सकती है.
हाल ही में लांसेट पत्रिका में छपी स्टडी से पता चलता है कि हर साल दुनिया भर में होने वाली मौतों में से एक चौथाई का कारण सेप्सिस ही होता है. 2015 का उदाहरण देखें तो केवल जर्मनी में ही अस्पतालों में मरने वाले करीब 15 फीसदी लोगों की मौत का कारण सेप्सिस दर्ज किया गया- जो कि तमाम तरह के खतरनाक कैंसर के कारण होने वाली मौतों से भी ज्यादा है.
इतनी बड़ी जानलेवा स्थिति होने के बावजूद इसके बारे में जानकारी और जागरुकता का बहुत अभाव दिखता है. जर्मन सेप्सिस फाउंडेशन की सलाह है कि लोगों को इन्फ्लूएंजा वायरस और न्यूमोकॉक्कस के खिलाफ टीका लगवाना चाहिए. कमजोर प्रतिरोधी तंत्र वाले नवजात बच्चों और डायबिटीज, कैंसर, एड्स और दूसरी गंभीर बीमारियों से ग्रस्त बुजुर्गों को तो इसका खास खतरा होता है.
क्या हैं सेप्सिस के लक्षण
वायरस, बैक्टीरिया, फंगस या परजीवी- इन तमाम तरह के रोगाणुओं के कारण सेप्सिस की शुरुआत हो सकती है. न्यूमोनिया, किसी घाव में संक्रमण, मूत्रनली के संक्रमण या पेट के संक्रमण अक्सर सेप्सिस का कारण बनते हैं. कई आम मौसमी इन्फ्लूएंजा वायरसों के अलावा दूसरे तेजी से फैलने वाले वायरसों के कारण भी ऐसा होता है - जैसे कि इबोला, पीत ज्वर, डेंगू, स्वाइन फ्लू, बर्ड फ्लू या फिर आजकल फैला हुआ कोरोना वायरस.
संक्रमण के आम लक्षणों के अलावा जो खास लक्षण सेप्सिस की ओर इशारा करते हैं वे हैं ब्लड प्रेशर में अचानक गिरावट आना और उसी के साथ दिल की धड़कन तेजी से ऊपर जाना. साथ में बुखार, भारी और तेज तेज सांसें चलना और बहुत बीमार महसूस करना सेप्सिस के लक्षण होते हैं. इसके बाद अगला और गंभीर चरण होता है सेप्टिक शॉक, जिसमें ब्लड प्रेशर खतरनाक स्तर तक गिर जाता है. ऐसे में इमरजेंसी सेवा की मदद लेनी चाहिए.
क्या सेप्सिस का कोई इलाज है
अस्पतालों में सेप्सिस के खूब मामले सामने आते हैं लेकिन अक्सर इनका पता काफी देर से चलता है. पता चलते ही इसका फौरन इलाज किया जाता है. खून की जांच होती है, एंटीबायोटिक दवा दी जाती है और रक्त का प्रवाह और वेंटिलेशन बनाए रखने पर भी ध्यान दिया जाता है. कई बार तो सावधानी के तौर पर सेप्सिस के मरीजों को आर्टिफिशियल कोमा में डाल दिया जाता है. इस दौरान तमाम उपकरणों के माध्यम से मरीज के अंगों को बचा कर रखने की व्यवस्था की जाती है.
ऐसी गहन चिकित्सा ना केवल बेहद जटिल बल्कि बहुत ज्यादा महंगी भी होती है. केवल अमेरिकी अस्पतालों में ही हर साल इस पर 24 अरब डॉलर खर्च होते हैं. लेकिन सच तो यह है कि अस्पतालों में सीमित बेड होने के कारण केवल गिने चुने मरीजों को ही आईसीयू की सुविधा दी जा सकती है. ऐसे में कोरोना वायरस जैसे संक्रमणों के कारण जिन मरीजों को सांस की गंभीर समस्या और सेप्सिस की संभावना बनती दिखे, उन्हें ही पहले आईसीयू में रखा जाता है. यही कारण है कि मौजूदा सिस्टम में कोरोना के हर मरीज को आईसीयू की सुविधा नहीं दी जा सकती और इसीलिए संक्रमण को रोकना ही ज्यादा से ज्यादा जानें बचाने का सबसे कारगर उपाय है.
लंबे समय तक रहता है असर
राहत की बात यह है कि करीब आधे मरीजों में सेप्सिस के बाद आगे चलकर कोई गंभीर असर नहीं दिखता. वहीं दूसरे आधे मामलों में अस्पताल से छुट्टी मिलने के तीन महीने बाद जाकर मरीज को भयंकर संक्रमण, किडनी फेल या फिर कोई कार्डियोवैस्कुलर बीमारी हो जाती है.
इसके अलावा सेप्सिस के कई मरीजों में आगे चलकर लकवा, अवसाद या घबराहट की परेशानी सामने आ सकती है. इसलिए सबसे जरूरी बात है कि किसी तरह से मरीज में सेप्सिस होने से बचाया जाए या फिर जल्दी से जल्दी उसका पता लगाया जाए ताकि कोई थेरेपी उनकी जान बचाने की संभावना को बढ़ा सके.
भारतीय कारोबार पर कोरोना का असर
भारत में कोरोना वायरस का सबसे ज्यादा असर पर्यटन क्षेत्र पर पड़ा है. विदेशी पर्यटकों के लिए यही समय भारत आने के लिए अनुकूल है.लेकिन फ्लाइट्स रद्द होने के कारण लोग भारत नहीं आ पा रहे हैं जिस कारण बुकिंग रद्द हो रही हैं. एक रिपोर्ट के मुताबिक अब तक 15 हजार करोड़ रुपये के टिकट रद्द हो चुके हैं.
होटल कारोबार भी कोरोना वायरस की वजह से घटा है. एक अनुमान के मुताबिक होटल कारोबार अब तक 50% तक घटा है. इस सेक्टर को अब तक 27,300 करोड़ का नुकसान हुआ है.
कपड़ा उद्योग भी कोरोना वायरस की चपेट में आ गया है. कारोबार 35 फीसदी तक घट चुका है. कपड़ा उद्योग को करीब 12,000 करोड़ रुपये के नुकसान का अनुमान है.
मुर्गीपालन उद्योग को भी संक्रमण की वजह से नुकसान हुआ है. कई शहरों में चिकन के खरीदार नहीं हैं. वहीं इस उद्योग को एक महीने में 4500 करोड़ का नुकसान हो चुका है.
कोरोना वायरस के संक्रमण को रोकने के लिए कई राज्यों में सिनेमा हॉल बंद कर दिए गए हैं. वहीं वायरस से बचाव के लिए शूटिंग रोक दी गई है. सिनेमा जगत को भी अब तक कई सौ करोड़ का नुकसान हो चुका है.
कंज्यूमर ड्यूरेबल को भी नुकसान झेलना पड़ रहा है. इस सेक्टर का कारोबार अब तक 15 फीसदी नीचे आ गया है.
पेट्रोलियम योजना और विश्लेषण प्रकोष्ठ की रिपोर्ट के मुताबिक जनवरी में पेट्रोल की मांग में पिछले साल के मुकाबले सिर्फ 3.5 फीसदी का इजाफा हुआ जबकि डीजल की मांग पिछले साल जनवरी के मुकाबले करीब 2 फीसदी कम हुई है. पेट्रोलियम कंपनियों की चिंता इस कारण बढ़ गई है.
भारतीय शेयर बाजार भी कोरोना के प्रभाव से अछूता नहीं है. मंदी की आशंका के कारण विदेशी पोर्टफोलियो निवेशकों ने मार्च में अब तक भारतीय पूंजी बाजार से शुद्ध रूप से 37,976 करोड़ रुपये की निकासी की है.
रिपोर्ट: आमिर अंसारी
भारत में कोरोना वायरस के मामलों के बढ़ने के साथ-साथ लोग खुद भी जरूरी सावधानी बरत रहे हैं. जिनके घरों में मरीज हैं वे एहतियातन दवा जमा कर रख रहे हैं. वहीं कोरोना का असर आम बाजार और लोगों की दिनचर्या पर भी पड़ा है. (17.03.2020)
कोरोना वायरस के खतरे को देखते हुए यूरोप के कई देशों में लॉकडाउन जैसी स्थिति हो गई है. जहां बाकी देशों में लोग सुपरमार्केट और केमिस्ट के पास कतार लगा रहे हैं, नीदरलैंड्स में यह नजारा गांजे की दुकानों के बाहर दिखा. (16.03.2020)
किसी महामारी के फैलने या परमाणु युद्ध छिड़ने की स्थिति में खाने का संकट पैदा होने पर यह गुंबद काम आएगा. पृथ्वी के सुदूर आर्कटिक क्षेत्र में स्थित इस इमारत में दुनिया भर से लाकर अनाज की अहम किस्मों को रखा जाता है. (16.03.2020)
पहले हाथ मिलाने के बदले नमस्ते करने का विचार और अब टॉयलेट पेपर की कमी के बीच शौच के लिए पानी का इस्तेमाल का आइडिया, कोरोना वायरस पश्चिमी देशों को कई नई चीजें सिखा रहा है. (17.03.2020)
कोरोना वायरस के कारण दुनिया भर में लोग परेशान हैं, भारत सरकार कोरोना से निपटने के लिए कई कदम उठा रही हैं. वहीं कारोबार जगत की बात की जाए तो उसकी भी हालत ठीक नहीं है.एक नजर कोरोना का असर किन-किन क्षेत्रों पर हुआ है. (16.03.2020)
</doc>
<doc docid='dw_52807246' lang='hin' type='mono' source='https://www.dw.com/hi/hi/टॉयलेट-पेपर-की-कमी-झेलते-पश्चिमी-देशों-में-जोर-पकड़ता-पानी-से-धोने-का-आइडिया/a-52807246' term='कोरोना'>
शौच के बाद दुनिया के अलग अलग हिस्सों में अलग अलग तरीकों से सफाई करने का चलन है. जहां अमेरिका और ब्रिटेन जैसे ज्यादातर बड़े पश्चिमी देशों में टॉयलेट पेपर का ही इस्तेमाल होता है तो वहीं चिली, अर्जेंटीना जैसे कुछ लैटिन अमेरिकी देशों और इटली, फ्रांस जैसे कुछ यूरोपीय देशों में पानी इस्तेमाल करने का भी चलन है. लेकिन अब पश्चिमी देशों में कोरोना वायरस के तेजी से फैलते संक्रमण के दौर में शहर से लेकर देश तक ऐसे बंद करने पड़े हैं कि जरूरी चीजों की खरीदारी कर तमाम लोगों को घर बैठना पड़ रहा है. ऐसे में सुपरमार्केटों में टॉयलेट पेपर वाले रैक फटाफट खाली हो जा रहे हैं. ऐसी संकट की स्थिति में पश्चिमी देशों में भी पेपर के बजाय पानी से धोने का आइडिया सोशल मीडिया के माध्यम से लोकप्रिय हो रहा है.
टॉयलेट सीट में पानी से धोने की व्यवस्था करने में फ्रांस सबसे आगे रहा. सन 1710 में ही फ्रांस ने 'बिडेट' का आविष्कार कर दिया, जो कि आज कल के वेस्टर्न टॉयलेट में लगी पाइप का सबसे पहला प्रारूप माना जाता है. फ्रांस और इटली में आज भी कई जगह टॉयलेटों में दो सीट लगी होती है. एक शौच करने के लिए और दूसरी गर्म और ठंडे पानी की फुहार छोड़ने वाली. इसके अलावा मध्य पूर्व में भी शरीर को साफ करने के लिए केवल पानी के इस्तेमाल का ही चलन रहा है और कागज के इस्तेमाल के लिए बाकायदा फतवा जारी होने का जिक्र मिलता है जिसमें कहा गया कि जरूरत पड़ने पर इस्लाम में इसकी अनुमति है. इसलिए पानी से धोने के आइडिया के मूल रूप से भारतीय होने का दावा नहीं किया जा सकता.
गरीब हों या अमीर, लगभग सभी भारतीयों के लिए शौच के बाद पानी से धोना ही एकमात्र तरीका रहा है. वहीं भारत के पड़ोसी देश चीन में दूसरी सदी ईसा पूर्व में हुए कागज के आविष्कार के बाद सन 589 में टॉयलेट में पेपर के इस्तेमाल का पहला सबूत कुछ ऐतिहासिक दस्तावेजों में मिलता है. चीन में टॉयलेट पेपर का इस्तेमाल यूरोप से कई सदी पहले से होने लगा था. पेपर बनाने की तकनीक भी चीन से मध्य पूर्व के रास्ते होते हुए 13वीं सदी में यूरोप पहुंची थी. महंगी होने और मुश्किल से मिलने के कारण पेपर का इस्तेमाल टॉयलेट में करने के बारे में 18वीं सदी की औद्योगिक क्रांति के समय तक यूरोप में सोचा भी नहीं जा सकता था. सन 1883 में यूरोप में पेपर टॉयलेट डिस्पेंसर का पहला पेटेंट आया और इसके आठ साल बाद अमेरिका में ऐसा पहला प्रोडक्ट पेटेंट हुआ. तबसे सस्ता होने के कारण इसकी खपत बढ़ती ही गई और आज टॉयलेट पेपर रोल के इस्तेमाल में अमेरिका विश्व में सबसे आगे है.
इंडियन स्टाइल टॉयलेट
तमाम ऐतिहासिक पहलुओं के अलावा एक पहलू पर्यावरण का भी है. पेड़ों के पल्प से पेपर बनाने की तकनीक से ही इस समय दुनिया का ज्यादातर कागज बनता है. दस रोल का एक पैकेट बनाने में करीब 37 गैलन पानी की खपत होती है. यानि पेड़ों और पानी जैसे कीमती प्राकृतिक संसाधनों का इसमें भारी इस्तेमाल होता है. लेकिन यह तुलना करना भी जरूरी है कि अगर टॉयलेट में धोने के लिए भी पानी का इस्तेमाल होने लगता है तो क्या वह पेपर की लागत से कम होगा.
कोविड-19 की ही तरह पहले भी विश्व में कई महामारियां फैल चुकी हैं. सन 1918 में फैले स्पैनिश फ्लू की चपेट में आने से 7,00,000 लोग मारे गए थे. तब भी अमेरिकी दुकानों में हैरान परेशान लोगों को जरूरी चीजों और दवाइयों की भारी खरीद करते देखा गया था. उस समय ऐसा एक षड़यंत्र वाला सिद्धांत चला था कि उस बीमारी का वायरस जर्मनी द्वारा विकसित किए जा रहे एक जैव-हथियार के लीक हो जाने के कारण फैला. इस बार भी कोरोना के मामले में भी एक मिथ्या धारणा फैली थी कि वायरस चीन द्वारा बनाए जा रहे किसी बायोवेपन का नतीजा है. ऐसी अफवाहों, चिंता और अफरातफरी के बावजूद कई विशेषज्ञों का मानना है कि भले ही अभी दुकानों से जरूरी चीजों के खाली होने या फिर लगभग लूट मच जाने की स्थिति दिख रही हो लेकिन पहले भी जब कोई बड़ी मुसीबत आई है तो लोगों ने बढ़ चढ़ कर इंसानियत और एकजुटता दिखाई है. इसलिए बेहतर होगा अगर सोशल डिस्टेंसिंग की सलाह को मानते हुए सोशल मीडिया से जुड़े रहा जाए, क्या पता नमस्ते और शौच के बाद धोने के अलावा बाकी दुनिया से कुछ और भी बेहतर साझा करने का मौका मिल जाए.
__________________________
हमसे जुड़ें: Facebook | Twitter | YouTube | GooglePlay | AppStore
बच्चों के डायपर इस तरह के प्लास्टिक से बने होते हैं, जो पानी के संपर्क में आने पर फैलता है. केवल एक डायपर ही आपकी पाइप को पूरी तरह ब्लॉक करने के लिए काफी है.
ठीक डायपर की ही तरह सैनिटरी पैड को भी फ्लश नहीं किया जा सकता. यह बात समझना मुश्किल नहीं है कि जहां लड़कियों के लिए बाजार से सैनिटरी पैड खरीद कर लाना ही इतना मुश्किल है, तो इस्तेमाल किए हुए को कूड़ेदान तक पहुंचाना उनके लिए कितना असहज होगा. लेकिन फिर भी इनकी जगह टॉयलेट में नहीं है.
छोटा सा दिखने वाला सिगरेट बट भी आपको बड़ी परेशानी दे सकता है. टॉयलेट में फेंक कर खूब सारा पानी बर्बाद करने की जगह इसे कूड़ेदान में फेंके.
पतली सी बैंड एड अधिकतर प्लास्टिक से बनी होती है जो कई सालों तक नहीं गलती. हालांकि कुछ कपड़े के भी होते हैं लेकिन ये भी नाली में जा कर अटक जाते हैं.
बचा हुआ खाना कहां फेंके? पुरानी हो चुकी दाल को तो शायद अब गाय भी ना खाए. तो क्या टॉयलेट में? ध्यान दें कि खाने में पड़ा घी, तेल टॉयलेट की पाइप में जा कर जम सकता है और उसे ब्लॉक कर सकता है.
बाथरूम की पाइप को ब्लॉक करने में सबसे बड़ा हाथ बालों का ही होता है. अक्सर लोग नहाने के बाद इन्हें हटाना भूल जाते हैं, तो कुछ कंघी करने के बाद इन्हें टॉयलेट में फ्लश कर देते हैं.
ठीक बालों की तरह डेंटल फ्लॉस यानि दांतों को साफ करने वाला धागा भी पाइप में अटक जाता है. यह प्लास्टिक का होता है और कूड़े के इर्दगिर्द उलझ जाता है.
आप सोच रहे होंगे कि भला इतनी हल्की सी रुई क्या नुकसान पहुंचा सकती है और फिर यह तो बनी भी कपास की होती है! दरअसल बाजार से चोट पर लगाने के लिए जो रुई हम खरीदते हैं, उसमें प्लास्टिक के छोटे छोटे कण मौजूद होते हैं, जिससे वह आसानी से नहीं घुल पाती.
एक्सपायर हो चुकी दवाओं को इधर उधर फेंकने की जगह लोग टॉयलेट में बहा देना पसंद करते हैं. उन्हें इस बात का अंदाजा ही नहीं होता कि इससे जमीन के नीचे मौजूद पानी में पल रहे जीव अपनी जान गंवा सकते हैं. इसका असर पूरे जलवायु पर पड़ता है.
लेटैक्स का बना कंडोम भी प्लास्टिक की अन्य चीजों की तरह आपकी पाइपों को नुकसान पहुंचा सकता है. बाद में नाली खुलवाने की परेशानी से बेहतर है कि पहले ही इसे कूड़ेदान में फेंकें.
रिपोर्ट: ईशा भाटिया सानन
बाथरूम में इस्तेमाल होने वाली हर चीज को आप फ्लश नहीं कर सकते. ये पाइप में जा कर फंस जाती हैं और ड्रेनेक्स जैसे रसायनों का भी इन पर कोई असर नहीं होता. जानिए किन किन चीजों को फ्लश नहीं करना चाहिए. (05.09.2019)
</doc>
<doc docid='dw_52805778' lang='hin' type='mono' source='https://www.dw.com/hi/hi/india-the-effect-of-virus-on-common-people/a-52805778' term='कोरोना'>
ऋचा पांडे नोएडा की एक निजी यूनिवर्सिटी में सहायक प्रोफेसर हैं और इन दिनों कोरोना वायरस के भारत में बढ़ते मामलों को देख कर थोड़ी चिंतित हैं. ऋचा के परिवार में उनके माता-पिता और उनकी एक बहन है. कोरोना वायरस को लेकर जिस तरह का भय इन दिनों देश में है वे लोग अधिक से अधिक समय घर पर ही बिताने को मजबूर हैं. ऋचा को कोरोना वायरस से जुड़ी कोई पोस्ट सोशल मीडिया पर मिलती है या फिर कोई उन्हें कोई मैसेज व्हाट्सऐप के जरिए आता है तो उनकी कोशिश होती है कि पहले उसकी सत्यता की जांच कर ली जाए. ऋचा के पिता हृदय रोग के मरीज हैं और इस वजह से घर पर साफ-सफाई का खास ध्यान दिया जा रहा है. ऋचा कहती हैं, "हम लोग बार-बार साबुन से हाथ धोते हैं. अगर मजबूरी में घर से बाहर जाना पड़ता है तो साथ में हैंड सैनेटाइजर लेकर चलते हैं. इसके अलावा घर पर काम करने आने वाली नौकरानी को भी विशेष ध्यान रखने के निर्देश दिए हैं, जैसे घर पर आते ही साबुन से हाथ धोना."
ऋचा पांडे, निजी विश्वविद्यालय में सहायक प्रोफेसर हैं.
कोरोना वायरस से बचने के लिए केंद्र सरकार ने लोगों से 31 मार्च तक बस, ट्रेन और विमान यात्रा नहीं करने की सलाह दी है. साथ ही देशभर में स्कूल, कॉलेज और जिम को भी 31 मार्च तक बंद करने की सलाह दी गई है. वायरस का खौफ ऐसा है कि कई लोग पिछले कुछ दिनों से घर का राशन जमा करने में लगे हैं ताकि लॉकडाउन जैसी स्थिति में खाने-पीने की कमी ना हो. ऋचा बताती हैं, "राशन को लेकर कई तरह की बातें सुनने में आ रही हैं लेकिन हमने अभी तक ऐसी कोई अतिरिक्त खरीदारी नहीं की है. बस अपने पिता को कहा है कि अपनी दवा की मात्रा भरपूर रख लें ताकि अगर हालात कुछ खराब होते हैं तो घर पर दवा की कमी नहीं होगी."
पिछले दिनों विदेशों में जिस तरह से टॉयलेट पेपर और खाने-पीने की चीजों की कमी की खबरें आईं हैं उस जैसा असर फिलहाल देश में तो नहीं दिख रहा है लेकिन कुछ लोग पहले से ही दो-दो महीने तक का राशन जमा कर रहे हैं. इसको लेकर सोशल मीडिया पर भी लोग अपील कर रहे हैं कि हैंड सैनेटाइजर और राशन की जमाखोरी ना करें और सभी को खरीदने का मौका दें. लोगों में डर है कि अगर बाजार और दुकानें बंद हो जाएंगी तो घर पर खाने का इंतजाम कैसे हो पाएगा और यही कारण है कि लोग अधिक मात्रा में जरूरी चीजें खरीद रहे हैं. हालांकि कुछ लोग लगातार सोशल मीडिया के जरिए लोगों से जमाखोरी ना करने की अपील कर रहे हैं.
दिल्ली मेट्रो.
गुड़गांव स्थित आउटडोर गार्डन डिजाइनर मीता सरीन कहती हैं, "हमें दूसरों का भी ख्याल रखना चाहिए. हमें यह देखना चाहिए कि जो भी जरूरी सामान है उसका वितरण बराबर रूप से सभी लोगों को हो. जरूरतमंद लोगों को भी मास्क और हैंड सैनेटाइजर खरीदने का मौका मिलना चाहिए क्योंकि यह उनके लिए अहम हैं."
सभी पर असर
देश की राजधानी दिल्ली समेत अन्य बड़े शहरों में लोग घरों में सिमट गए हैं. बाजारों में हलचल कम हो गई है. लोग घरों से तभी निकल रहे हैं जब बहुत जरूरी हो और खरीदारी करके तुरंत घरों को लौट जा रहे हैं. दफ्तरों की तरफ से घर से काम करने की सुविधा देने के बाद से दिल्ली मेट्रो में यात्रियों की संख्या में बड़ी गिरावट दर्ज की गई है. एक अनुमान के मुताबिक पिछले दस दिनों में दिल्ली मेट्रो में पांच लाख यात्री कम हो गए हैं. यही हाल ऑटो, बस और ई-रिक्शा का है. कर्मचारियों के दफ्तर नहीं जाने के कारण ऑटो और बसों में सवारी नहीं के बराबर है. दक्षिणी दिल्ली के भीड़-भाड़ वाले मेट्रो स्टेशन से यात्री उठाने वाले ऑटो ड्राइवर बाबू चौपाल कहते हैं कि कोरोना वायरस की वजह से सवारी में भारी गिरावट आई है. वह कहते हैं, "मैं सुबह साढ़े पांच बजे से ड्यूटी पर हूं लेकिन सुबह के 10 बजने वाले हैं और अब तक मैंने तीन बार ही यात्रियों  को उनकी मंजिल तक पहुंचाया है. इसी वजह से मेरी कमाई में भी भारी गिरावट आ गई है."
बाजारों में खरीदार कम आ रहे हैं.
दूसरी ओर दक्षिणी दिल्ली के चित्तरंजन पार्क के बाजारों में भी रौनक नहीं है. लोग मांस और मछली खरीदने नहीं आ रहे हैं. यही नहीं जहां पर शाम के समय लोग चाय और नाश्ते के लिए कतार लगाते थे वहां अब इक्का-दुक्का ही लोग नजर आ रहे हैं. चित्तरंजन पार्क के बाजार में मछली विक्रेता दुलाल कहते हैं कि इन दिनों मछली की बिक्री में 70-80 फीसदी की गिरावट आई है. दुलाल बताते हैं, "आप देखिए यहां कितने खरीदार हैं. बाजारों की हालत खराब है. हम उधार पर माल लेते हैं और अगर माल नहीं बिकता है तो हमें उसे रखने के लिए बर्फ खरीदनी पड़ती है ऐसे में हमारी लागत बढ़ जाती है. मछली रखने के खर्च की वजह से हम पर बोझ पड़ता है."
दूसरी ओर सरकार ने यूरोपियन संघ, तुर्की, ब्रिटेन से भारत आने वालों की एंट्री पर 18 से 31 मार्च तक रोक लगा दी है. इन देशों से भारत के लिए कोई यात्री 18 मार्च की शाम से विमान में नहीं चढ़ सकेगा. इसके अलावा यूएई, कतर, ओमान और कुवैत से आने वाले सभी यात्रियों को भी 14 दिन की निगरानी में रहना पड़ेगा.
भारत में कोरोना वायरस का सबसे ज्यादा असर पर्यटन क्षेत्र पर पड़ा है. विदेशी पर्यटकों के लिए यही समय भारत आने के लिए अनुकूल है.लेकिन फ्लाइट्स रद्द होने के कारण लोग भारत नहीं आ पा रहे हैं जिस कारण बुकिंग रद्द हो रही हैं. एक रिपोर्ट के मुताबिक अब तक 15 हजार करोड़ रुपये के टिकट रद्द हो चुके हैं.
होटल कारोबार भी कोरोना वायरस की वजह से घटा है. एक अनुमान के मुताबिक होटल कारोबार अब तक 50% तक घटा है. इस सेक्टर को अब तक 27,300 करोड़ का नुकसान हुआ है.
कपड़ा उद्योग भी कोरोना वायरस की चपेट में आ गया है. कारोबार 35 फीसदी तक घट चुका है. कपड़ा उद्योग को करीब 12,000 करोड़ रुपये के नुकसान का अनुमान है.
मुर्गीपालन उद्योग को भी संक्रमण की वजह से नुकसान हुआ है. कई शहरों में चिकन के खरीदार नहीं हैं. वहीं इस उद्योग को एक महीने में 4500 करोड़ का नुकसान हो चुका है.
कोरोना वायरस के संक्रमण को रोकने के लिए कई राज्यों में सिनेमा हॉल बंद कर दिए गए हैं. वहीं वायरस से बचाव के लिए शूटिंग रोक दी गई है. सिनेमा जगत को भी अब तक कई सौ करोड़ का नुकसान हो चुका है.
कंज्यूमर ड्यूरेबल को भी नुकसान झेलना पड़ रहा है. इस सेक्टर का कारोबार अब तक 15 फीसदी नीचे आ गया है.
पेट्रोलियम योजना और विश्लेषण प्रकोष्ठ की रिपोर्ट के मुताबिक जनवरी में पेट्रोल की मांग में पिछले साल के मुकाबले सिर्फ 3.5 फीसदी का इजाफा हुआ जबकि डीजल की मांग पिछले साल जनवरी के मुकाबले करीब 2 फीसदी कम हुई है. पेट्रोलियम कंपनियों की चिंता इस कारण बढ़ गई है.
भारतीय शेयर बाजार भी कोरोना के प्रभाव से अछूता नहीं है. मंदी की आशंका के कारण विदेशी पोर्टफोलियो निवेशकों ने मार्च में अब तक भारतीय पूंजी बाजार से शुद्ध रूप से 37,976 करोड़ रुपये की निकासी की है.
रिपोर्ट: आमिर अंसारी
महाराष्ट्र में एक 64 वर्षीय व्यक्ति की मृत्यु के साथ भारत में कोरोना वायरस से मरने वालों की संख्या तीन हो गई है. मृतक हाल ही में दुबई से लौटा था. भारत अब संक्रमण के फैलने के चक्र के नाजुक चरण में प्रवेश कर गया है. (17.03.2020)
सार्क देशों के प्रमुखों के साथ हुई ऑनलाइन बैठक में कोरोना से निपटने के उपायों पर बात हुई. उधर अमेरिकी राष्ट्रपति ट्रंप भी जी7 देशों का विशेष कोरोना सम्मेलन वीडियो कॅान्फ्रेंसिंग के जरिए ही करने जा रहे हैं. (16.03.2020)
किसी महामारी के फैलने या परमाणु युद्ध छिड़ने की स्थिति में खाने का संकट पैदा होने पर यह गुंबद काम आएगा. पृथ्वी के सुदूर आर्कटिक क्षेत्र में स्थित इस इमारत में दुनिया भर से लाकर अनाज की अहम किस्मों को रखा जाता है. (16.03.2020)
कोरोना वायरस के कारण दुनिया भर में लोग परेशान हैं, भारत सरकार कोरोना से निपटने के लिए कई कदम उठा रही हैं. वहीं कारोबार जगत की बात की जाए तो उसकी भी हालत ठीक नहीं है.एक नजर कोरोना का असर किन-किन क्षेत्रों पर हुआ है. (16.03.2020)
</doc>
<doc docid='dw_52802990' lang='hin' type='mono' source='https://www.dw.com/hi/hi/कोरोना-वायरस-भारत-में-तीसरी-मौत-अमेरिका-में-वैक्सीन-का-ट्रायल-शुरू/a-52802990' term='कोरोना'>
कोरोना वायरस से संक्रमण के भारत में कम से कम 125 मामले हो गए हैं और इसी के साथ भारत संक्रमण के फैलने के चक्र के नाजुक चरण में प्रवेश कर गया है. मंगलवार 17 मार्च को भारत में संक्रमण से मरने वालों की संख्या तीन हो गई. मृतक 64 वर्ष का था और हाल ही में दुबई से लौटा था. उसका निधन महाराष्ट्र में हुआ, जहां इस समय देश में सबसे ज्यादा संक्रमण के मामले हैं. राज्य से ऐसी भी खबरें आ रही थीं कि जिन्हें खुद ही अपने आप को क्वारंटाइन करने के लिए कहा गया था उन लोगों ने क्वारंटाइन का उल्लंघन किया है और घर से बाहर भी निकले हैं. ऐसे उल्लंघन को देखते हुए राज्य सरकार ने फैसला लिया है कि जिसे भी खुद को क्वारंटाइन करने के लिए कहा जाएगा उनके हाथ पर लम्बे समय तक ना मिटने वाली स्याही से स्टांप कर दिया जाएगा.
संक्रमित लोगों की जांच ना होना, उनकी निगरानी ना होना, उनका अपने बारे में जानकारी छिपाना और गैर जिम्मेदाराना व्यहवार करना बड़ी समस्या बनी हुई है. पश्चिम भारत में संक्रमण का पहला मामला इन्ही कारणों की वजह से हुआ है. जिस 33 वर्षीय युवक को संक्रमित पाया गया है, वह छह मार्च को इटली से भारत लौटा था. हवाई अड्डे पर हुई जांच में संक्रमण नहीं निकला, जिसके बाद वो दिल्ली में ही कई गेस्ट हाउसों में रुका और फिर ट्रेन से भुवनेश्वर चला गया.
जांच करने पर भी विवाद चल रहा है. सरकारी संस्थाएं रैंडम टेस्टिंग कर रही हैं लेकिन कुछ लोगों का मानना है कि जांच बहुत कम हो रही है और इसे और बढ़ाने की जरूरत है.
केंद्र सरकार ने सोमवार 16 मार्च को ही पूरे देश में स्कूल, कॉलेज, जिम और स्विमिंग पूल बंद करने के निर्देश दे दिए थे. सरकार ने लोगों को हर तरह की गैर-जरूरी यात्रा से भी बचने की सलाह दी है और निजी कंपनियों को सलाह दी है कि वो जितना संभव हो सके अपने कर्मचारियों को घर से काम करने की इजाजत दें.
कई शहरों में मॉल, स्पा, नाइट क्लब और यहां तक कि साप्ताहिक हाट भी बंद करने के निर्देश दे दिए गए हैं. ताज महल समेत पुरातत्व विभाग के संरक्षण में आने वाले स्मारकों को बंद कर दिया गया है. बड़े-बड़े मंदिरों, गुरूद्वारों और अन्य धार्मिक स्थलों पर भी या तो लोगों का आना निषेध किया जा रहा है या श्रद्धालुओं से अपील की जा रही है की वे कुछ दिन ना आएं.
नगरपालिकाएं जगह-जगह पर हाथ धोने की सुविधा और सैनेटाइजर उपलब्ध कराने की तैयारी कर रही हैं. दिल्ली में हर उस सम्मलेन पर रोक लगा दी गई है, जिसमें 50 से ज्यादा लोगों के शामिल होने की संभावना हो. ये प्रतिबन्ध विरोध प्रदर्शनों पर भी लागू होगा. ऐसे में सवाल उठ रहे हैं कि शाहीन बाग में जो महिलायें नागरिकता कानून के विरोध में पिछले तीन महीनों से भी ज्यादा से सड़क पर बैठी हुई हैं, वो अभी भी बैठी रहेंगी या प्रदर्शन खत्म कर देंगी?
अदालतों ने भी सीमित रूप से काम करना शुरू कर दिया है. सुप्रीम कोर्ट में भी सिर्फ अति-आवश्यक मामलों की सुनवाई हो रही है और जहां तक संभव हो सके मामले से संबंधित लोगों के अदालत में होने की अनिवार्यता में ढील दे दी गई है.
विश्व में तालाबंदी के मामले बढ़ रहे हैं. विश्व स्वास्थ्य संगठन ने कहा है कि पिछले 24 घंटों में दुनिया भर में लगभग 14,000 नए मामले सामने आए हैं. इटली और स्पेन के बाद अब फ्रांस में भी राष्ट्रीय स्तर पर लॉकडाउन की घोषणा कर दी गई है. अमेरिका में सैन फ्रांसिस्को में सरकार ने नागरिकों को घर में ही रहने का निर्देश दिया है. अमेरिका में कोरोना वायरस की पहली संभावित वैक्सीन का क्लीनिकल ट्रायल शुरू हो गया है.
वैक्सीन का नाम एमआरएनए-1273 है और इसका ट्रायल सीएटल में शुरू हुआ. बताया जा रहा है कि इसका विकास एक वैश्विक गठबंधन के समर्थन से संभव हुआ है जिसकी स्थापना भारत और नॉर्वे ने मिल कर की थी.
__________________________
हमसे जुड़ें: Facebook | Twitter | YouTube | GooglePlay | AppStore
भारत में कोरोना वायरस का सबसे ज्यादा असर पर्यटन क्षेत्र पर पड़ा है. विदेशी पर्यटकों के लिए यही समय भारत आने के लिए अनुकूल है.लेकिन फ्लाइट्स रद्द होने के कारण लोग भारत नहीं आ पा रहे हैं जिस कारण बुकिंग रद्द हो रही हैं. एक रिपोर्ट के मुताबिक अब तक 15 हजार करोड़ रुपये के टिकट रद्द हो चुके हैं.
होटल कारोबार भी कोरोना वायरस की वजह से घटा है. एक अनुमान के मुताबिक होटल कारोबार अब तक 50% तक घटा है. इस सेक्टर को अब तक 27,300 करोड़ का नुकसान हुआ है.
कपड़ा उद्योग भी कोरोना वायरस की चपेट में आ गया है. कारोबार 35 फीसदी तक घट चुका है. कपड़ा उद्योग को करीब 12,000 करोड़ रुपये के नुकसान का अनुमान है.
मुर्गीपालन उद्योग को भी संक्रमण की वजह से नुकसान हुआ है. कई शहरों में चिकन के खरीदार नहीं हैं. वहीं इस उद्योग को एक महीने में 4500 करोड़ का नुकसान हो चुका है.
कोरोना वायरस के संक्रमण को रोकने के लिए कई राज्यों में सिनेमा हॉल बंद कर दिए गए हैं. वहीं वायरस से बचाव के लिए शूटिंग रोक दी गई है. सिनेमा जगत को भी अब तक कई सौ करोड़ का नुकसान हो चुका है.
कंज्यूमर ड्यूरेबल को भी नुकसान झेलना पड़ रहा है. इस सेक्टर का कारोबार अब तक 15 फीसदी नीचे आ गया है.
पेट्रोलियम योजना और विश्लेषण प्रकोष्ठ की रिपोर्ट के मुताबिक जनवरी में पेट्रोल की मांग में पिछले साल के मुकाबले सिर्फ 3.5 फीसदी का इजाफा हुआ जबकि डीजल की मांग पिछले साल जनवरी के मुकाबले करीब 2 फीसदी कम हुई है. पेट्रोलियम कंपनियों की चिंता इस कारण बढ़ गई है.
भारतीय शेयर बाजार भी कोरोना के प्रभाव से अछूता नहीं है. मंदी की आशंका के कारण विदेशी पोर्टफोलियो निवेशकों ने मार्च में अब तक भारतीय पूंजी बाजार से शुद्ध रूप से 37,976 करोड़ रुपये की निकासी की है.
रिपोर्ट: आमिर अंसारी
सार्क देशों के प्रमुखों के साथ हुई ऑनलाइन बैठक में कोरोना से निपटने के उपायों पर बात हुई. उधर अमेरिकी राष्ट्रपति ट्रंप भी जी7 देशों का विशेष कोरोना सम्मेलन वीडियो कॅान्फ्रेंसिंग के जरिए ही करने जा रहे हैं. (16.03.2020)
जर्मनी के एक अखबार ने रविवार को यह खबर छापी की अमेरिकी राष्ट्रपति डॉनल्ड ट्रंप एक जर्मन कंपनी से कोरोना का टीका खरीदने की कोशिश कर रहे हैं. ट्रंप इसे केवल अमेरिका के लिए हासिल करना चाहते हैं. (16.03.2020)
कोरोना वायरस के खतरे को देखते हुए यूरोप के कई देशों में लॉकडाउन जैसी स्थिति हो गई है. जहां बाकी देशों में लोग सुपरमार्केट और केमिस्ट के पास कतार लगा रहे हैं, नीदरलैंड्स में यह नजारा गांजे की दुकानों के बाहर दिखा. (16.03.2020)
कोरोना वायरस के कारण दुनिया भर में लोग परेशान हैं, भारत सरकार कोरोना से निपटने के लिए कई कदम उठा रही हैं. वहीं कारोबार जगत की बात की जाए तो उसकी भी हालत ठीक नहीं है.एक नजर कोरोना का असर किन-किन क्षेत्रों पर हुआ है. (16.03.2020)
</doc>
<doc docid='dw_52802997' lang='hin' type='mono' source='https://www.dw.com/hi/hi/in-delhi-riots-deepen-a-hindu-muslim-divide/a-52802997' term='कोरोना'>
दिल्ली के यमुना विहार में पेंट और हार्डवेयर की दुकान चलाने वाले यश ढींगरा कहते हैं, "मैंने मुसलमानों के साथ काम नहीं करने का फैसला किया है. मैंने कुछ मजदूरों की पहचान की है, जो हिंदू हैं." 23 फरवरी को इसी इलाके में दंगे भड़क गए थे. नागरिकता कानून को लेकर विरोध और समर्थन के दौरान दंगे भड़क गए थे. पुलिस के आंकड़ों के मुताबिक इन दंगों में 53 लोगों की मौत हुई थी और 200 लोग घायल हुए थे. ढींगरा कहते हैं कि इस अशांति ने हमेशा-हमेशा के लिए यमुना विहार को बदल दिया है. इलाके के मकान और दुकान जल गए हैं. दंगों के दौरान पथराव भी हुए जिसके निशान अब भी दिखाई पड़ते हैं. उनके मुताबिक इलाके के ज्यादातर हिंदू निवासी मुसलमान कर्मचारियों का बहिष्कार कर रहे हैं, जिनमें खाना बनाने वाले, मैकेनिक और फल विक्रेता तक शामिल हैं. ढींगरा कहते हैं, "हमारे पास यह दिखाने के लिए सबूत है कि मुसलमानों ने हिंसा शुरू की थी और अब वे हम पर यह आरोप लगा रहे हैं. यह उनका पैटर्न है क्योंकि वे आपराधिक सोच वाले हैं."उत्तर पूर्वी दिल्ली के 8 स्थानों पर 25 हिंदुओं से इंटरव्यू में यही विचार दोहराए गए. कई लोगों का इन दंगों में आर्थिक नुकसान हुआ है और कई दंगों के दौरान घायल भी हुए हैं. समाचार एजेंसी रॉयटर्स ने 30 मुसलमानों से भी इस मुद्दे पर बात की, ज्यादातर ने कहा कि हिंदुओं ने उनके साथ काम ना करने का फैसला किया है.
45 साल की सुमन गोयल पिछले 23 साल से मुसलमान पड़ोसी के साथ रहती आई हैं, उनका कहना है कि दंगों ने उन्हें सदमे की स्थिति में पहुंचा दिया है. वह कहती हैं, "अपनेपन का एहसास खोना अजीब है, आप घर से बाहर निकले और मुस्लिम महिला को देखकर मुस्कुराने से बचें. उन्हें भी ऐसा ही लग रहा होगा लेकिन बेहतर यही है कि दूरी बनाएं रखें.” भजनपुरा में जूते की दुकान चलाने वाले मोहम्मद तसलीम कहते हैं कि उनकी दुकान हिंसा की वजह से जल गई. वह कहते हैं कि उनकी दुकान का मालिक हिंदू था और उसने बाद में उसे खाली कराकर हिंदू कारोबारी को दे दिया गया. तसलीम कहते हैं, "यह सिर्फ इसलिए किया गया क्योंकि मैं मुस्लिम था." कई मुसलमानों का कहना है कि हमले कट्टरपंथ हिंदुओं के द्वारा किये गए थे क्योंकि देशभर में लाखों लोग नए नागरिकता कानून के खिलाफ विरोध कर रहे हैं. दिल्ली में इकोनॉमिक थिंक टैंक में रिसर्च असिस्टेंट आदिल कहते हैं, "हमारे लिए यह बात नॉर्मल हो गई है. पेशा, नौकरी और व्यवसाय हमारे लिए कोई प्राथमिकता नहीं है. अब हमारी प्राथमिकता सुरक्षित और हमारे जीवन की रक्षा करना है." दिन के समय में हिंसाग्रस्त इलाकों की गलियों में हिंदू-मुसलमान एक दूसरे से कन्नी काटते हैं और रात को जब हिंसा का खतरा ज्यादा होता है तो बैरिकेड लगा दिए जाते हैं और सुबह उन्हें हटा दिया जाता है. कुछ इलाकों में स्थायी बैरिकेड भी लगा दिए गए हैं.
एए/सीके (रॉयटर्स)
मुस्तफाबाद की ईदगाह में बने कैंप में एक हजार के करीब हिंसा पीड़ित रह रहे हैं. दंगों में उनका घर जल गया, दुकान जल गई और भविष्य पर संकट खड़ा हो गया. बस आंखों में नमी बची है.
ये लोग अपने भविष्य को लेकर चिंतित हैं. घर की मरम्मत कैसे होगी, शिविर में कब तक रहना है या फिर उन्हें आगे कहां जाना है. उन्हें इस बारे में फिलहाल कुछ नहीं पता है.
राहत शिविर में आने वाले डॉक्टरों का कहना है कि ज्यादातर दंगा पीड़ित मानसिक आघात से पीड़ित हैं. ऐसे पीड़ितों में बच्चे भी शामिल हैं. बच्चों की काउंसलिंग के लिए विशेष कार्यक्रम चलाए जा रहे हैं.
दंगों के बाद बच्चों की मानसिक स्थिति पर जोर पड़ा है. उन्हें इस हालात से निकालने के विशेष कार्यशाला की व्यवस्था की गई है.
महिलाओं के लिए स्त्री रोग विशेषज्ञ मौजूद हैं जो उन्हें साफ-सफाई के बारे में बताती हैं.
दंगों में लोगों की मौत हुई और लोग घायल भी हुए. अब लोग राहत कैंप में रहने को मजबूर हैं. यहां उन्हें सहायता तो मिल रही है लेकिन घर और रिश्तेदार से दूर होने का गम सताता रहता है.
राहत शिविर में रहने वाले कुछ लोग बोर्ड की परीक्षा दे रहे हैं तो कुछ लोग काम पर भी जाने लगे हैं.
रिपोर्ट: आमिर अंसारी
__________________________
हमसे जुड़ें: Facebook | Twitter | YouTube | GooglePlay | AppStore
दिल्ली में दंगाइयों ने जो उपद्रव मचाया उसकी कहानी खौफनाक है, घंटों तक उपद्रवी तांडव मचाते रहे और लोग किसी तरह अपने मकान और दुकान बचाने की कोशिश में जुटे रहे लेकिन उनकी संख्या के आगे वे टिक नहीं पाए. (03.03.2020)
दिल्ली में दो समुदायों की हिंसा के बाद अब हालात सामान्य हो रहे हैं लेकिन जो हिंसा और आगजनी हुई है उसके निशान लोगों के जेहन में अब भी कौंध रहे हैं. (28.02.2020)
दिल्ली में हुई हिंसा पर ईरान के रुख से नाराज भारत ने उसे देश के आंतरिक मामलों में दखल ना देने को कहा है. ईरान ने इसे मुसलमानों के खिलाफ हुई सुनियोजित हिंसा बताया था. (03.03.2020)
दिल्ली में पिछले महीने हुए दंगों के बाद जो लोग राहत शिविरों में रह रहे हैं वे जल्द से जल्द अपने घरों को लौटना चाहते हैं.कोरोना के बढ़ते मामलों ने इन कैंपों में काम करने वाले स्वास्थ्य कर्मियों की चिंता और बढ़ा दी है. (12.03.2020)
दिल्ली में पिछले महीने हुए दंगों के बाद उत्तर-पूर्वी इलाका अब पटरी पर लौट आया है लेकिन जो लोग कैंपों में रह रहे हैं उन्हें मजबूरी के साथ अपना वक्त काटना पड़ रहा है. (13.03.2020)
</doc>
<doc docid='dw_52793507' lang='hin' type='mono' source='https://www.dw.com/hi/hi/सार्क-से-लेकर-जी7-तक-सभी-सम्मेलन-ऑनलाइन/a-52793507' term='कोरोना'>
सोमवार को जी7 देशों के सदस्यों के साथ अमेरिकी राष्ट्रपति डानल्ड ट्रंप कोरोना पर विशेष सम्मेलन करने वाले हैं. "समन्वित कार्रवाई" पर चर्चा करने वाली यह बैठक पूरी तरह से टेलीकॉन्फ्रेन्सिंग के माध्यम से होगी. जी7 में शामिल औद्योगिक देशों कनाडा, फ्रांस, जर्मनी, इटली, जापान, ब्रिटेन और अमेरिका की अध्यक्षता इस समय अमेरिका के पास है. दिसंबर 2019 में शुरु हुए कोरोना वायरस के संक्रमण से अब तक विश्व भर में 1,70,000 लोग प्रभावित हुए हैं जिसमें से 6,526 की जान जा चुकी है.
सऊदी प्रिंस ने कहा है कि जी20 सम्मेलन में भी कोरोना से निपटने के उपायों को लेकर नीतियां बनाने पर ही चर्चा होगी. प्रिंस मोहम्मद बिन सलमान ने सऊदी की सरकारी समाचार एजेंसी को बताया कि ऐसे तरीके निकालने की कोशिश होगी जिससे आर्थिक बोझ को कम से कम रखा जा सके. अगले जी20 सम्मेलन के मेजबान देश सऊदी अरब के एजेंडा में कोरोना वायरस की दवाइयाँ विकसित करने में निवेश को शामिल करने के बारे में प्रिंस सलमान ने ब्रिटिश प्रधानमंत्री बोरिस जानसन से फोन पर बातचीत की.
जी20 सम्मेलन में विश्व की सभी बड़ी अर्थव्यवस्थाओं वाले देशों के प्रतिनिधि साल में एक बार एक जगह जुटते हैं. इसी तरह, दक्षिण एशियाई देशों के समूह सार्क के नेताओं के भारत की शुरुआत पर रविवार को एक साथ आकर कोविड-19 पर चर्चा की.
2014 के बाद ऐसा पहली बार हुआ कि सभी नेता इकट्ठे होकर किसी आकस्मिक समस्या का सामना करने के उपायों पर चर्चा करें. भारत के प्रधानमंत्री नरेंद्र मोदी ने इस मौके पर ऐसे कई प्रस्ताव पेश किए जिन्हें लेकर सहमति बनी. जैसे कि वीडियो कॉन्फ्रेंस पर भारत ने कोविड-19 के लिए एक इमरजेंसी फंड बनाने और उसमें अपनी ओर से एक करोड़ डॉलर का योगदान देने की बात रखी. विचार है कि इस फंड का इस्तेमाल कोई भी सार्क देश बीमारी से निपटने में कर सकेगा.
सार्क में शामिल आठ देशों - अफगानिस्तान, बांग्लादेश, भूटान, भारत, मालदीव, नेपाल, पाकिस्तान और श्रीलंका - में विश्व की आबादी का पांचवां हिस्सा रहता है. स्वास्थ्य विशेषज्ञों का कहना है कि इन देशों में तो अभी कोविड-19 के फैलने की शुरुआत भर हुई है और आगे स्थिति काफी गंभीर हो सकती है. भारत ने पहले ही बाहर से आने वालों के ज्यादातर वीजा रद्द कर दिए हैं और कई पड़ोसी देशों के साथ लगी अपनी सीमाओं को भी बंद कर दिया है.
आरपी/आईबी (रॉयटर्स, डीपीए, एपी)
__________________________
हमसे जुड़ें: Facebook | Twitter | YouTube | GooglePlay | AppStore
भारत में कोरोना वायरस का सबसे ज्यादा असर पर्यटन क्षेत्र पर पड़ा है. विदेशी पर्यटकों के लिए यही समय भारत आने के लिए अनुकूल है.लेकिन फ्लाइट्स रद्द होने के कारण लोग भारत नहीं आ पा रहे हैं जिस कारण बुकिंग रद्द हो रही हैं. एक रिपोर्ट के मुताबिक अब तक 15 हजार करोड़ रुपये के टिकट रद्द हो चुके हैं.
होटल कारोबार भी कोरोना वायरस की वजह से घटा है. एक अनुमान के मुताबिक होटल कारोबार अब तक 50% तक घटा है. इस सेक्टर को अब तक 27,300 करोड़ का नुकसान हुआ है.
कपड़ा उद्योग भी कोरोना वायरस की चपेट में आ गया है. कारोबार 35 फीसदी तक घट चुका है. कपड़ा उद्योग को करीब 12,000 करोड़ रुपये के नुकसान का अनुमान है.
मुर्गीपालन उद्योग को भी संक्रमण की वजह से नुकसान हुआ है. कई शहरों में चिकन के खरीदार नहीं हैं. वहीं इस उद्योग को एक महीने में 4500 करोड़ का नुकसान हो चुका है.
कोरोना वायरस के संक्रमण को रोकने के लिए कई राज्यों में सिनेमा हॉल बंद कर दिए गए हैं. वहीं वायरस से बचाव के लिए शूटिंग रोक दी गई है. सिनेमा जगत को भी अब तक कई सौ करोड़ का नुकसान हो चुका है.
कंज्यूमर ड्यूरेबल को भी नुकसान झेलना पड़ रहा है. इस सेक्टर का कारोबार अब तक 15 फीसदी नीचे आ गया है.
पेट्रोलियम योजना और विश्लेषण प्रकोष्ठ की रिपोर्ट के मुताबिक जनवरी में पेट्रोल की मांग में पिछले साल के मुकाबले सिर्फ 3.5 फीसदी का इजाफा हुआ जबकि डीजल की मांग पिछले साल जनवरी के मुकाबले करीब 2 फीसदी कम हुई है. पेट्रोलियम कंपनियों की चिंता इस कारण बढ़ गई है.
भारतीय शेयर बाजार भी कोरोना के प्रभाव से अछूता नहीं है. मंदी की आशंका के कारण विदेशी पोर्टफोलियो निवेशकों ने मार्च में अब तक भारतीय पूंजी बाजार से शुद्ध रूप से 37,976 करोड़ रुपये की निकासी की है.
रिपोर्ट: आमिर अंसारी
कोरोना वायरस के कारण दुनिया भर में लोग परेशान हैं, भारत सरकार कोरोना से निपटने के लिए कई कदम उठा रही हैं. वहीं कारोबार जगत की बात की जाए तो उसकी भी हालत ठीक नहीं है.एक नजर कोरोना का असर किन-किन क्षेत्रों पर हुआ है. (16.03.2020)
</doc>
<doc docid='dw_52793480' lang='hin' type='mono' source='https://www.dw.com/hi/hi/मध्य-प्रदेश-में-संवैधानिक-संकट/a-52793480' term='कोरोना'>
पूर्व केंद्रीय मंत्री ज्योतिरादित्य सिंधिया के कांग्रेस छोड़ कर बीजेपी में शामिल हो जाने से जो घटनाक्रम शुरू हुआ था उसने मध्य प्रदेश को एक संवैधानिक संकट की दहलीज पर ला खड़ा किया है. सिंधिया के पार्टी से इस्तीफे के साथ उनके वफादार माने जाने वाले कम से कम 22 कांग्रेसी विधायकों ने विधानसभा से इस्तीफा दे दिया था, जिससे मुख्यमंत्री कमलनाथ की सरकार पर खतरा बन आया था. राज्यपाल लालजी टंडन ने विधानसभा अध्यक्ष एन पी प्रजापति को चिट्ठी लिख कर सोमवार 16 मार्च को विधानसभा में विश्वास मत कराने के लिए कहा था. लेकिन सोमवार को विधानसभा में विश्वास मत नहीं हुआ. राज्यपाल के अभिभाषण के दौरान शोरगुल हुआ, जिसकी वजह से अभिभाषण पूरा किए बगैर राज्यपाल को विधानसभा से चले जाना पड़ा. उसके बाद अध्यक्ष ने कोरोना वायरस के संक्रमण से बचाव के उद्देश्य के लिए विधानसभा को 26 मार्च तक के लिए स्थगित कर दिया. कमलनाथ ने राज्यपाल को चिट्ठी लिख कर यह भी कहा कि उनका विधान सभा अध्यक्ष को चिट्ठी लिखकर विश्वास मत कराने को कहना असंवैधानिक था. कमलनाथ ने यह भी कहा कि राज्यपाल अध्यक्ष के अधिकारों में हस्तक्षेप नहीं कर सकते.
विधानसभा की गतिविधियों को लेकर राज्यपाल और अध्यक्ष के अधिकारों पर यह बहस पुरानी है. लेकिन इस विषय पर खुद सुप्रीम कोर्ट कई बार कह चुका है कि विधान सभा की कार्यवाही से जुड़े फैसलों में अध्यक्ष का फैसला सर्वोपरि है. बावजूद इसके, एक बार फिर यह सवाल सुप्रीम कोर्ट ही पहुंच गया है. बीजेपी ने अध्यक्ष प्रजापति के निर्णय को सुप्रीम कोर्ट में चुनौती दे दी है और तुरंत विधानसभा में विश्वास मत कराने की मांग की है. उम्मीद है कि मामले पर सुनवाई मंगलवार 17 मार्च को होगी.
मध्य प्रदेश विधानसभा में 230 सीटें हैं और राज्य में सरकार बनाने के लिए 116 सीटें चाहिए होती हैं. 2018 में हुए विधानसभा चुनावों में कांग्रेस ने 114 सीटें जीती थीं और बीजेपी ने 109. दोनों में से किसी के पास अकेले बहुमत नहीं है. सरकार बनाने के लिए कांग्रेस को समाजवादी पार्टी के एक विधायक, बहुजन समाजवादी पार्टी के दो और चार निर्दलीय विधायकों का समर्थन मिला था और इनके समर्थन से वरिष्ठ नेता कमलनाथ के नेतृत्व में कांग्रेस ने सरकार बना ली.
छह विधायकों के इस्तीफे मंजूर हो चुके हैं और इस समय विधानसभा में सिर्फ 222 सदस्य हैं, जिसकी वजह से सरकार बनाने के लिए किसी भी पक्ष को 112 विधायकों का समर्थन चाहिए. कांग्रेस और बीजेपी दावा कर रही हैं कि उनके उनके पास 108 और 107 विधायक हैं. अगर सभी 22 विधायकों के इस्तीफे स्वीकार कर लिए जाएं तो तस्वीर फिर बदल जायेगी. लेकिन अब सबकी निगाहें मंगलवार को सुप्रीम कोर्ट में होने वाली सुनवाई पर रहेंगी.
गुजरात में भी कांग्रेस में संकट
मध्य प्रदेश के साथ साथ गुजरात में भी कांग्रेस के सामने विधायकों का संकट खड़ा हो गया है. वहां 26 मार्च को राज्य सभा की चार सीटों के लिए चुनाव होने हैं. 182 सदस्यों की गुजरात विधानसभा में कांग्रेस के पास 73 विधायक थे जिनकी बदौलत पार्टी को दो सीटें जीतने की उम्मीद थी. लेकिन चुनाव से ठीक पहले कांग्रेस के पांच विधायकों ने इस्तीफा दे दिया है और अब कांग्रेस को लग रहा है कि वो एक से ज्यादा सीट नहीं जीत पाएगी. पार्टी ने अपने सभी विधायकों को गुजरात से निकाल कर जयपुर पहुंचा दिया है. पार्टी को डर है कि चुनाव से पहले कहीं और विधायक इस्तीफा ना दे दें.
क्या होती है विधान परिषद और कैसे होता है गठन
यदि कोई राज्य अपने यहां विधान परिषद का गठन करना चाहता है तो इसके लिए विधानसभा के एक तिहाई सदस्यों के समर्थन के साथ प्रस्ताव पारित कर केंद्र को भेजना होता है. केंद्र की मंजूरी के बाद राज्य में विधान परिषद का गठन हो सकता है.
विधान परिषद के एक तिहाई सदस्य राज्य विधानसभा के सदस्यों द्वारा चुने जाते हैं. अन्य एक तिहाई स्थानीय निकायों के सदस्यों यानी नगर पालिका और जिला बोर्ड के सदस्यों द्वारा चुने जाते हैं. 1/12 सदस्यों का चुनाव राज्य के शिक्षक करते हैं और शेष 1/12 सदस्यों का चुनाव स्नातक पास पंजीकृत मतदाता करते हैं.
विधान परिषद के सदस्यों का कार्यकाल राज्यसभा सदस्यों की तरह छह साल का होता है. प्रत्येक दो साल पर एक तिहाई सदस्यों का चुनाव होता है.
राज्यसभा सदस्यों के उलट विधान परिषद सदस्य राष्ट्रपति के चुनाव में वोट नहीं डाल सकते हैं.
आंध्र प्रदेश में विधानसभा की 176 और विधान परिषद की 58 सीटें हैं. राज्य में विधान परिषद का गठन 1958 में हुआ था लेकिन 1985 में इसे समाप्त कर दिया गया था. हालांकि 2007 में इसका फिर से गठन किया गया. आंध्रप्रदेश के बंटवारे के बाद भी वहां विधान परिषद है.
बिहार में विधानसभा की कुल सीटों की संख्या 243 और विधान परिषद में 75 सदस्य हैं.
बिहार में विधानसभा की कुल सीटों की संख्या 89 और विधान परिषद की 36 है. यह स्थिति जम्मू कश्मीर के पुनर्गठन के पहले की है. अब लद्दाख और जम्मू-कश्मीर दो अलग-अलग केंद्रशासित प्रदेश बन गए है. यहां की स्थिति में बदलाव आएगा जो अभी स्पष्ट नहीं है.
कर्नाटक में विधानसभा की कुल 225 सीटें हैं और विधान परिषद की 75 सीटें है.
महाराष्ट्र में विधानसभा की 289 और विधान परिषद की 78 सीटें है.
आंध्र प्रदेश से अलग होकर नए राज्य बने तेलंगाना में विधानसभा की कुल 119 और विधान परिषद की 40 सीटें है.
उत्तर प्रदेश में विधानसभा की 403 सीटें है और विधान परिषद की 100 सीटें है.
__________________________
हमसे जुड़ें: Facebook | Twitter | YouTube | GooglePlay | AppStore
मध्य प्रदेश में सियासी संकट के पीछे क्या बीजेपी से ज्यादा असरदार कांग्रेस के अंदरखाने चंद नेताओं के बीच बना 'गेमप्लान' रहा? (10.03.2020)
सीपीएम की एक आंतरिक समीक्षा रिपोर्ट में कहा गया है कि आरएसएस मंदिरों और धर्मस्थलों का इस्तेमाल अपने एजंडे और हिंदुत्ववाद के प्रचार के लिए करता है. (21.02.2020)
मध्य प्रदेश में कमलनाथ के नेतृत्व वाली कांग्रेस सरकार ने 100 दिन पूरे किए. आम चुनाव का एलान होने तक 75 दिन के शासन में कांग्रेस 83 वादे पूरे करने का दावा कर रही है, मगर उसके ये वादे कितने असरदार रहे, यह बड़ा सवाल है. (04.04.2019)
हरियाणा विधानसभा ने बाल विवाह को पूरी तरह से अवैध घोषित करने वाला कानून पारित कर दिया है. इस बिल का उद्देश्य नाबालिग लड़कियों को विवाह और जबरदस्ती बनाए जाने वाले यौन संबंधों से बचाना है. (06.03.2020)
भारत के सात राज्यों विधान परिषद है. भारतीय संविधान के अनुच्छेद 171 के तहत इसका गठन किया जाता है. इसके सदस्यों की संख्या विधानसभा के सदस्यों की संख्या की एक तिहाई से ज्यादा नहीं हो सकती. जम्मू-कश्मीर एक अपवाद है. (19.09.2019)
</doc>
<doc docid='dw_52791693' lang='hin' type='mono' source='https://www.dw.com/hi/hi/dutch-queue-for-cannabis-as-coronavirus-closes-cafes/a-52791693' term='कोरोना'>
पिछले एक दशक में यूरोप आने वाले भारतीयों की तादाद काफी बढ़ी है, फिर भले गर्मियों की छुट्टियां बिताने के लिए हो या बिजनेस ट्रिप के लिए. सबसे ज्यादा लोग पेरिस, ज्यूरिख और एम्सटर्डम ही जाते हैं. अगर आप भी कभी एम्सटर्डम जाएं और वहां आपका कॉफी पीने का मन करे, तो किसी भी "कॉफी शॉप" में जाने से पहले पता जरूर कर लें कि वहां वाकई कॉफी मिलती भी है या नहीं.
दरअसल नीदरलैंड्स में एक सीमित मात्रा में गांजा खरीदना वैद्य है. राजधानी एम्सटर्डम दुनिया भर में इसके लिए जानी जाती है. यहां खुलेआम दुकानों में गांजा बिकता है और जिन दुकानों में इसे बेचा जाता है, उन्हें "कॉफी शॉप" कहते हैं. रविवार शाम इन कॉफी शॉप के बाहर लंबी कतारें लगी हुई दिखीं.
नीदरलैंड्स में अब तक कोरोना संक्रमण के एक हजार से ज्यादा मामले सामने आ चुके हैं और कम से कम 20 लोगों की मौत हुई है. ऐसे में 15 मार्च को सरकार ने सभी रेस्तरां, बार और कॉफी शॉप बंद करने का फैसला किया. इसके अलावा एम्सटर्डम का जाना माना रेड लाइट एरिया भी बंद किया गया है. ऐसे में चरस और गांजे के शौकीन जितना मुमकिन हो सके इनका स्टॉक जमा कर लेना चाहते थे.
द हेग में चरस खरीदने वाले एक व्यक्ति ने समाचार एजेंसी एएफपी से बात करते हुए बताया, "हो सकता है कि अगले दो महीने तक हम इसे ना खरीद पाएं, इसलिए अच्छा होगा अगर घर में थोड़ा बहुत रखा होगा. अभी पांच मिनट पहले मेरे एक दोस्त ने प्रेस कॉन्फ्रेंस देखी और मुझे फोन किया - अच्छा दोस्त है वह."
स्वास्थ्य मंत्रालय की प्रेस कॉन्फ्रेंस के चंद मिनटों बाद ही देश भर में कॉफी शॉप के बाहर कतारें लगनी शुरू हो गई थीं. द हेग में ही कतार में लगी एक महिला ने कहा, "मैं अपनी दोस्त के साथ प्रेस कॉन्फ्रेंस देख रही थी. खत्म होते ही अपने फ्लैट से नीचे गई और देखा वहां पहले ही 30 लोग लाइन में लगे हुए हैं. हमें शायद काफी लंबे वक्त के लिए घर में रहना पड़ेगा. ऐसे में थोड़ी बहुत चरस बुरी नहीं है, यह हल्का महसूस करने में मदद करेगी."
सरकार की कॉफी शॉप बंद करने की घोषणा से पहले तक इस तरह की भीड़ केवल सुपरमार्केट में ही देखी जा रही थी. साबुन, हैंड सैनीटाइजर और डिसइनफैक्टैंट जैसी चीजें तो पहले ही खत्म हो गई थीं. इस बीच लोग भारी मात्रा में टॉयलेट पेपर और पास्ता खरीदते रहे हैं.
जर्मनी में भी शुक्रवार को सभी स्कूलों को पांच हफ्तों के लिए बंद करने की खबर के बाद बाजारों में ऐसा ही नजारा दिखा. सुपरमार्केट के अलावा लोग दवा की दुकानों के बाहर भी कतार लगाए खड़े रहे. हालांकि सरकार ने सुनिश्चित किया है कि हालात और बिगड़ने पर भी राशन और दवा की दुकानें बंद नहीं की जाएंगी. फिर भी लोगों में पैनिक का माहैल है. जर्मनी में करीब छह हजार लोग कोरोना वायरस से संक्रमित हुए हैं और 13 मौतें हो चुकी हैं.
ईशा भाटिया सानन (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
गांजा फूंकने में दुनिया में तीसरे नंबर पर है दिल्ली
अमेरिका में कुछ राज्यों में इस पर बैन है तो कहीं कहीं यह वैध है. यहां एक ग्राम की कीमत है करीब 10.76 डॉलर और एक साल में करीब 77.44 मीट्रिक टन की खपत होती है.
देश में इस पर प्रतिबंध है. फिर भी 5.32 डॉलर प्रति ग्राम की कीमत देकर इसे खरीदा जा सकता है. महानगर में सालाना करीब 41.95 मीट्रिक टन गांजे की खपत होती है.
देश में भी इस पर आंशिक रूप से ही बैन है. खरीदने वालों को 4.38 डॉलर प्रति ग्राम के हिसाब से यह मिल जाता है और एक साल में खपत होती है करीब 38.26 मीट्रिक टन की.
यहां गांजा खरीदना वैध है. और 8.14 डॉलर में एक ग्राम कैनाबिस खरीदा जा सकता है. साल भर में खपत होती है करीब 36.06 मीट्रिक टन की.
काहिरा में गांजे पर प्रतिबंध हैं. अवैध होने के कारण यहां एक ग्राम के लिए 16.15 डॉलर तक देने पड़ते हैं. तब भी सालाना 32.59 मीट्रिक टन की खपत होती है.
गांजा की खरीद और फरोख्त पर आंशिक तौर पर प्रतिबंध हैं. कीमत 4.57 डॉलर प्रति ग्राम के आसपास और वार्षिक खपत 32.38 मीट्रिक टन है.
यहां भी अवैध रूप से गांजे की बिक्री और खरीद होती है. दाम 9.2 डॉलर प्रति ग्राम और 2018 की सालाना खपत 31.4 मीट्रिक टन रही.
आंशिक रूप से बैन होने के कारण एक ग्राम का दाम औसतन 11.46 डॉलर रहता है और साल भर में 24.54 मीट्रिक टन की खपत हुई.
जगमगाती राजधानी में गांजे पर आंशिक रूप से प्रतिबंध हैं. दाम 11.84 डॉलर प्रति ग्राम और सालाना खपत 22.87 मीट्रिक टन रही.
आंशिक रूप से लगे प्रतिबंधों के कारण एक ग्राम गांजा खरीदने के लिए औसतन 7.82 डॉलर देने पड़े और साल भर में करीब 22.75 मीट्रिक टन की खपत हुई.
रिपोर्ट: ऋतिका पाण्डेय
जर्मनी के एक अखबार ने रविवार को यह खबर छापी की अमेरिकी राष्ट्रपति डॉनल्ड ट्रंप एक जर्मन कंपनी से कोरोना का टीका खरीदने की कोशिश कर रहे हैं. ट्रंप इसे केवल अमेरिका के लिए हासिल करना चाहते हैं. (16.03.2020)
जर्मनी की मार्केट रिसर्च फर्म एबीसीडी ने दुनिया के 120 देशों के 2018 के आंकड़ों के आधार पर सूची बनाई है. कैनाबिस प्राइस इंडेक्स के आधार पर बताया गया है कि कहां गांजा खरीदना वैध या अवैध है और कहां इसकी कितनी खपत होती है. (11.09.2019)
कोरोना वायरस के कारण दुनिया भर में लोग परेशान हैं, भारत सरकार कोरोना से निपटने के लिए कई कदम उठा रही हैं. वहीं कारोबार जगत की बात की जाए तो उसकी भी हालत ठीक नहीं है.एक नजर कोरोना का असर किन-किन क्षेत्रों पर हुआ है. (16.03.2020)
</doc>
<doc docid='dw_52789288' lang='hin' type='mono' source='https://www.dw.com/hi/hi/कोरोना-वायरस-भारत-में-उठीतालाबंदी-कीमांग/a-52789288' term='कोरोना'>
भारत में कोरोना वायरस से संक्रमण के 15 मार्च को 26 नए मामले सामने आने के बाद, 16 मार्च को यह संख्या 110 के पार चली गई. 26 अतिरिक्त मामलों का सामने आना अभी तक की एक दिन में होने वाली सबसे बड़ी वृद्धि थी. इसका मतलब यह है कि संक्रमण अभी भी तेजी से फैल रहा है और स्थिति चिंताजनक बनी हुई है. 32 मामलों के साथ महाराष्ट्र ज्यादा मामलों वाले राज्यों में सबसे आगे है. इसके बाद नंबर है केरल का, 22 मामलों के साथ. संक्रमण से मरने वालों की संख्या में बढ़ोतरी नहीं हुई है और वो दो पर ही बनी हुई है.
दिल्ली में 15 मार्च को दो मरीजों के पूरी तरह से ठीक हो जाने के बाद उन्हें अस्पताल से छुट्टी दे दी गई. इनमें वह 45 वर्षीय कारोबारी भी शामिल है जिसे दिल्ली में संक्रमण का पहला मामला कहा गया था. उसका पिछले दो हफ्ते से सफदरजंग अस्पताल में इलाज चल रहा था. ठीक होने पर उसने कहा, "डरने की कोई बात नहीं है. यह एक सामान्य फ्लू के जैसा ही है. अगर एक स्वस्थ व्यक्ति डॉक्टर के पास पहुंचता है तो हमारी स्वास्थ्य व्यवस्था उसकी देख-रेख के लिए अच्छी तरह से तैयार है." उस व्यक्ति ने आइसोलेशन वार्ड की भी तारीफ की.
इसी बीच आगरा में एक महिला और उसके परिवार के खिलाफ क्वारंटाइन के निर्देष ना मानने की वजह से एफआईआर दर्ज हो गई है. महिला के पति को हाल ही में यूरोप से बेंगलुरु लौटने पर संक्रमित पाया गया था. महिला भी यूरोप गई थी और उस पर आरोप है कि वे क्वारंटाइन होने की जगह बेंगलुरु से आगरा चली गई. महिला, पति और उसके परिवार ने इन आरोपों का खंडन किया है और कहा है कि पति के संक्रमित होने की पुष्टि उनके आगरा लौट जाने के बाद हुई थी.
लेकिन बढ़ते हुए मामलों को देखते हुए कई राज्यों ने कई तरह के प्रतिबंध या तो लागू कर दिए हैं या लागू करने वाले हैं. दिल्ली में स्कूल, कॉलेज, सिनेमा घर और स्विमिंग पूल बंद कर दिए हैं और महाराष्ट्र में मॉल, स्कूल और कॉलेज बंद हो चुके हैं. आंध्र प्रदेश में स्थानीय निकायों में चुनाव होने थे जो स्थगित कर दिए हैं. तमिलनाडु में सभी प्राथमिक विद्यालय, मॉल और सिनेमा घर बंद कर दिए गए हैं. असम और उत्तराखंड में भी इस तरह के प्रतिबंध लग चुके हैं.
हालांकि कई कोनों से और भी कड़े प्रतिबंध लागू करने की मांग उठ रही है. पूर्व केंद्रीय गृह मंत्री पी चिदंबरम ने ट्वीट करके कहा है कि सरकार को कई कस्बों और शहरों में आंशिक या पूर्ण तालाबंदी पर विचार करना चाहिए.
इस तरह की तालाबंदी इस समय सिर्फ चीन के हुबेई प्रांत, इटली और स्पेन में लागू है. अमेरिका के दो बड़े शहरों न्यू यॉर्क और लॉस एंजेलेस में सभी बार और रेस्तरां भी बंद कर दिए हैं. लास वेगास में एमजीएम कंपनी ने अपने सभी कैसिनो और होटल बंद कर दिए हैं. जूते बनाने वाली कंपनी नाइकी समेत कुछ कंपनियों ने खुद ही अपनी दुकानें कुछ दिनों तक बंद ही रखने का फैसला लिया है.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
जर्मनी के एक अखबार ने रविवार को यह खबर छापी की अमेरिकी राष्ट्रपति डॉनल्ड ट्रंप एक जर्मन कंपनी से कोरोना का टीका खरीदने की कोशिश कर रहे हैं. ट्रंप इसे केवल अमेरिका के लिए हासिल करना चाहते हैं. (16.03.2020)
चीन के इतने करीब होने के बावजूद ताइवान में कोरोना संक्रमण के केवल 50 मामले ही सामने आए हैं. ताइवान ने ऐसा क्या किया कि नॉवल कोरोना वायरस वहां तेजी से फैल नहीं पाया. (13.03.2020)
दुनियाभर में इस वक्त कोरोना वायरस के संक्रमण और उसके बचाव की ही चर्चा है. अमेरिका की एक महिला कोरोना वायरस से पीड़ित थी और उन्होंने इस वायरस को हरा दिया है. इस महिला ने दुनिया को बेहद साफ संदेश दिया और कहा कि घबराए नहीं. (13.03.2020)
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
</doc>
<doc docid='dw_52786731' lang='hin' type='mono' source='https://www.dw.com/hi/hi/us-president-trump-is-attempting-to-entice-a-german-lab-to-develop-a-vaccine-exclusively-for-the-us/a-52786731' term='कोरोना'>
जर्मनी के जानेमाने अखबार "वेल्ट अम जॉनटाग" ने रविवार को खबर छापी कि डॉनल्ड ट्रंप ने एक जर्मन कंपनी को कोरोना के खिलाफ वैक्सीन के लिए भारी रकम देने की पेशकश की है. इस कंपनी का नाम क्यूरवैक है और यह नॉवल कोरोना वायरस का टीका बनाने पर काम कर रही है. अखबार के अनुसार ट्रंप इस टीके के सारे अधिकार खरीदना चाहते हैं ताकि इसका इस्तेमाल सिर्फ और सिर्फ अमेरिका में किया जा सके.
अखबार में खबर छपने के बाद कंपनी ने अपनी सफाई देते हुए ट्विटर के माध्यम से अपना प्रेस रिलीज जारी किया और लिखा कि यह वैक्सीन दुनिया भर के लोगों के लिए होगी और कंपनी अपनी तकनीक के बेचे जाने की खबरों का खंडन करती है.
31 दिसंबर 2019 को चीन के वुहान से कोरोना के पहले मामले विश्व स्वास्थ्य संगठन के पास दर्ज किए गए थे. जनवरी से ही जर्मनी की इस कंपनी ने वायरस के खिलाफ वैक्सीन बनाने पर काम शुरू कर दिया था. कंपनी का दावा है कि गर्मियों की शुरुआत से पहले वैक्सीन क्लिनिकल ट्रायल के लिए तैयार हो जाएगी. यह कंपनी जर्मनी के ट्यूबिंगन में स्थित है. लेकिन अमेरिका के बॉस्टन में इसकी एक शाखा भी है.
11 मार्च को खबर आई कि डानिएल मिनिषेला को कंपनी के सीईओ के पद से हटाया गया. इसके बाद 15 मार्च को वेल्ट अम जॉनटाग ने लिखा कि 2 मार्च को मिनिषेला ने ट्रंप से मुलाकात की थी और इस मुलाकात के दौरान ट्रंप ने कथित तौर पर कंपनी की सारी रिसर्च को बॉस्टन लाने का प्रस्ताव दिया था. अखबार ने एक सरकारी सूत्र के हवाले से लिखा कि ट्रंप वैक्सीन को अमेरिका में लाने की "हर मुमकिन कोशिश" कर रहे हैं और वे चाहते हैं कि यह सिर्फ अमेरिका के लिए ही हो.
वहीं अमेरिकी सरकार के एक प्रतिनिधि ने समाचार एजेंसी एएफपी से बात करते हुए जर्मन अखबार में छपी खबर को "बढ़ा चढ़ा कर" लिखा गया बताया. उन्होंने बताया कि अमेरिका कम से कम 25 ऐसी कंपनियों से संपर्क कर चुका है जो वायरस के खिलाफ टीका बनाने पर काम कर रही हैं उनके अनुसार बहुत सी कंपनियों को तो अमेरिका आर्थिक मदद भी मुहैया करा चुका है. एएफपी को दिए बयान में उन्होंने कहा, "हम आगे भी हर उस कंपनी से बात करेंगे जो मदद करने के लिए तैयार होगी. और जो भी समाधान निकलेगा उसे पूरी दुनिया के साथ साझा करेंगे."
क्यूरवैक के एमडी क्रिस्टोफ हेट्टिष ने अखबार वेल्ट अम जॉनटाग से कहा कि अमेरिका के साथ इस तरह के समझौते का कोई सवाल ही नहीं उठता. उन्होंने कहा, "हम पूरी दुनिया के लिए वैक्सीन तैयार करना चाहते हैं, किसी एक विशेष देश के लिए नहीं.. लोग हमारी कंपनी, वहां काम करने वाले रिसर्चरों और खास कर ट्यूबिंगन से उम्मीदें लगाए हुए हैं."
जर्मनी के राजनीतिक दलों ने अमेरिका की इस कोशिश की निंदा की है. एसपीडी पार्टी के प्रवक्ता ने कहा, "पैंडेमिक के दौरान सारा ध्यान लोगों पर होता है, अमेरिका फर्स्ट पर नहीं." एफडीपी ने इसे अपमानजनक बताया है, तो लेफ्ट पार्टी का कहना है कि वैक्सीन को अरबों के सौदे में तब्दील नहीं किया जा सकता. उधर जर्मनी के शोध मंत्रालय ने भी साफ किया है कि क्यूरवैक की रिसर्च में जर्मन सरकार पहले ही काफी निवेश कर चुकी है और उसका ध्यान इस ओर केंद्रित है कि इस तरह की दवाएं और टीके जर्मनी और यूरोप में ही बनें.
जर्मनी में अब तक करीब छह हजार लोग नॉवल कोरोना वायरस कोविड-19 से संक्रमित हैं और 11 लोगों की इससे जान जा चुकी है. रविवार को जर्मनी ने फ्रांस, स्विट्जरलैंड, ऑस्ट्रिया, डेनमार्क और लक्जमबर्ग से अपनी सीमाओं को बंद कर लिया है. देश भर में स्कूल भी बंद हैं और अधिकतर जगहों पर रेस्तरां, स्विमिंग  पूल, जिम इत्यादि भी बंद कर दिए गए हैं. जर्मन चांसलर अंगेला मैर्केल कह चुकी हैं कि देश की 60 से 70 फीसदी आबादी इस वायरस से संक्रमित हो सकती है. इसका सबसे ज्यादा असर 65 से ज्यादा उम्र के लोगों पर देखा जा रहा है. ऐसे में कोरोना वैक्सीन का बेसब्री से इंतजार हो रहा है.
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
__________________________
हमसे जुड़ें: Facebook | Twitter | YouTube | GooglePlay | AppStore
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
चीन के इतने करीब होने के बावजूद ताइवान में कोरोना संक्रमण के केवल 50 मामले ही सामने आए हैं. ताइवान ने ऐसा क्या किया कि नॉवल कोरोना वायरस वहां तेजी से फैल नहीं पाया. (13.03.2020)
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
</doc>
<doc docid='dw_52762010' lang='hin' type='mono' source='https://www.dw.com/hi/hi/how-has-taiwan-kept-its-coronavirus-infection-rate-so-low/a-52762010' term='कोरोना'>
चीन से शुरू हुआ नॉवल कोरोना वायरस अब 132 देशों तक पहुंच चुका है और दुनिया भर में करीब डेढ़ लाख लोगों को अपनी चपेट में ले चुका है. लेकिन चीन के करीब स्थित ताइवान पर इसका इतना बड़ा असर नहीं दिखा है.
जनवरी में जब संक्रमण शुरू हुआ था तब जानकारों का मानना था कि चीन के बाद सबसे ज्यादा मामले ताइवान में ही देखने को मिलेंगे. लेकिन चीन में जहां 80 हजार से भी ज्यादा मामले सामने आए हैं, ताइवान ने इसे सिर्फ 50 मामलों पर ही रोक रखा है. जानकारों का कहना है कि ताइवान ने जिस फुर्ती के साथ वायरस की रोकथाम के लिए कदम उठाए, यह उसी का नतीजा है.
अमेरिका की स्टैनफॉर्ड यूनिवर्सिटी के डॉक्टर जेसन वैंग का कहना है कि ताइवान ने बहुत जल्दी ही मामले की गंभीरता को पहचान लिया था, "2002 और 2003 में सार्स एपिडेमिक के बाद ताइवान ने नेशनल हेल्थ कमांड सेंटर स्थापित किया. यह अगली महामारी से निपटने के लिए बनाया गया था."
चीन में जैसे ही कोरोना पीड़ितों के मामले बढ़ने लगे ताइवान ने बिना देर करते हुए चीन, हांगकांग और मकाउ पर ट्रैवल बैन लगा दिया. इतना ही नहीं, ताइवान की सरकार ने सर्जिकल मास्क के निर्यात पर भी रोक लगा दी ताकि देश में इसकी कमी ना हो सके.
वैंग बताते हैं कि सरकार ने अपने संसाधनों को बहुत सोच समझ कर इस्तेमाल किया, "ताइवान की सरकार ने नेशनल हेल्थ इंश्योरेंश, इमिग्रेशन और कस्टम के डाटा का समाकलन किया. लोगों की ट्रैवल हिस्ट्री को इससे जोड़ कर मेडिकल अधिकारी पता लगा पाए कि किन किन लोगों को संक्रमण हो सकता है."
यहां तक कि ताइवान की सरकार ने ऐसे ऐप भी तैयार किए जिनके जरिए लोग देश में प्रवेश करते वक्त क्यूआर कोड को स्कैन कर अपने लक्षण और अपनी यात्राओं की जानकारी दे सकें. इसके बाद इन लोगों के फोन पर मैसेज भेजा जाता जिसे वे कस्टम अधिकारियों को दिखाते. अधिकारी इस तरह से पहचान कर पाते कि किसे प्रवेश करने देना है और किस पर नजर रखनी है.
वैंग बताते हैं, "नई तकनीक की मदद से ताइवान की सरकार बहुत कुछ करने में सफल हो पाई." ना केवल सरकार ने अपना काम संजीदगी से किया, बल्कि ताइवान की जनता ने भी अपनी सरकार का साथ दिया. उन्हें जो भी निर्देश दिए गए, लोगों ने उनका पालन किया.
अमेरिका की ओरिगॉन यूनिवर्सिटी के चुनहुई ची कहते हैं, "सार्स के दौरान लोगों को बहुत सी मुश्किलों को सामना करना पड़ा था. वे यादें अभी भी ताजा हैं. इससे लोगों में सामाजिक एकजुटता का अहसास हुआ. उन्होंने इस बात को समझा कि इस मुश्किल घड़ी में वे सब एक साथ हैं और इसलिए सरकार जो कह रही है, उसे मानना ही सही है."
पिछले कुछ दशकों में ताइवान ने बायोमेडिकल रिसर्च में बहुत निवेश किया है. कोरोना वायरस कोविड-19 के मामले में भी सरकार बहुत जल्द वायरस को टेस्ट करने के सेंटर बनाने में कामयाब रही. अब वहां की टीम ऐसे टेस्ट पर काम कर रही है जिसके जरिए महज 20 मिनट में पता चल सकेगा कि टेस्ट किए गए व्यक्ति में कोरोना है या नहीं. यह अपने आखिरी चरण में है. मकसद है ऐसी टेस्ट किट तैयार करना जिससे लोग खुद अपना टेस्ट कर सकेंगे.
ताइवान फिलहाल विश्व स्वास्थ्य संगठन WHO का हिस्सा नहीं है. चीन की लगातार कोशिश रही है कि ताइवान को इसका हिस्सा ना बनने दिया जाए. लेकिन मौजूदा हालात में ताइवान सरकार संयुक्त राष्ट्र से अपने तजुर्बे साझा कर रही है और दुनिया को मदद करने के लिए तैयार दिख रही है. वैंग का कहना है कि WHO को यह समझना होगा कि वैश्विक स्तर पर किसी भी महामारी का सामना करने के लिए हर देश को हिस्सा बनाना जरूरी है. ऐसे में उम्मीद है कि कोरोना महामारी के चलते ताइवान संयुक्त राष्ट्र की इस एजेंसी का अंग बन सकेगा.
विलियम यांग/ईशा भाटिया
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
</doc>
<doc docid='dw_52754108' lang='hin' type='mono' source='https://www.dw.com/hi/hi/कोरोना-को-हराने-वाली-महिला-का-सकारात्मक-संदेश/a-52754108' term='कोरोना'>
एलिजाबेथ श्नाइडर सिएटल में रहती हैं, जो वॉशिंगटन का सबसे बड़ा शहर है. कोरोना वायरस से वॉशिंगटन में सबसे अधिक मौतें हुई हैं. कोरोना वायरस से पूरा विश्व घबराया हुआ है, लेकिन बॉयोइंजीनियरिंग में पीएचडी कर चुकी 37 वर्षीय एलिजाबेथ कहती हैं कि वह अपनी कहानी लोगों को थोड़ी सी उम्मीद बांधने के लिए बता रही हैं. एलिजाबेथ भी कोरोना वायरस से संक्रमित हुई थी और उन्होंने अपना इलाज खुद से घर पर किया. वह कहती हैं कि कोरोना वायरस से घबराने की जरूरत नहीं है,  लेकिन साथ ही कहती हैं कि इसको लेकर लापरवाही भी नहीं बरतनी चाहिए. उनके मुताबिक कई लोग ऐसे हैं जिनकी उम्र अधिक है या फिर जिनकी सेहत बहुत ज्यादा खराब है. एलिजाबेथ का कहना है, "इसका मतलब है कि हमें घर में रहना होगा, खुद को दूसरों से अलग करने के बारे में अतिरिक्त सतर्क रहने की जरूरत है."
25 फरवरी को एलिजाबेथ को फ्लू जैसे लक्षण महसूस होने लगे थे, तीन दिन पहले ही वह एक पार्टी में गई थी, बाद में पता चला कि उस पार्टी में शामिल होने वाले पांच और लोग संक्रमित हो गए. समाचार एजेंसी एएफपी से बात करते हुए एलिजाबेथ कहती हैं, "जब मैं सोकर उठी तो थकान महसूस कर रही थी. यह उसी तरह से था जैसा कि आप उठते हैं और दफ्तर जाने के लिए तैयारी करते हैं. इससे पिछले वाले हफ्ते में थोड़ा व्यस्त भी थी."
इंटरनेशनल इंडियन फिल्म एकेडमी ने घोषणा की है कि वह बॉलीवुड का अपना सालाना अवॉर्ड फंक्शन टाल रही है. वजह है कोरोना वायरस. भारत अभी महामारी की चपेट में पूरी तरह से नहीं आया है लेकिन सावधानी बरती जा रही है. 27 मार्च को होने वाले इस कार्यक्रम में शाहरुख खान को हिस्सा लेना था लेकिन फिलहाल इसकी नई तारीखों का एलान नहीं हुआ है.
जेम्स बॉन्ड के पास अब थोड़ा ही वक्त बचा था और फिल्म के नाम से भी इसी का अहसास मिलता है लेकिन प्रोड्यूसरों ने अप्रैल में रिलीज होने वाली फिल्म को अब नवंबर में ले जाने का फैसला किया है. डेनियल क्रेग आखिरी बार इस फिल्म में जेम्स बॉन्ड की भूमिका निभा रहे हैं. दुनिया भर के अपराधियों का गिरेबां पकड़ने वाले बॉन्ड को फिलहाल कोरोना वायरस की वजह से अपने कदम खींचने पड़ रहे हैं.
किताबों के शौकीन उदास हैं. 12-15 मार्च के बीच होने वाला लाइपजिग बुक फेयर रद्द कर दिया गया है. मंगलवार को इसकी घोषणा की गई. यह जर्मनी का दूसरा सबसे बड़ा पुस्तक मेला है. हर साल यहां लेखकों, पाठकों और प्रकाशकों का हुजूम उमड़ता है लेकिन अब उन्हें नई तारीखों का इंतजार करना होगा.
दुनिया के सबसे बड़े पर्यटन मेले की तैयारियां लगभग पूरी हो चुकी थीं लेकिन तभी आयोजकों ने इसे आखिरी पलों में रद्द कर दिया. वायरस के खतरे के कारण इसमें शामिल होने वाले लोगों पर यह शर्त लगा दी गई थी कि वे जोखिम वाले इलाकों से तो नहीं आए हैं. दुनिया भर से इस मेले में करीब 1 लाख 70 हजार लोगों को आना था. ऐसे में इस शर्त को पूरा करना लगभग नामुकिन था. ऐसे में 4 मार्च को यह मेला नहीं शुरू हो सका.
पेरिस जाने वाले ज्यादातर सैलानियों के लिए लूव्र म्यूजियम को देखना जरूरी होता है. हालांकि ऐसे सैलानियों को अब निराश होना पड़ रहा है क्योंकि यहां के कर्मचारी इसे खुला रखने के खिलाफ रविवार से हड़ताल पर चले गए हैं. उनका कहना है कि यह लोगों की सेहत के लिए खतरनाक हो सकता है. इस इमारत में हर साल करीब 96 लाख लोग आते हैं जिनमें ज्यादातर दूसरे देशों से यहां पहुंचते हैं.
हर साल अप्रैल में डिजाइन की दुनिया से जुड़े हजारों लोग मिलान पहुंच कर नए नए फर्नीचर और इंटीरियर डिजाइन की चीजें देखतें हैं. इस साल आयोजकों ने एलान किया है कि वायरस के खतरे की वजह से अब यह जून में होगा. यह इलाका कोरोना वायरस से सबसे ज्यादा प्रभावित इटली की जगहों में है. कई अंतरराष्ट्रीय एयरलाइनों ने यहां के लिए अपनी उड़ानें भी रद्द कर दी हैं.
ओपेरा के लिए विख्यात इटली में इसकी सबसे बड़ी पहचान है मिलान का ला स्काला ओपेरा हाउस. हालांकि इन दिनों इसकी सीटें खाली हैं और दरवाजों को कम से कम 8 मार्च तक के लिए बंद कर दिया गया है. इटली के प्रधानमंत्री ने खासतौर से सांस्कृतिक कार्यक्रमों को रद्द करने की अपील की है और यह ओपेरा हाउस अपने नियमों से बंधा है. एशिया के बाहर फिलहाल इटली में ही कोरोना वायरस के सबसे ज्यादा मामले सामने आए हैं.
के पॉप बैंड बीटीएस हर कंसर्ट के साथ बड़ा कारोबार करता है लेकिन दक्षिण कोरिया में कोरोना वायरस के फैलने की वजह से ग्रुप ने सियोल ओलिंपिक स्टेडियम मे होने वाले कार्यक्रम को रद्द करने का एलान किया है. ग्रुप का मैनेजमेंट देखने वाली कंपनी बिग हिट एंटरटेनमेंट का कहना है कि बीमारी कितने बड़े पैमाने पर फैलेगी इसकी भविष्यवाणी नहीं की जा सकती.देश में अब तक 5000 से ज्यादा लोग वायरस की चपेट में आ चुके हैं.
हम कोरोना वायरस पर लगाम लगाने की नहीं बल्कि टॉम क्रूज के अभिनय वाली फिल्म की बात कर रहे हैं जिसकी तीन हफ्ते की शूटिंग वेनिस शहर में होनी थी. पारामाउंट पिक्चर्स का कहना है कि फिल्म को अब टाल दिया गया है. वेनिस के जिस वेनेटो इलाके में इस फिल्म की शूटिंग होनी थी वह इटली में कोरोना वायरस से सबसे ज्यादा प्रभावित है. शहर के सालाना कार्निवल को भी रद्द कर दिया गया है.
पेरिस फैशन वीक में पहुंचे वाले लोगों ने शायद इस असेसरी के बारे में नहीं सोचा होगा जो यहां सबसे ज्यादा प्रयोग किया गया. यह असेसरी थी फेसमास्क. वायरस के खतरे के चलते यहां आए लोग ना सिर्फ यहां फेसमास्क पहने रहे बल्कि गालों पर किस कर एक दूसरे को ग्रीट करने की रिवायत भी छोड़ दी. पांच चीनी ब्रांड और फ्रैंच ब्रैंड एगने बी समेत कइयों ने तो अपने शो ही रद्द कर दिए. जो कार्यक्रम हुए उनमें भी ग्राहक कम आए.
स्विस सरकार ने 15 मार्च तक हजार से ज्यादा लोगों की मौजूदगी वाले हर कार्यक्रम पर रोक लगा दी है. इसका मतलब है कि बहुत सारे कंसर्ट और दूसरे कार्यक्रम टाल दिए गए हैं. इनमें सांतना, एलिस कूपर और पीटर माफे का ज्यूरिष में होने वाला कार्यक्रम भी था जिसमें कम से कम 15,000 लोगों के पहुंचने की उम्मीद थी. स्टार वॉर्स के मुरीद भी दुखी हैं क्योंकि स्टार वॉर्स के म्यूजिक कंसर्ट पर रोक लगा दी गई है.
हैम्बर्ग बैले जॉन नॉयमायर ने मकाउ और सिंगापुर के अपने कार्यक्रम कोरोना वायरस के कारण रद्द कर दिए हैं. यह कार्यक्रम बाद में होगा कि नहीं अभी यह तय नहीं है. 2021 में ग्रुप को जापान में भी चार कार्यक्रम पेश करने है लेकिन फिलहाल उनके बारे में अभी कुछ नहीं कहा गया है.
दोपहर तक उन्हें सिर में दर्द महसूस होने लगा, उसके बाद बुखार और बदन दर्द. उन्होंने दफ्तर से घर जाने का फैसला किया. वह एक बॉयोटेक्नॉलोजी कंपनी में मार्केटिंग मैनेजर के तौर पर करती हैं. घर लौटने पर उन्होंने थोड़ी नींद ली और उठने पर पाया कि तेज बुखार है. उसी रात बुखार 103 डिग्री पर जा पहुंचा. वह कहती हैं, "उसी समय मैं कांपने लगी, मुझे ठंड लगने लगी, शरीर में सिहरन महसूस होने लगी. उस वक्त मुझे थोड़ी चिंता होने लगी."
एलिजाबेथ ने दवा की दुकान से फ्लू की दवा खरीदी और अपने एक दोस्त को इस बात की जानकारी दी ताकि आपात स्थिति में उसकी मदद के लिए कोई रहे. लेकिन कुछ दिन बाद बुखार कम होने लगा.
वॉशिंगटन में कोरोना वायरस के कारण दो दर्जन से अधिक मौतें हुई है और 200 से अधिक लोग इसकी चपेट में आए हैं. एलिजाबेथ ने कुछ दिन बाद दोस्त की फेसबुक पोस्ट से पाया कि पार्टी में जाने वाले ज्यादातर लोगों को इसी तरह के लक्षण विकसित हुए और उसके बाद और उन्हें अधिक शक होने लगा. पार्टी में जाने वाले कई लोग फ्लू की शिकायत को लेकर डॉक्टर के पास गए लेकिन उनकी कोरोना वायरस के लिए जांच नहीं की गई क्योंकि उन्हें खांसी या फिर सांस लेने में कोई समस्या नहीं हो रही थी. एलिजाबेथ को जब महसूस हुआ कि उनका कोरोना के लिए टेस्ट नहीं होगा तो उन्होंने एक रिसर्च प्रोग्राम में इस उम्मीद के साथ दाखिला लिया कि कोरोना वायरस का जवाब मिल जाएगा. इस शोध को करने वाली टीम ने एलिजाबेथ को एक नैजल स्वैब किट भेजा और उन्होंने अपना टेस्ट कर सैंपल वापस भेजा. एलिजाबेथ के मुताबिक, "रिसर्च कोऑर्डिनेटर ने 7 मार्च को फोन किया और मुझे बताया कि मैं कोविड-19 के लिए पॉजिटिव पाई गई." मुझे थोड़ा आश्चर्य हुआ, क्योंकि मुझे लगा कि यह थोड़ा कूल है." हालांकि जब उन्होंने अपनी मां को यह बात बताई तो वह थोड़ी भावुक हो गई और रोने लगी. स्थानीय स्वास्थ्य अधिकारियों ने उन्हें सात दिन और घर पर ही आराम करने की सलाह दी और भीड़-भाड़ वाले इलाके से जाने को बचने को कहा. एलिजाबेथ का संदेश सिर्फ इतना है, "मैं यही कहना चाहती हूं कि घबराए नहीं. अगर आपको लगता है कि आपको वायरस है तो टेस्ट कराएं. अगर लक्षण ऐसे है कि जीवन को खतरा नहीं है तो घर पर ही रहें. अधिक मात्रा में पानी पिएं और भरपूर आराम करें."
एए/सीके (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
भारत में कोरोना वायरस से संक्रमित व्यक्तियों की संख्या बढ़ कर 75 हो गई है. कनाडा के प्रधानमंत्री जस्टिन ट्रूडो की पत्नी सोफी ट्रूडो और ब्राजील के राष्ट्रपति के एक नजदीकी अधिकारी को वायरस से संक्रमित पाया गया है. (13.03.2020)
चीन के राष्ट्रपति शी जिनपिंग मंगलवार को कोरोना वायरस प्रभावित वुहान शहर पहुंचे. कोविड-19 के फैलने के बाद यह चीनी राष्ट्रपति का पहला वुहान दौरा है. (10.03.2020)
फिल्म और फैशन जगत से लेकर ओपेरा, किताब मेले और संगीत के कार्यक्रमों पर कोरोना का साया पड़ गया है. बड़ी संख्या में कार्यक्रम या तो रद्द या फिर टाले जा रहे हैं. जो कार्यक्रम हो रहे हैं उनकी भी स्थिति अच्छी नहीं. (06.03.2020)
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
</doc>
<doc docid='dw_52750907' lang='hin' type='mono' source='https://www.dw.com/hi/hi/भारत-में-अभी-भी-फैल-रहा-कोरोनासंक्रमण-विश्व-नेताओं-तक-भी-पहुंचा-वायरस/a-52750907' term='कोरोना'>
भारत में कोरोना वायरस से संक्रमित व्यक्तियों में केरल के वो तीन मामले शामिल हैं जिनमें संक्रमित व्यक्ति बाद में ठीक हो गए थे. केंद्र सरकार ने कहा है कि स्थिति पर लगातार निगरानी बनी हुई है. प्रधानमंत्री नरेंद्र मोदी ने लोगों से अपील की है कि वे घबराए नहीं और सभी गैर-जरूरी यात्राएं स्थगित कर दें. उन्होंने यह भी घोषणा की है कि आने वाले दिनों में कोई भी केंद्रीय मंत्री विदेश यात्रा पर नहीं जाएगा. दिल्ली सरकार ने 31 मार्च तक सभी स्कूल, कॉलेज और सिनेमा घर बंद करने की घोषणा कर दी है.
देश में संक्रमण से हुई मृत्यु का भी पहला मामला सामने आया है. मृत व्यक्ति की उम्र 76 वर्ष थी और वह 29 फरवरी को सऊदी अरब से एक महीने की जियारत करके कर्नाटक के कलबुर्गी में अपने घर लौटा था. उसकी मृत्यु दो दिन पहले ही हो गई थी, लेकिन कोविड-19 के टेस्ट के नतीजे 12 मार्च को आए. कर्नाटक के स्वास्थ्य मंत्री ने ट्वीट करके कहा कि मृत व्यक्ति किस किस के संपर्क में आया उन्हें ढूंढने, उनकी जांच करने और अन्य आवश्यक कदमों के इंतजाम किए जा रहे हैं.
ईरान से भारतीयों की वापसी
इसी बीच ईरान में फंसे 120 भारतीय नागरिकों को शुक्रवार को एअर इंडिया के एक जहाज में भारत वापस लाया जाएगा और जैसलमेर में सेना के एक केंद्र में क्वारंटाइन कर दिया जाएगा. रक्षा मंत्रालय ने जैसलमेर के अलावा सूरतगढ़, झांसी, जोधपुर, देवलाली, कोलकाता और चेन्नई में क्वारंटाइन करने के लिए ऐसे केंद्र बनाए हैं. इसके पहले चीन के वूहान शहर से बचा कर लाए हुए सभी 112 व्यक्तियों को संक्रमण से मुक्त पाया गया है. सभी व्यक्ति दक्षिण-पश्चिमी दिल्ली के छावला में आईटीबीपी के एक केंद्र में क्वारंटाइन थे और अब वे केंद्र छोड़ देंगे. वूहान से ही वायरस के फैलने की शुरुआत हुई थी.
संक्रमण के फैलाव को रोकने के लिए भारत और पूरे विश्व में तमाम सार्वजनिक आयोजन रद्द किए जा रहे हैं, लेकिन भारत में आईपीएल के आयोजक अभी भी टूर्नामेंट को स्थगित करने से हिचक रहे हैं. आयोजक चाह रहे हैं कि अगर स्टेडियम में दर्शकों के प्रवेश पर रोक भी लगानी पड़े, तो भी टीवी पर दिखाने के लिए आईपीएल मैचों का आयोजन जरूर हो. बताया जा रहा है कि केंद्र सरकार आयोजन के पक्ष में नहीं है, लेकिन अभी तक कोई फैसला नहीं हुआ है.
राजनेता भी चपेट में
अंतरराष्ट्रीय जगत में कोविड-19 अब नेताओं तक भी अपनी पहुंच बना रहा है. कनाडा के प्रधानमंत्री जस्टिन ट्रूडो की पत्नी सोफी ट्रूडो को वायरस से संक्रमित पाया गया है. प्रधानमंत्री की भी जांच की गई लेकिन उन्हें संक्रमित नहीं पाया  गया. दोनों 14 दिन तक अलग थलग रहेंगे और इस बीच प्रधानमंत्री घर से काम करेंगे.
ब्राजील के एक उच्च अधिकारी को संक्रमित पाया गया है जो राष्ट्रपति जैर बोल्सोनारो के साथ हाल ही में अमेरिका गए थे. वहां वे अमेरिकी राष्ट्रपति डोनाल्ड ट्रम्प और उनके प्रशासन के अधिकारियों से भी मिले थे. राष्ट्रपति बोल्सोनारो की भी जांच की गई है. जांच के नतीजे शुक्रवार को आएंगे.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
दिल्ली में पिछले महीने हुए दंगों के बाद जो लोग राहत शिविरों में रह रहे हैं वे जल्द से जल्द अपने घरों को लौटना चाहते हैं.कोरोना के बढ़ते मामलों ने इन कैंपों में काम करने वाले स्वास्थ्य कर्मियों की चिंता और बढ़ा दी है. (12.03.2020)
कोरोना वायरस के महामारी घोषित होने के बाद अमेरिका ने यूरोप से तो भारत ने पूरी दुनिया से दूरी बना ली है. लेकिन जापान का कहना है कि वह टोक्यो ओलंपिक को रद्द नहीं कर सकेगा. (12.03.2020)
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
</doc>
<doc docid='dw_52737627' lang='hin' type='mono' source='https://www.dw.com/hi/hi/delhi-riots-the-fear-of-corona-in-relief-camp/a-52737627' term='कोरोना'>
दिल्ली के मुस्तफाबाद स्थित ईदगाह में सिविल डिफेंस वॉलंटियर्स और स्वास्थ्यकर्मी लाउड स्पीकर पर राहत शिविरों में रहने वाले लोगों से बार-बार साफ-सफाई रखने का विशेष आग्रह कर रहे हैं. वॉलंटियर्स लोगों से बार-बार साबुन से हाथ धोने और आस-पास स्वच्छता के लिए कह रहे हैं. दूसरी ओर महिलाओं के लिए बने कैंप में बैठी हिंसा पीड़ित नसीमा अपने स्मार्टफोन पर सोशल मीडिया पर कोरोना वायरस से जुड़ी पोस्ट देख रही हैं.
नसीमा को कोरोना वायरस के बारे में ज्यादा तो नहीं तो पता लेकिन वह इतना जानती है कि यह तेजी से फैल रहा है. डीडब्ल्यू ने जब उनसे पूछा कि वह निजी स्वच्छता के लिए क्या करती हैं तो उन्होंने बताया कि कैंपों में लोग अधिक है और वे लोग साबुन और हैंड सैनेटाइजर का इस्तेमाल करते हैं. नसीमा कहती हैं, "हिंसा के बाद से हम लोग यहां रहने को मजबूर हैं. अब एक वायरस के बारे में बात हो रही है. हम लोगों को जैसे बताया जा रहा है हम उसी तरह से हाथ धोते हैं."
हिंसा पीड़ित महिला.
मुस्तफाबाद के कैंपों में करीब एक हजार से अधिक लोग रहते हैं. राहत कैंपों में नसीमा जैसे लोगों के लिए दो मेडिकल कैंप लगाए गए हैं. एक अस्पताल ने अपना कैंप लगाया है तो वहीं दूसरी ओर डॉक्टरों के एक समूह ने हिंसा पीड़ितों को चिकित्सा सहायता देने के लिए कैंप लगाया है. नसीमा का पति बिजली की दुकान में काम करता है और उनके छोटे-छोटे बच्चे हैं. नसीमा कहती हैं, "राहत कैंप में घर जैसा नहीं लगता है. हम जल्द से जल्द अपने घरों को लौटना चाहते हैं. यहां काफी लोग हैं और इस वजह से हमें दिक्कतें होती हैं. जब इतने ज्यादा लोग एक जगह पर साथ रहते हैं तो खासतौर पर टॉयलेट और साफ-सफाई एक बड़ी समस्या हो जाती है. अब हमें वायरस को लेकर भी एहतियात रखने को कहा जा रहा है."
मुस्तफाबाद के राहत शिविर में मेडिकल कैंप लगाने वाले डॉक्टर्स यूनिटी वेलफेयर एसोसिएशन के अध्यक्ष डॉ. वसीम कमर कहते हैं, "लोगों में कोरोना वायरस को लेकर भय का माहौल है. ऐसे में हम लोगों की काउंसलिंग भी कर रहे हैं. हम लोगों को कोरोना वायरस से निपटने के लिए क्या करें और क्या ना करें भी बता रहे हैं. हम महिलाओं को विशेष रूप से साफ-सफाई पर ध्यान देने को कह रहे हैं. महिलाओं की जरूरतों को देखते हुए हम उन्हें सैनेटरी नैपकिन भी मुफ्त में मुहैया करा रहे हैं."
दंगा पीड़ितों की मदद के लिए बने मेडिकल कैंप.
कैंपों में रहने वाली महिलाएं यूरिनरी ट्रैक्ट इंफेक्शन (यूटीआई) की शिकायत लेकर भी डॉक्टरों के पास जा रही हैं. यूटीआई की समस्या अक्सर महिलाओं में होती है, जिसका मुख्य कारण सफाई ना रखना होता है. इसके अलावा यहां रहने वाले लोग त्वचा पर होने वाले चकत्ते की शिकायत भी कर रहे हैं. त्वचा पर चकत्ते तब होते हैं जब लंबे समय तक एक ही कपड़ा पहना जाता है.
स्त्रीरोग विशेषज्ञ डॉ. चंचल कहती हैं, "इस तरह के कैंपों में संक्रमण का खतरा अधिक होता है क्योंकि इस तरह के कैंपों में वायरस और बीमारी पनपने का खतरा अधिक होता है. राहत की बात यह कि इस कैंप में रहने वाला कोई भी शख्स ऐसी जगह से नहीं आया है जहां कोरोना हुआ है. फिर भी हमें एहतियात बरतनी होगी कि हाथ साफ रखें, आस-पास में स्वच्छता का विशेष ध्यान रखें. किसी को खांसी है तो कम से कम एक मीटर की दूरी बनाए रखें. हमें उम्मीद है कि राहत शिविर में ऐसे मामले सामने नहीं आएंगे."
डॉ. चंचल बताती हैं कि उन्होंने राहत शिविरों में रहने वाली महिलाओं और लड़कियों से साफ-सफाई पर ध्यान देने को कहा है और यूटीआई से बचने के उपाय बताए हैं. डॉ. चंचल कहती हैं, "महिलाओं के हिसाब से शौचालयों की सुविधाएं कम है इसलिए हम उन्हें माहवारी के दौरान विशेष ध्यान रखने को कहते हैं." नसीमा के पास बैठी लड़कियां किताबें पढ़ रही हैं और किसी तरह से उस दिन का इंतजार कर रही हैं जब वह अपने घरों को लौट पाए. नसीमा का घर शिव विहार में है लेकिन उसे नहीं पता कि वह अब किस हालत में होगा. नसीमा कहती हैं, "अब हम किसी तरह से अपने घर जाना चाहते हैं, यहां मन नहीं लगता है."
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
कोरोना वायरस के महामारी घोषित होने के बाद अमेरिका ने यूरोप से तो भारत ने पूरी दुनिया से दूरी बना ली है. लेकिन जापान का कहना है कि वह टोक्यो ओलंपिक को रद्द नहीं कर सकेगा. (12.03.2020)
चीन के राष्ट्रपति शी जिनपिंग मंगलवार को कोरोना वायरस प्रभावित वुहान शहर पहुंचे. कोविड-19 के फैलने के बाद यह चीनी राष्ट्रपति का पहला वुहान दौरा है. (10.03.2020)
कोरोना संक्रमित लोगों की संख्या एक लाख को पार कर गई है. बहुत से लोगों में डर और घबराहट है, तो कई लोग इस माहौल में भी नाच-गाना नहीं छोड़ रहे हैं. देखें इंटरनेट में वायरल कोरोना डांस. (06.03.2020)
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
</doc>
<doc docid='dw_52736454' lang='hin' type='mono' source='https://www.dw.com/hi/hi/corona-virus-updates-india-issues-travel-advisory-us-bans-entry-for-schengen-area/a-52736454' term='कोरोना'>
संयुक्त राष्ट्र ने किया सर्वव्यापी महामारी घोषित
विश्व स्वास्थ्य संगठन WHO ने नॉवल कोरोना वायरस कोविड-19 के संक्रमण को पैंडेमिक यानी सर्वव्यापी महामारी घोषित किया है. संयुक्त राष्ट्र महासचिव अंटोनियो गुटेरेश ने दुनिया भर के देशों और लोगों से एकजुट हो कर इसका सामना करने की अपील की है. उन्होंने कहा, "यह जिम्मेदारी और एकजुटता दिखाने का वक्त है.. वायरस से लड़ाई में हम डर को वायरल नहीं होने दे सकते." गुटेरेश ने सरकारों से कोरोना के खिलाफ लड़ाई में अपने प्रयासों और दुरुस्त करने की अपील की है. अपने भाषण में उन्होंने कहा, "हमें बिना किसी हीन भावना के आगे बढ़ना है और समाधान तलाशना है. आप संयुक्त राष्ट्र पर भरोसा कर सकते हैं."
पैंडेमिक ऐसी बीमारी को कहते हैं जो दुनिया भर में फैलती है. इससे पहले 2009 में स्वाइन फ्लू को पैंडेमिक घोषित किया गया था. 31 दिसंबर 2019 को चीन के वुहान से कोरोना संक्रमण की पहली खबर आई थी. तब से अब तक यह वायरस 124 देशों तक पहुंच चुका है और अब तक एक लाख छब्बीस हजार से ज्यादा लोगों को संक्रमित कर चुका है. नॉवल कोरोना वायरस कोविड-19 के कारण अब तक 4,637 लोगों की जान जा चुकी है.
कोरोना वायरस के संक्रमण को फैलने से रोकने के लिए मुसलमानों के सबसे पवित्र मस्जिद काबा के मताफ को पहली बार खाली कराया गया. रात में मताफ को साफ करने के लिए सफाई कर्मचारियों ने काम किया. स्वास्थ्य कर्मचारियों ने काबा के आस-पास की जगह को सैनेटाइज किया. फिलहाल उमरा पर रोक लगी हुई है.
मक्का शहर में कोरोना वायरस से बचाव के लिए लोग मास्क पहने हुए नजर आ रहे हैं. उमरा के लिए विदेश से आने वाले जायरीनों के लिए रोक है.
वैटिकन सिटी में पोप फ्रांसिस को सुनने के लिए इतनी भीड़ होती है कि वहां पैर भी रखने को जगह ना मिले, लेकिन 8 मार्च को पोप फ्रांसिस ने अपना संदेश वीडियो स्क्रीन के जरिए दिया. लोग भी मास्क पहने संदेश सुनने पहुंचे.
ईरान में कोरोना वायरस का बहुत अधिक असर हुआ है. ईरान में इस संक्रमण से 350 से अधिक लोगों की मौत हो चुकी है. लोग नमाज के लिए भी जाते वक्त एहतियात बरत रहे हैं.
स्वास्थ्यकर्मी कोरोना वायरस के प्रसार को रोकने के लिए तमाम उपाय अपना रहे हैं. इस तस्वीर में इराक के शहर नजफ की एक मस्जिद को खास तरह के केमिकल से सफाई करते स्वास्थ्यकर्मी.
इस्राएल के बेथलेहम शहर में एक चर्च के भीतर मास्क पहने श्रद्धालु. इस्राएल में कोरोना वायरस के मामलों की पुष्टि हुई है. लोग वायरस से बचने के लिए मास्क का इस्तेमाल कर रहे हैं.
कोरोना वायरस की वजह से इस साल भारत में होली भी फीकी रही. लोगों ने बड़े पैमाने पर भीड़-भाड़ वाले इलाकों में जाने से बचने की कोशिश की.
पाकिस्तान के लाहौर में स्कूली बच्चों को वायरस से बचने और खुद को साफ रखने के लिए ट्रेनिंग दी जा रही है. इस तस्वीर में बच्चों को खांसते और छींकते समय अपने मुंह और नाक ढंकना बताया जा रहा है.
रिपोर्ट: आमिर अंसारी
भारत ने खुद को पूरी दुनिया से काटा
संयुक्त राष्ट्र की घोषणा के बाद भारत सरकार ने नई ट्रैवल एडवाइजरी जारी कर 15 अप्रैल तक सभी वीजा रद्द कर दिए हैं. डिप्लोमैटिक वीजा और नौकरी के लिए दिए गए वीजा को इससे अलग रखा गया है. इसके अलावा भारतीय मूल के जिन लोगों को ओसीआई स्टैंप के कारण वीजा की जरूरत नहीं होती, उन्हें भी 15 अप्रैल तक भारत आने की अनुमति नहीं है. गुरुवार को भारतीय डॉक्टरों की एक टीम इटली के लिए रवाना हो रही और वहां फंसे भारतीयों को टेस्ट के बाद भारत वापस लाया जाएगा. इससे पहले सरकार ने इटली से लौट रहे भारतीयों से कोरोना फ्री सर्टिफिकेट की मांग की थी. लेकिन इटली द्वारा सर्टिफिकेट ना दिए जाने के चलते भारत सरकार ने अपनी टीम वहां भेजने का फैसला किया है.
ईरान से 529 भारतीय लोगों के सैंपल लाए गए हैं. विदेश मंत्री एस जयशंकर ने राज्य सभा में कहा कि कोरोना के मद्देनजर मंत्रालय का पूरा ध्यान इस वक्त इटली और ईरान पर है. उन्होंने बताया कि सरकार ईरान के साथ मिल कर वहां से सभी भारतीयों को वापस लाने की दिशा में काम कर रही है. ईरान में छह हजार से भी ज्यादा भारतीय हैं. इनमें 1100 तीर्थ यात्री, 300 छात्र और एक हजार मछुआरे शामिल हैं. टेस्ट के नतीजों के बाद जिन लोगों में संक्रमण नहीं होगा, उन्हें पहले भारत लाया जाएगा.
इंटरनेशनल इंडियन फिल्म एकेडमी ने घोषणा की है कि वह बॉलीवुड का अपना सालाना अवॉर्ड फंक्शन टाल रही है. वजह है कोरोना वायरस. भारत अभी महामारी की चपेट में पूरी तरह से नहीं आया है लेकिन सावधानी बरती जा रही है. 27 मार्च को होने वाले इस कार्यक्रम में शाहरुख खान को हिस्सा लेना था लेकिन फिलहाल इसकी नई तारीखों का एलान नहीं हुआ है.
जेम्स बॉन्ड के पास अब थोड़ा ही वक्त बचा था और फिल्म के नाम से भी इसी का अहसास मिलता है लेकिन प्रोड्यूसरों ने अप्रैल में रिलीज होने वाली फिल्म को अब नवंबर में ले जाने का फैसला किया है. डेनियल क्रेग आखिरी बार इस फिल्म में जेम्स बॉन्ड की भूमिका निभा रहे हैं. दुनिया भर के अपराधियों का गिरेबां पकड़ने वाले बॉन्ड को फिलहाल कोरोना वायरस की वजह से अपने कदम खींचने पड़ रहे हैं.
किताबों के शौकीन उदास हैं. 12-15 मार्च के बीच होने वाला लाइपजिग बुक फेयर रद्द कर दिया गया है. मंगलवार को इसकी घोषणा की गई. यह जर्मनी का दूसरा सबसे बड़ा पुस्तक मेला है. हर साल यहां लेखकों, पाठकों और प्रकाशकों का हुजूम उमड़ता है लेकिन अब उन्हें नई तारीखों का इंतजार करना होगा.
दुनिया के सबसे बड़े पर्यटन मेले की तैयारियां लगभग पूरी हो चुकी थीं लेकिन तभी आयोजकों ने इसे आखिरी पलों में रद्द कर दिया. वायरस के खतरे के कारण इसमें शामिल होने वाले लोगों पर यह शर्त लगा दी गई थी कि वे जोखिम वाले इलाकों से तो नहीं आए हैं. दुनिया भर से इस मेले में करीब 1 लाख 70 हजार लोगों को आना था. ऐसे में इस शर्त को पूरा करना लगभग नामुकिन था. ऐसे में 4 मार्च को यह मेला नहीं शुरू हो सका.
पेरिस जाने वाले ज्यादातर सैलानियों के लिए लूव्र म्यूजियम को देखना जरूरी होता है. हालांकि ऐसे सैलानियों को अब निराश होना पड़ रहा है क्योंकि यहां के कर्मचारी इसे खुला रखने के खिलाफ रविवार से हड़ताल पर चले गए हैं. उनका कहना है कि यह लोगों की सेहत के लिए खतरनाक हो सकता है. इस इमारत में हर साल करीब 96 लाख लोग आते हैं जिनमें ज्यादातर दूसरे देशों से यहां पहुंचते हैं.
हर साल अप्रैल में डिजाइन की दुनिया से जुड़े हजारों लोग मिलान पहुंच कर नए नए फर्नीचर और इंटीरियर डिजाइन की चीजें देखतें हैं. इस साल आयोजकों ने एलान किया है कि वायरस के खतरे की वजह से अब यह जून में होगा. यह इलाका कोरोना वायरस से सबसे ज्यादा प्रभावित इटली की जगहों में है. कई अंतरराष्ट्रीय एयरलाइनों ने यहां के लिए अपनी उड़ानें भी रद्द कर दी हैं.
ओपेरा के लिए विख्यात इटली में इसकी सबसे बड़ी पहचान है मिलान का ला स्काला ओपेरा हाउस. हालांकि इन दिनों इसकी सीटें खाली हैं और दरवाजों को कम से कम 8 मार्च तक के लिए बंद कर दिया गया है. इटली के प्रधानमंत्री ने खासतौर से सांस्कृतिक कार्यक्रमों को रद्द करने की अपील की है और यह ओपेरा हाउस अपने नियमों से बंधा है. एशिया के बाहर फिलहाल इटली में ही कोरोना वायरस के सबसे ज्यादा मामले सामने आए हैं.
के पॉप बैंड बीटीएस हर कंसर्ट के साथ बड़ा कारोबार करता है लेकिन दक्षिण कोरिया में कोरोना वायरस के फैलने की वजह से ग्रुप ने सियोल ओलिंपिक स्टेडियम मे होने वाले कार्यक्रम को रद्द करने का एलान किया है. ग्रुप का मैनेजमेंट देखने वाली कंपनी बिग हिट एंटरटेनमेंट का कहना है कि बीमारी कितने बड़े पैमाने पर फैलेगी इसकी भविष्यवाणी नहीं की जा सकती.देश में अब तक 5000 से ज्यादा लोग वायरस की चपेट में आ चुके हैं.
हम कोरोना वायरस पर लगाम लगाने की नहीं बल्कि टॉम क्रूज के अभिनय वाली फिल्म की बात कर रहे हैं जिसकी तीन हफ्ते की शूटिंग वेनिस शहर में होनी थी. पारामाउंट पिक्चर्स का कहना है कि फिल्म को अब टाल दिया गया है. वेनिस के जिस वेनेटो इलाके में इस फिल्म की शूटिंग होनी थी वह इटली में कोरोना वायरस से सबसे ज्यादा प्रभावित है. शहर के सालाना कार्निवल को भी रद्द कर दिया गया है.
पेरिस फैशन वीक में पहुंचे वाले लोगों ने शायद इस असेसरी के बारे में नहीं सोचा होगा जो यहां सबसे ज्यादा प्रयोग किया गया. यह असेसरी थी फेसमास्क. वायरस के खतरे के चलते यहां आए लोग ना सिर्फ यहां फेसमास्क पहने रहे बल्कि गालों पर किस कर एक दूसरे को ग्रीट करने की रिवायत भी छोड़ दी. पांच चीनी ब्रांड और फ्रैंच ब्रैंड एगने बी समेत कइयों ने तो अपने शो ही रद्द कर दिए. जो कार्यक्रम हुए उनमें भी ग्राहक कम आए.
स्विस सरकार ने 15 मार्च तक हजार से ज्यादा लोगों की मौजूदगी वाले हर कार्यक्रम पर रोक लगा दी है. इसका मतलब है कि बहुत सारे कंसर्ट और दूसरे कार्यक्रम टाल दिए गए हैं. इनमें सांतना, एलिस कूपर और पीटर माफे का ज्यूरिष में होने वाला कार्यक्रम भी था जिसमें कम से कम 15,000 लोगों के पहुंचने की उम्मीद थी. स्टार वॉर्स के मुरीद भी दुखी हैं क्योंकि स्टार वॉर्स के म्यूजिक कंसर्ट पर रोक लगा दी गई है.
हैम्बर्ग बैले जॉन नॉयमायर ने मकाउ और सिंगापुर के अपने कार्यक्रम कोरोना वायरस के कारण रद्द कर दिए हैं. यह कार्यक्रम बाद में होगा कि नहीं अभी यह तय नहीं है. 2021 में ग्रुप को जापान में भी चार कार्यक्रम पेश करने है लेकिन फिलहाल उनके बारे में अभी कुछ नहीं कहा गया है.
अमेरिका ने बनाई यूरोप से दूरी
अमेरिका ने भी कोरोना के बढ़ते मामलों को ध्यान में रखते हुए विदेशियों के प्रवेश पर बैन लगाया है. यह रोक उन विदेशी नागरिकों पर लागू होगी जो पिछले 14 दिनों में यूरोप में रहे हों. फिलहाल यह रोक 30 दिनों के लिए लगाई गई है. शेंगेन क्षेत्र के सभी 26 देश इसमें शामिल हैं. ब्रिटेन इस ट्रैवल बैन का हिस्सा नहीं है. अमेरिकी राष्ट्रपति डॉनल्ड ट्रंप ने साफ किया है कि यह रोक लोगों पर लागू होती है, सामान पर नहीं, यानी कारोबार पर इसका कोई असर नहीं होगा. अमेरिका ने कहा है कि शेंगन क्षेत्र से लोगों की बेरोकटोक आवाजाही वायरस की रोकथाम में बाधा डाल रही है, इसलिए यह फैसला लिया गया है.
चीन के बाद कोरोना का सबसे ज्यादा संक्रमण इटली में देखा गया है. वहां बारह हजार से भी अधिक लोग इससे प्रभावित हुए हैं और 827 की मौत हो चुकी है. फ्रांस और स्पेन में दो हजार से ज्यादा मामले सामने आए हैं. फ्रांस में 48 और स्पेन में 55 लोगों की मौत हुई है. यहां जर्मनी में उन्नीस सौ से ज्यादा मामले दर्ज हुए हैं और तीन लोगों की मौत हो चुकी है. जर्मनी के बाद अगला नंबर अमेरिका का ही है. वहां तेरह सौ से ज्यादा मामले दर्ज किए गए हैं और 38 जानें जा चुकी हैं.
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
जापान ने कहा, ओलंपिक नहीं रुकेगा
जापान ने कहा है कि संयुक्त राष्ट्र की कोरोना महामारी वाली घोषणा के बाद भी वह इस साल होने वाले ओलंपिक खेलों की तैयारियों को नहीं रोकेगा. टोक्यो में 24 जुलाई से 9 अगस्त तक ओलंपिक खेल होने हैं. इसके बाद 25 अगस्त से 6 सितंबर तक पैरालंपिक खेलों का आयोजन होना है. टोक्यो की गवर्नर युरिको कोइके ने कहा, "मैं यह तो नहीं कह सकती कि कोई असर नहीं होगा. लेकिन मेरे ख्याल से रद्द करना मुमकिन नहीं होगा." उन्होंने कहा कि जापान के लोगों की भावनाओं और अब तक हो चुकी तैयारियों को ध्यान में रखते हुए ओलंपिक खेलों के आयोजन को रद्द नहीं किया जा सकता. हालांकि इस पर आखिरी फैसला स्विट्जरलैंड की इंटरनेशनल ओलंपिक कमिटी का होगा.
इन खेलों के आयोजन पर जापान 28 अरब डॉलर खर्च कर रहा है. इनमें ग्यारह हजार से ज्यादा खिलाड़ी हिस्सा लेंगे. कोरोना वायरस के संक्रमण से जापान भी अनछुआ नहीं है. अब तक वहां 640 मामले दर्ज हुए हैं और 16 लोगों की जान जा चुकी है. जापान की 28 फीसदी आबादी 65 से ज्यादा उम्र की है. इस उम्र के लोगों में कोरोना वायरस का खतरा सबसे ज्यादा देखा गया है.
जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
स्वास्थ्य विशेषज्ञों का कहना है कि उनके पास इस नए वायरस पर बहुत कम जानकारी है. उनका कहना है कि वायरस के चक्र को देख कर ऐसा लगता है कि कोरोना कुछ कुछ सार्स वायरस जैसा है. इसी आधार पर उन्हें लगता है कि जैसे सार्स वायरस पर काबू पाया जा सका था वैसे ही कोरोना पर भी पाना संभव होगा.
कोरोना वायरस चीन के वुहान शहर से फैला लेकिन अब वह दुनिया के कई देशों में भी फैल रहा है. इस वायरस की चपेट में अब तक करीब 15 देश आ चुके हैं. इनमें भारत, जर्मनी समेत तमाम देश शामिल हैं.
संक्रमित इलाकों में रहने वालों को मरीजों को अलग थलग रखना चाहिए, नियमित हाथ धोने चाहिए और मास्क पहन कर रहना चाहिए. इससे संक्रमित लोगों की तादाद को नीचे लाया जा सकता है.
कोरोना वायरस से बचने के लिए हर शख्स को थोड़ा सतर्क रहने की जरूरत है. यह जैसे ही किसी दूसरे इंसान को संक्रमित करता है, इसका इलाज करना और मुश्किल हो जाता है. शोधकर्ता पता नहीं कर पाए हैं कि कोरोना वायरस का संक्रमण कैसे होता है.
स्वास्थ्य अधिकारियों का अनुमान है कि इंसानों में फेफड़े की बीमारी पैदा करने वाले कोरोना वायरस से कम से कम लाखों को प्रभावित करेगा. दिसंबर 2019 से शुरु हुआ संक्रमण कई महीनों तक चलने का अनुमान है.
रिपोर्ट: श्रेया बहुगुणा
टॉम हैंक्स और रीटा विल्सन कोरोना से संक्रमित
हॉलीवुड एक्टर और प्रड्यूसर टॉम हैंक्स ने ट्वीट कर बताया है कि वे और उनकी पत्नी रीटा विल्सन कोरोना से संक्रमित हैं. टॉम हैंक्स अपनी अगली फिल्म की शूटिंग के लिए ऑस्ट्रलिया में थे. और उनकी पत्नी रीटा विल्सन - जो कि एक मशहूर गायिका हैं - का सिडनी ऑपेरा हाउस में शो था. ट्विटर पर हैंक्स ने लिखा, "रीटा और मैं यहां ऑस्ट्रेलिया में हैं. हम थोड़ा थका हुआ महसूस कर रहे थे, जैसे सर्दी लग गई हो, बदन में दर्द भी था और बुखार भी. जैसा कि इस वक्त दुनिया में हो रहा है, हमारा कोरोना वायरस का टेस्ट किया गया और नतीजा पॉज़िटिव आया." हैंक्स और विल्सन दोनों की उम्र तिरसठ साल है.
जिस ओपेरा हाउस में विल्सन ने शनिवार को शो किया था उसे अब पूरी तरह डिसइंफेक्टेंट से साफ किया जा रहा है. ऑस्ट्रेलिया के स्वास्थ्य मंत्रलाय ने शो में हिस्सा लेने वाले लोगों को अगले कुछ दिन घर पर रहने की सलाह दी है. साथ ही इस सिलेब्रिटी जोड़े के साथ सेल्फी खिचवाने वालों को भी पैनिक ना करने को कहा गया है. ऑस्ट्रेलिया में अब तक कोरोना वायरस कोविड-19 के 156 मामले सामने आए हैं और तीन लोगों की जान जा चुकी है.
__________________________
हमसे जुड़ें: Facebook | Twitter | YouTube | GooglePlay | AppStore
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
वैज्ञानिक अब भी नहीं बता सकते कि कोरोना वायरस कोविड-19 कितना घातक है. नया वायरस दुनिया के अलग अलग देशों तक पहुंच रहा है लेकिन इसके साथ ही इसका रहस्य भी गहराता जा रहा है. (26.02.2020)
कोरोना वायरस को लेकर पूरी दुनिया में सतर्कता बरती जा रही है. चीन से फैला कोरोना वायरस अब महामारी घोषित हो चुका है. वायरस का असर धार्मिक आयोजनों पर भी पड़ा है. वैटिकन सिटी से लेकर मक्का शहर तक इससे प्रभावित हुए हैं. (12.03.2020)
फिल्म और फैशन जगत से लेकर ओपेरा, किताब मेले और संगीत के कार्यक्रमों पर कोरोना का साया पड़ गया है. बड़ी संख्या में कार्यक्रम या तो रद्द या फिर टाले जा रहे हैं. जो कार्यक्रम हो रहे हैं उनकी भी स्थिति अच्छी नहीं. (06.03.2020)
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. (28.01.2020)
</doc>
<doc docid='dw_52733597' lang='hin' type='mono' source='https://www.dw.com/hi/hi/greta-thunberg-demands-digital-streik/a-52733597' term='कोरोना'>
कोरोना महामारी के फैलने के बीच ग्रेटा थुनबर्ग ने फ्राइडे फॉर फ्यूचर आंदोलन के अपने समर्थकों से इंटरनेट में पर्यावरण सुरक्षा आंदोलन करने की मांग की है. एक ओर उन्होंने स्वास्थ्य अधिकारियों की सलाह मानने और बड़े समारोहों में भाग न लेने की सलाह दी है तो दूसरी ओर आंदोलन को इंटरनेट पर ले जाने की अपील की है. ग्रेटा थुनबर्ग ने कहा, "हम युवा लोग इस वायरस से ज्यादा प्रभावित नहीं हैं, लेकिन यह महत्वपूर्ण है कि हम खतरे में पड़े लोगों के साथ एकजुटता दिखाएं और अपने समाज के बेहतरीन हितों में काम करें."
फ्राइडे फॉर फ्यूचर आंदोलन की शुरुआत करने वाली स्वीडन की एक्टिविस्ट ने कहा कि पर्यावरण संकट दुनिया का सबसे बड़ा संकट है. कोरोना वायरस की वजह से फैली महामारी को देखते हुए उन्होंने पर्यावरण परिवर्तन की ओर लोगों का ध्यान दिलाने के लिए नई राहें खोजने की जरूरत बताई. उन्होंने अपने समर्थकों से सोशल मीडिया पर #DigitalStrike का इस्तेमाल करने की अपील की और हड़ताल की तस्वीरें पोस्ट करने को कहा है.
कोरोना वायरस के प्रसार को रोकने के लिए विभिन्न सरकारों द्वारा बड़े आयोजन न करने की सलाह दी गई है. इसका असर फ्राइडे फॉर फ्यूचर आंदोलन पर भी पड़ा है और कई जगहो पर प्रदर्शनों को रद्द कर दिया गया है. जर्मनी के बवेरिया प्रांत में हो रहे स्थानीय चुनावों से पहले भी कई शहरों में प्रदर्शनों की योजना थी लेकिन उन्हें रद्द कर दिया गया है. वहां प्रदर्शनों का आयोजन कर रहे लोगों ने आंदोलन को इंटरनेट पर ले जाने का आह्वान किया है.
एमजे/एए (एएफपी)
स्वीडन की 16 साल की ग्रेटा थुनबर्ग पर्यावरण और जलवायु संकट का अहम चेहरा बन चुकी हैं. 2018 में जलवायु परिवर्तन के मुद्दे पर लोगों में जागरुकता पैदा करने के लिए ग्रेटा ने स्वीडन की संसद के बाहर विरोध-प्रदर्शन के लिए हर शुक्रवार अपना स्कूल छोड़ा था जिसे देखकर कई देशों में #FridaysForFuture के साथ एक मुहिम शुरू हो गई.
इस साल टाइम मैगजीन ने उम पत्रकारों को सम्मानित किया जो अपने देश में सरकार या मजबूत ताकतों के खिलाफ आवाज उठाते रहे हैं. वॉशिंगटन पोस्ट के सऊदी स्तंभकार जमाल खशोगी को भी पत्रिका ने श्रद्धांजलि दी. साथ ही में कई अन्य देशों के पत्रकारों को भी टाइम ने इस सम्मान के लिए चुना.
वो लोग जिन्होंने यौन शोषण, उत्पीड़न के खिलाफ आवाज उठाई, जो मीटू आंदोलन में मुखर रहे, उन्हें इस साल टाइम के कवर पर जगह मिली. इनमें एक्टर एश्ले जूड, सिंगर टेलर स्विफ्ट, सॉफ्टवेयर इंजीनियर सुजन फाउलर भी शामिल थे.
हिलेरी क्लिंटन को हराकर, डॉनल्ड ट्रंप ने अमेरिकी राष्ट्रपति पद इसी साल संभाला. ट्रंप "मेक अमेरिका ग्रेट अगेन" के नारे के साथ चुनाव मैदान में उतरे थे. सक्रिय राजनीति के अनुभव के बिना एक कारोबारी का इस तरह जीतना एक नई बात थी.
2005 से जर्मनी की चांसलर अंगेला मैर्केल, ग्रीस के आर्थिक संकट और यूरोप में प्रवासियों के संकट पर प्रभावशाली नेता बनकर दुनिया के सामने उभरीं. वह यूरोप की सबसे प्रभावशाली राजनीतिक हस्ती भी हैं.
ये शब्द उन स्वास्थ्य कर्मचारियों के लिये प्रयोग किया गया जिन्होंने इबोला वायरस के प्रसार को रोकने के लिए अपनी जान की बाजी लगा दी. इसमें सिर्फ डॉक्टर, नर्स ही शामिल नहीं हैं, बल्कि एंबुलेंस कर्मचारी, मृत लोगों को दफनाने वाले कर्मचारी तक शामिल हैं.
इस साल पोप बेनेडिक्ट के इस्तीफे के बाद पोप फ्रांसिस को रोमन कैथोलिक चर्च के पोप चुने गए. यह पहला मौका था जब वेटिकन में बतौर पोप, दक्षिण अमेरिकी महाद्वीप के व्यक्ति की नियुक्ति हुई.
मिट रॉमनी को हराकर बराक ओबामा दूसरी बार अमेरिका के राष्ट्रपति चुने गए.
अरब क्रांति, टी पार्टी आंदोलन, जैसे आंदोलन में हिस्सा लेने वाले लोगों को इस साल टाइम मैगजीन ने अपना कवर पेज पर उतारा.
फेसबुक के सह संस्थापक मार्क जुकरबर्ग टाइम मैगजीन के कवर पेज पर रहे. मार्क ने फेसबुक की शुरुआत 2004 में की और आज दुनियाभर में इसके 241 करोड़ एक्टिव यूजर हैं.
रिपोर्ट: श्रेया बहुगुणा
__________________________
हमसे जुड़ें: Facebook | Twitter | YouTube | GooglePlay | AppStore
जलवायु परिवर्तन के खतरों की ओर ध्यान दिलाने के लिए ग्रेटा थुनबर्ग को राइट लाइवलिहुड एवार्ड दिए जाने की घोषणा हुई. स्वीडन की किशोरी के अलावा तीन अन्य के काम को सराहने के लिए दिए जाएंगे 2019 के "वैकल्पिक नोबेल" पुरस्कार. (25.09.2019)
स्विट्जरलैंड के शहर दावोस में 50वां विश्व आर्थिक फोरम शुरू हो गया है. अमेरिकी राष्ट्रपति डॉनल्ड ट्रंप ने आर्थिक फोरम का उद्घाटन किया जहां दुनिया भर के राजनीतिक, आर्थिक और सामाजिक नेता भावी चुनौतियों पर चर्चा करते हैं. (21.01.2020)
11 साल की रिद्धिमा पाण्डेय उन 16 युवाओं में शामिल है जिन्होंने यूएन में शिकायत दर्ज कराकर दुनिया भर के देशों पर जलवायु परिवर्तन रोकने के लिए कुछ ना करने का आरोप लगाया है. मिलिए छोटी उम्र में बड़ा काम कर रही इस बच्ची से. (27.09.2019)
दुनिया भर में पर्यावरण के लिए काम करने वाली लड़कियों को मीडिया में आजकल उनके देश की 'ग्रेटा थुनबर्ग' का नाम दे दिया जाता है. लेकिन भारत की आठ साल की पर्यावरण कार्यकर्ता लिसीप्रिया कांगुजाम को इस बात से परेशानी है. (06.02.2020)
हर साल कुछ लोग या अभियान ऐसे होते हैं, जो दुनिया को एक नए दौर में ले जाते हैं. कुछ आशा बनते हैं और कुछ निराशा. अमेरिका की मशहूर टाइम मैगजीन साल के अंत में ऐसे ही अहम चेहरे चुनती हैं. एक नजर बीते 10 साल के अहम चेहरों पर. (13.12.2019)
</doc>
<doc docid='dw_52733421' lang='hin' type='mono' source='https://www.dw.com/hi/hi/कोरोना-वायरस-को-रोकने-के-लिए-भारत-ने-की-किलाबंदी/a-52733421' term='कोरोना'>
भारत में कोरोना वायरस से संक्रमण के बढ़ते हुए मामलों के बीच सरकार ने इसे और फैलने से रोकने के लिए कड़े कदम उठाए हैं. देश की सीमाओं को एक तरह से बंद करते हुए, सरकार ने 15 अप्रैल तक सारे वीजा रद्द करने का  फैसला लिया है. ये प्रतिबंध 13 मार्च से लागू हो रहा है और डिप्लोमैटिक वीजा, संयुक्त राष्ट्र जैसे अंतरराष्ट्रीय संस्थानों के कर्मचारियों को जारी किया गया वीजा, नौकरी के लिए दिया गया वीजा और आधिकारिक वीजा को इस से बाहर रखा गया है.
बेहद जरूरी कारणों से भारत आने के इच्छुक लोगों को अपने निकटतम भारतीय दूतावास से संपर्क करने की हिदायत दी गई है. सभी भारतीय नागरिकों को गैर-जरूरी यात्रा ना करने की सलाह दी गई है और कम से कम सात देशों से आनेवाले यात्रियों को 14 दिन के लिए अनिवार्य क्वारंटाइन में जाने के लिए कहा गया है. इन प्रतिबंधों  की घोषणा विश्व स्वास्थ्य संगठन के कोविड-19 संक्रमण को पैंडेमिक घोषित करने के तुरंत बाद की गई. पैंडेमिक उस महामारी को कहते हैं जो एक देश से शुरू होकर विश्व के एक बड़े हिस्से में फैल जाती है.
भारत में संक्रमण के कुल मामलों की संख्या अब 67 बताई जा रही है. भारत की संवैधानिक व्यवस्था में स्वास्थ्य राज्य सरकार के अधीन विषय है और सभी राज्य अपने अपने हिसाब से कदम उठा रहे हैं. लेकिन सब साथ मिलकर संक्रमण का सामना करें इस उद्देश्य से केंद्र ने आपदा प्रबंधन अधिनियम की धारा 10 को लागू कर दिया है, इसके तहत राष्ट्रीय आपदा प्रबंधन प्राधिकरण की राष्ट्रीय समिति को ये शक्ति दी जाती है कि वो राज्य स्तर पर भी तैयारियों की समीक्षा कर सके और राज्य सरकारों को दिशा निर्देश दे सके.
सरकार चिकित्सकों की एक टीम इटली भेजने की तैयारी कर रही है क्योंकि वहां फंसे भारतीय नागरिकों की ठीक से जांच नहीं हो पा रही है. उन लोगों की जांच करके उन्हें वापस लाने की कोशिश हो रही है.
हॉलीवुड के मशहूर एक्टर टॉम हैंक्स और उनकी पत्नी रीटा को संक्रमण हो गया है. वे ऑस्ट्रेलिया में हैं और पूरी तरह से ठीक हो जाने तक क्वारंटाइन में रहेंगे.
दो तिहाई जर्मनों को संक्रमण का खतरा
भारत के बाद अमेरिका ने भी बाहर से लोगों के आने पर सख्ती बरतनी शुरू कर दी है. अमेरिकी राष्ट्रपति डॉनल्ड ट्रंप ने अगले 30 दिनों के लिए 26 यूरोपीय देशों से लोगों के अमेरिका यात्रा करने पर प्रतिबंध की घोषणा की है. ये प्रतिबंध  ब्रिटेन पर लागू नहीं होंगे.
जर्मनी में चांसलर अंगेला मैर्केल ने कहा है कि इस समय संक्रमण जिस तरह से फैल रहा है अगर वह ऐसे ही फैलता रहा तो आने वाले दिनों में दो-तिहाई जर्मन संक्रमित हो सकते हैं. चेक रिपब्लिक के प्रधानमंत्री ने आरोप लगाया कि मैर्केल के इस बयान से लोगों में घबराहट फैलेगी. जर्मनी में अभी तक संक्रमण के 1,296 मामले सामने आए हैं और तीन लोगों की जान जा चुकी है.
इटली में दुकानें बंद
यूरोप में सबसे बुरी तरह प्रभावित इटली में सरकार ने दुकानों को बंद करने के सख्त कदम उठाए हैं. इटली में यूरोप के सबसे ज्यादा लोग वायरस से प्रभावित हैं और सबसे ज्यादा लोगों की मौत भी हुई है. अब तक साढ़े बारह हजार लोग संक्रमित हैं और 827 लोगों की मौत हुई है. प्रधानमंत्री जुइजेप कोंटे ने रोजमर्रा का सामान बेचने वाले सुपर बाजारों और दवाखानों को छोड़कर सभी दुकानों को बंद करने की घोषणा की है. कंपनियों से उन सभी विभागों को बंद करने के लिए कहा गया है जो उत्पादन के लिए जरूरी नहीं हैं. सैलून और कॉस्मैटिक दुकानों के अलावा बार और रेस्तरां पर भी प्रतिबंध लागू होंगे.
ऑस्ट्रिया में वायरस के प्रसार को रोकने के लिए स्कूलों को ईस्टर तक बंद कर दिया गया है. किंडरगार्टन जाने वाले छोटे बच्चों को भी संभावना के अनुसार घर में रखने की हिदायत दी गई है. ऊंची क्लासों में पढ़ाई डिजीटल साधनों से होगी. करीब 10 लाख बच्चों पर लागू होने वाले इस कदम का मकसद व्यक्तिगत संपर्कों को सीमित करना है. ऑस्ट्रिया के चांसलर सेबास्चियान कुर्त्स ने कहा है कि बच्चों की देखभाल में दादा दादी या नाना नानी को नहीं लगाया जाना चाहिए. इस वायरस से बुजुर्ग लोग ज्यादा प्रभावित हैं.
__________________________
हमसे जुड़ें: Facebook | Twitter | YouTube | GooglePlay | AppStore
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
भारत में कोरोना वायरस के पहले तीन मामले केरल राज्य में सामने आए थे, लेकिन बाद में नए मामले नहीं आए. केरल ने एहतियात बरतते हुए इन मामलों को संभाला और राज्य में घबराहट का माहौल पैदा नहीं होने दिया. (06.03.2020)
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
कोरोना संक्रमित लोगों की संख्या एक लाख को पार कर गई है. बहुत से लोगों में डर और घबराहट है, तो कई लोग इस माहौल में भी नाच-गाना नहीं छोड़ रहे हैं. देखें इंटरनेट में वायरल कोरोना डांस. (06.03.2020)
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
</doc>
<doc docid='dw_52721557' lang='hin' type='mono' source='https://www.dw.com/hi/hi/कच्चे-तेल-के-गिरते-दामों-का-भारत-पर-क्या-असरहोगा/a-52721557' term='कोरोना'>
हुआ ये कि दुनिया में तेल के सबसे बड़े निर्यातक सऊदी अरब ने एक तरह की जंग छेड़ दी. पिछले सप्ताह सऊदी अरब ने तेल की गिरी हुई खपत से हुए नुकसान से उबरने के लिए तेल की आपूर्ति और घटाने का प्रस्ताव दिया, लेकिन तेल का निर्यात करने वाले देशों के संगठन (ओपेक) में इस पर सहमति नहीं हुई. 2016 में जब ओपेक बना था तब से सऊदी अरब और रूस ने मिलकर तेल की आपूर्ति में कटौती को 21 लाख बैरल प्रति दिन के स्तर पर बरकरार रखा था. सऊदी अरब अब चाह रहा है कि इसे 2020 के अंत तक बरकरार रखा जाए और इसके साथ साथ 15 लाख बैरल प्रति दिन की अतिरिक्त कटौती भी की जाए.
लेकिन रूस इस बात पर राजी नहीं हुआ. अमेरिका विश्व का सबसे बड़ा तेल उत्पादक बन चुका है और रूस उसे बाजार पर और पकड़ बनाने से रोकना चाहता है. उसे लगता है कि ओपेक देश अगर आपूर्ति और गिराएंगे तो अमेरिका को बाजार पर अपना कब्जा बढ़ाने का मौका मिलेगा. इसलिए वो सऊदी अरब का प्रस्ताव स्वीकार नहीं कर रहा है. उलटे शुक्रवार छह मार्च को रूस ने घोषणा कर दी कि एक अप्रैल से हर देश को जितना वो चाहे उतना तेल उत्पादन करने की पूरी छूट है. इसके बाद ही सऊदी अरब ने अपने तेल की कीमत गिरा दी.
ऑयल रिजर्व: 37.2 अरब बैरल
ऑयल रिजर्व: 48 अरब बैरल
ऑयल रिजर्व: 80 अरब बैरल
ऑयल रिजर्व: 97.8 अरब बैरल
ऑयल रिजर्व: 104 अरब बैरल
ऑयल रिजर्व: 141.35 अरब बैरल
ऑयल रिजर्व: 154.58 अरब बैरल
ऑयल रिजर्व: 173.1 अरब बैरल
ऑयल रिजर्व: 267.9 अरब बैरल
ऑयल रिजर्व: 287.6 अरब बैरल
रिपोर्ट: ओंकार सिंह जनौटी
कोरोना वायरस और तेल में संबंध
अंतरराष्ट्रीय स्तर पर तेल की मांग में गिरावट के पीछे कोरोना वायरस का बहुत बड़ा हाथ है. चीन, जहां से संक्रमण शुरू हुआ, दुनिया का सबसे बड़ा तेल आयातक है. उसकी तेल की खपत लगभग एक करोड़ बैरल प्रति दिन है. लेकिन संक्रमण की वजह से उसकी अर्थव्यवस्था रुक सी गई है, फैक्टरियों पर ताले लगे हुए हैं जिसकी वजह से तेल की खपत में भारी गिरावट आई है. इस का असर वैश्विक अर्थव्यवस्था पर भी हुआ है और पूरी दुनिया में खपत गिर गई है. गिरती हुई खपत के साथ साथ अगर बाजार में दाम को लेकर युद्ध शुरू हो जाए तो ये बाजार की स्थिरता के लिए अच्छी खबर नहीं है, लेकिन भारत के लिए यह स्थिति लाभदायक हो सकती है.
भारत पर असर
भारत बड़े पैमाने पर तेल का आयात करता है और दाम गिर जाने पर उसका खर्च कम हो जाता है. इससे भारतीय बाजार में पेट्रोल, डीजल इत्यादि के दाम गिरने की संभावना बन जाती है. ईंधनों के दाम गिरने से हर उस वस्तु का दाम गिरता है जिसे उत्पादन और बिक्री के बीच एक लम्बा सफर तय  करना पड़ता है. वरिष्ठ पत्रकार अंशुमान तिवारी का कहना है कि इसमें भारत के लिए अच्छी और बुरी खबर दोनों है. अंशुमान तिवारी के अनुसार अच्छी खबर यह है कि तेल के दाम गिरने से कुछ बचत हो जाएगी, करंट अकाउंट घाटा कम हो जाएगा और अगर सरकार पेट्रोल, डीजल के दाम ज्यादा नहीं गिराती है तो कमाई भी हो सकती है. लेकिन अंशुमान तिवारी का ये भी कहना है कि इसमें बहुत खुश होने जैसा कुछ नहीं है क्योंकि आने वाले दिनों में हर देश की तेल कंपनी पर इसका बुरा असर दिखेगा, उस का असर और वस्तुओं के दामों पर पड़ेगा. तिवारी इसे एक वैश्विक आर्थिक मंदी का संकेत मानते हैं. अब देखना ये है कि सऊदी अरब इस युद्ध को किस स्तर तक ले जाने के लिए तैयार है.
__________________________
हमसे जुड़ें: Facebook | Twitter | YouTube | GooglePlay | AppStore
कच्चे तेल के शोधन के पहले चरण में ब्यूटेन और प्रोपेन नाम की प्राकृतिक गैसें मिलती हैं. बेहद ज्वलनशील इन गैसों का इस्तेमाल कुकिंग और ट्रांसपोर्ट में होता है. प्रोपेन को अत्यधिक दवाब में ब्युटेन के साथ कंप्रेस कर एलपीजी (लिक्विड पेट्रोलियम गैस) के रूप में स्टोर किया जाता है. ब्यूटेन को रेफ्रिजरेशन के लिए भी इस्तेमाल किया जाता है.
प्रोपेन अलग करने के बाद कच्चे तेल से पेट्रोल, कैरोसिन, डीजल जैसे तरल ईंधन निकाले जाते हैं. सबसे शुद्ध फॉर्म पेट्रोल है. फिर कैरोसिन आता है और अंत में डीजल. हवाई जहाज के लिए ईंधन कैरोसिन को बहुत ज्यादा रिफाइन कर बनाया जाता है. इसमें कॉर्बन के ज्यादा अणु मिलाए जाते हैं. जेट फ्यूल माइनस 50 या 60 डिग्री की ठंड में ही नहीं जमता है.
पेट्रोल, कैरोसिन और डीजल बनाने की प्रक्रिया में जो अपशेष मिलता है, उससे बेहद ज्वलनशील तरल नैफ्था भी बनाया जाता है. नैफ्था का इस्तेमाल पॉकेट लाइटरों में किया जाता है. उद्योगों में नैफ्था का इस्तेमाल स्टीम क्रैकिंग के लिए किया जाता है. नैफ्था सॉल्ट का इस्तेमाल कीड़ों से बचाव के लिए किया जाता है.
कच्चे तेल से मिलने वाला नैपाम विस्फोटक का काम करता है. आग को बहुत दूर भेजना हो तो नैपाम का ही इस्तेमाल किया जाता है. यह धीमे लेकिन लगातार जलता है. पेट्रोल या कैरोसिन के जरिए ऐसा नहीं किया जा सकता, क्योंकि वे बहुत जल्दी जलते हैं और तेल से वाष्पीकृत भी होते हैं.
गैस और तरल ईंधन निकालने के बाद कच्चे तेल से इंजिन ऑयल या मोटर ऑयल मिलता है. बेहद चिकनाहट वाला यह तरल मोटर के पार्ट्स के बीच घर्षण कम करता है और पुर्जों को लंबे समय तक सुरक्षित रखता है.
मोटर ऑयल निकालने के साथ ही तेल से काफी फैट निकलता है. इसे ऑयल फैट या ग्रीस कहते हैं. लगातार घर्षण का सामना करने वाले पुर्जों को नमी से बचाने के लिए ग्रीस का इस्तेमाल होता है.
आम घरों में त्वचा के लिए इस्तेमाल होने वाला वैसलीन भी कच्चे तेल से ही निकलता है. ऑयल फैट को काफी परिष्कृत करने पर गंधहीन और स्वादहीन जेली मिलती है, जिसे कॉस्मेटिक्स के लिए इस्तेमाल किया जाता है.
ऑयल रिफाइनरी में मोम का उत्पादन भी होता है. यह भी कच्चे तेल का बायप्रोडक्ट है. वैज्ञानिक भाषा में रिफाइनरी से निकले मोम को पेट्रोलियम वैक्स कहा जाता है. पहले मोम बनाने के लिए पशु या वनस्पति वसा का इस्तेमाल किया जाता था.
असफाल्ट, चारकोल, कोलतार या डामर कहा जाने वाला यह प्रोडक्ट भी कच्चे तेल से मिलता है. हालांकि दुनिया में कुछ जगहों पर चारकोल प्राकृतिक रूप से भी मिलता है. इसका इस्तेमाल सड़कें बनाने या छत को ढकने वाली वॉटरप्रूफ पट्टियां बनाने में होता है.
कच्चे तेल का इस्तेमाल प्लास्टिक बनाने के लिए भी किया जाता है. दुनिया भर में मिलने वाला ज्यादातर प्लास्टिक कच्चे तेल से ही निकाला जाता है. वनस्पति तेल से भी प्लास्टिक बनाया जाता है लेकिन पेट्रोलियम की तुलना में महंगा पड़ता है.
रिपोर्ट: ओंकार सिंह जनौटी
कच्चे तेल से सिर्फ पेट्रोल या डीजल ही नहीं मिलता है, इससे हर दिन इस्तेमाल होने वाली ढेरों चीजें मिलती हैं. एक नजर कच्चे तेल से मिलने वाले अहम उत्पादों पर. (13.08.2019)
विश्व की राजनीति तेल में सनी रहती है. जिन देशों के पास तेल है, वे या दोस्त हैं या दुश्मन. अमेरिकी एनर्जी इंफॉर्मेशन एडमिनिस्ट्रेशन की यह सूची इसकी झलक भी देती है. (25.07.2019)
</doc>
<doc docid='dw_52718450' lang='hin' type='mono' source='https://www.dw.com/hi/hi/भारत-में-कोरोना-संक्रमण-के-मामले-60-के-पार/a-52718450' term='कोरोना'>
पर्यटकों में लोकप्रिय राजस्थान में कोरोना वायरस के संक्रमण के एक नए मामले के सामने आने के साथ भारत में संक्रमण के कुल मामलों की संख्या 62 हो गई है. केंद्र सरकार का आधिकारिक आंकड़ा अभी 50 ही है. केरल, कर्नाटक और महाराष्ट्र में कुछ नए मामले सामने आए हैं लेकिन उनकी जांच चल रही है और जांच के नतीजे आने के बाद ही केंद्र सरकार निर्णय करेगी कि आधिकारिक संख्या को बढ़ाने की जरूरत है या नहीं. राजस्थान में संक्रमित पाए जाने वाले व्यक्ति ने बताया है कि वह 28 फरवरी को दुबई से लौटा था.
कोरोना के बढ़ते मामलों के बीच लोगों द्वारा जानकारी छुपाने की भी खबरें हैं. केरल सरकार ने घोषणा की है कि अपने यात्रा के इतिहास को छिपाना जुर्म माना जाएगा. केंद्र सरकार ने सीमा नियंत्रण के कदम और सख्त कर दिए हैं. तीन और देशों के नागरिकों को 11 मार्च या उस से पहले दिए गए वीजा को रद्द कर दिया गया है. पहले इटली, ईरान, दक्षिण कोरिया, जापान और चीन के नागरिकों के वीजा रद्द किये गए थे. अब फ्रांस, जर्मनी और स्पेन को भी इस सूची में शामिल कर लिया गया है.
कारोबार पर असर
गुजरात में सूरत के हीरा उद्योग पर कोरोना वायरस की मार पड़ी है. अमेरिका, हांग कांग और चीन जैसे बड़े निर्यातक देशों में कारोबार ठप्प पड़े होने की वजह से जनवरी में गुजरात में हीरा व्यापार करने वाली कंपनियों को करीब 600 करोड़ रुपये का नुकसान हुआ. जम्मू और केरल में 31 मार्च तक सिनेमा घरों को भी बंद रखने का फैसला लिया गया है. केरल में सभी सरकारी कार्यक्रमों को स्थगित कर दिया गया है.
नागरिकों को भी सलाह दी गई है कि वे सम्मेलन इत्यादि का आयोजन ना करें. यहां तक कि 13 मार्च को खुलने वाले सबरीमाला मंदिर में भी ना जाने की सलाह दी गई है. केरल में ही एक निजी क्लिनिक के लिए काम करने वाली एक डॉक्टर ने यह आरोप लगाया है कि कोरोना वायरस की अनिवार्य जांच से मना करने वाले एक एनआरआई मरीज के बारे में अधिकारियों को जानकारी देने की वजह से क्लिनिक ने उन्हें नौकरी से निकाल दिया.
संक्रमण के बढ़ते मामले
दूसरे देशों में भी संक्रमण अभी भी फैल रहा है और नए मामले रोज ही सामने आ रहे हैं. ब्रिटेन की स्वास्थ्य मंत्री ही वायरस की चपेट में आ गई हैं. उनके संक्रमण से ग्रसित होने की पुष्टि होने के बाद मंत्री नादीन डोर्रिज ने खुद को अलग थलग  कर रखा है और अधिकारी उन लोगों की तलाश और जांच में जुट गए हैं जो हाल में उनसे संपर्क में आये थे. चीन में चार दिनों के बाद नए मामलों की संख्या में वृद्धि देखी गई. लेकिन चीन के मुख्य भूभाग में जो 24 नए मामले सामने आए उनमें से 10 विदेश से आए मामले थे.
अमेरिका में वायरस लगभग तीन-चौथाई राज्यों में फैल गया है और 800 से ज्यादा लोगों को संक्रमित कर चुका है. इटली में पूरे देश में सार्वनजिक कार्यक्रम और खेलों के कार्यक्रम स्थगित कर दिए गए हैं और सरकार ने नागरिकों से काम और आपातकालीन जरूरतों के अलावा किसी भी दूसरे उद्देश्य से आवाजाही पर प्रतिबंध लगा दिया है. तुर्की में संक्रमण के पहले मामले की पुष्टि हो गई है. संक्रमित व्यक्ति यूरोप से यात्रा कर के लौटा था.
__________________________
हमसे जुड़ें: Facebook | Twitter | YouTube | GooglePlay | AppStore
इंटरनेशनल इंडियन फिल्म एकेडमी ने घोषणा की है कि वह बॉलीवुड का अपना सालाना अवॉर्ड फंक्शन टाल रही है. वजह है कोरोना वायरस. भारत अभी महामारी की चपेट में पूरी तरह से नहीं आया है लेकिन सावधानी बरती जा रही है. 27 मार्च को होने वाले इस कार्यक्रम में शाहरुख खान को हिस्सा लेना था लेकिन फिलहाल इसकी नई तारीखों का एलान नहीं हुआ है.
जेम्स बॉन्ड के पास अब थोड़ा ही वक्त बचा था और फिल्म के नाम से भी इसी का अहसास मिलता है लेकिन प्रोड्यूसरों ने अप्रैल में रिलीज होने वाली फिल्म को अब नवंबर में ले जाने का फैसला किया है. डेनियल क्रेग आखिरी बार इस फिल्म में जेम्स बॉन्ड की भूमिका निभा रहे हैं. दुनिया भर के अपराधियों का गिरेबां पकड़ने वाले बॉन्ड को फिलहाल कोरोना वायरस की वजह से अपने कदम खींचने पड़ रहे हैं.
किताबों के शौकीन उदास हैं. 12-15 मार्च के बीच होने वाला लाइपजिग बुक फेयर रद्द कर दिया गया है. मंगलवार को इसकी घोषणा की गई. यह जर्मनी का दूसरा सबसे बड़ा पुस्तक मेला है. हर साल यहां लेखकों, पाठकों और प्रकाशकों का हुजूम उमड़ता है लेकिन अब उन्हें नई तारीखों का इंतजार करना होगा.
दुनिया के सबसे बड़े पर्यटन मेले की तैयारियां लगभग पूरी हो चुकी थीं लेकिन तभी आयोजकों ने इसे आखिरी पलों में रद्द कर दिया. वायरस के खतरे के कारण इसमें शामिल होने वाले लोगों पर यह शर्त लगा दी गई थी कि वे जोखिम वाले इलाकों से तो नहीं आए हैं. दुनिया भर से इस मेले में करीब 1 लाख 70 हजार लोगों को आना था. ऐसे में इस शर्त को पूरा करना लगभग नामुकिन था. ऐसे में 4 मार्च को यह मेला नहीं शुरू हो सका.
पेरिस जाने वाले ज्यादातर सैलानियों के लिए लूव्र म्यूजियम को देखना जरूरी होता है. हालांकि ऐसे सैलानियों को अब निराश होना पड़ रहा है क्योंकि यहां के कर्मचारी इसे खुला रखने के खिलाफ रविवार से हड़ताल पर चले गए हैं. उनका कहना है कि यह लोगों की सेहत के लिए खतरनाक हो सकता है. इस इमारत में हर साल करीब 96 लाख लोग आते हैं जिनमें ज्यादातर दूसरे देशों से यहां पहुंचते हैं.
हर साल अप्रैल में डिजाइन की दुनिया से जुड़े हजारों लोग मिलान पहुंच कर नए नए फर्नीचर और इंटीरियर डिजाइन की चीजें देखतें हैं. इस साल आयोजकों ने एलान किया है कि वायरस के खतरे की वजह से अब यह जून में होगा. यह इलाका कोरोना वायरस से सबसे ज्यादा प्रभावित इटली की जगहों में है. कई अंतरराष्ट्रीय एयरलाइनों ने यहां के लिए अपनी उड़ानें भी रद्द कर दी हैं.
ओपेरा के लिए विख्यात इटली में इसकी सबसे बड़ी पहचान है मिलान का ला स्काला ओपेरा हाउस. हालांकि इन दिनों इसकी सीटें खाली हैं और दरवाजों को कम से कम 8 मार्च तक के लिए बंद कर दिया गया है. इटली के प्रधानमंत्री ने खासतौर से सांस्कृतिक कार्यक्रमों को रद्द करने की अपील की है और यह ओपेरा हाउस अपने नियमों से बंधा है. एशिया के बाहर फिलहाल इटली में ही कोरोना वायरस के सबसे ज्यादा मामले सामने आए हैं.
के पॉप बैंड बीटीएस हर कंसर्ट के साथ बड़ा कारोबार करता है लेकिन दक्षिण कोरिया में कोरोना वायरस के फैलने की वजह से ग्रुप ने सियोल ओलिंपिक स्टेडियम मे होने वाले कार्यक्रम को रद्द करने का एलान किया है. ग्रुप का मैनेजमेंट देखने वाली कंपनी बिग हिट एंटरटेनमेंट का कहना है कि बीमारी कितने बड़े पैमाने पर फैलेगी इसकी भविष्यवाणी नहीं की जा सकती.देश में अब तक 5000 से ज्यादा लोग वायरस की चपेट में आ चुके हैं.
हम कोरोना वायरस पर लगाम लगाने की नहीं बल्कि टॉम क्रूज के अभिनय वाली फिल्म की बात कर रहे हैं जिसकी तीन हफ्ते की शूटिंग वेनिस शहर में होनी थी. पारामाउंट पिक्चर्स का कहना है कि फिल्म को अब टाल दिया गया है. वेनिस के जिस वेनेटो इलाके में इस फिल्म की शूटिंग होनी थी वह इटली में कोरोना वायरस से सबसे ज्यादा प्रभावित है. शहर के सालाना कार्निवल को भी रद्द कर दिया गया है.
पेरिस फैशन वीक में पहुंचे वाले लोगों ने शायद इस असेसरी के बारे में नहीं सोचा होगा जो यहां सबसे ज्यादा प्रयोग किया गया. यह असेसरी थी फेसमास्क. वायरस के खतरे के चलते यहां आए लोग ना सिर्फ यहां फेसमास्क पहने रहे बल्कि गालों पर किस कर एक दूसरे को ग्रीट करने की रिवायत भी छोड़ दी. पांच चीनी ब्रांड और फ्रैंच ब्रैंड एगने बी समेत कइयों ने तो अपने शो ही रद्द कर दिए. जो कार्यक्रम हुए उनमें भी ग्राहक कम आए.
स्विस सरकार ने 15 मार्च तक हजार से ज्यादा लोगों की मौजूदगी वाले हर कार्यक्रम पर रोक लगा दी है. इसका मतलब है कि बहुत सारे कंसर्ट और दूसरे कार्यक्रम टाल दिए गए हैं. इनमें सांतना, एलिस कूपर और पीटर माफे का ज्यूरिष में होने वाला कार्यक्रम भी था जिसमें कम से कम 15,000 लोगों के पहुंचने की उम्मीद थी. स्टार वॉर्स के मुरीद भी दुखी हैं क्योंकि स्टार वॉर्स के म्यूजिक कंसर्ट पर रोक लगा दी गई है.
हैम्बर्ग बैले जॉन नॉयमायर ने मकाउ और सिंगापुर के अपने कार्यक्रम कोरोना वायरस के कारण रद्द कर दिए हैं. यह कार्यक्रम बाद में होगा कि नहीं अभी यह तय नहीं है. 2021 में ग्रुप को जापान में भी चार कार्यक्रम पेश करने है लेकिन फिलहाल उनके बारे में अभी कुछ नहीं कहा गया है.
चीन के राष्ट्रपति शी जिनपिंग मंगलवार को कोरोना वायरस प्रभावित वुहान शहर पहुंचे. कोविड-19 के फैलने के बाद यह चीनी राष्ट्रपति का पहला वुहान दौरा है. (10.03.2020)
खांसी, जुकाम, गले में दर्द और बुखार. वायरल बीमारियों की शुरुआत ऐसे ही होती है. लेकिन कैसे तय करें कि सामान्य सा फ्लू हुआ है या फिर ये लक्षण कोरोना के हैं? (09.03.2020)
भारत में कोरोना वायरस के पहले तीन मामले केरल राज्य में सामने आए थे, लेकिन बाद में नए मामले नहीं आए. केरल ने एहतियात बरतते हुए इन मामलों को संभाला और राज्य में घबराहट का माहौल पैदा नहीं होने दिया. (06.03.2020)
फिल्म और फैशन जगत से लेकर ओपेरा, किताब मेले और संगीत के कार्यक्रमों पर कोरोना का साया पड़ गया है. बड़ी संख्या में कार्यक्रम या तो रद्द या फिर टाले जा रहे हैं. जो कार्यक्रम हो रहे हैं उनकी भी स्थिति अच्छी नहीं. (06.03.2020)
</doc>
<doc docid='dw_52701474' lang='hin' type='mono' source='https://www.dw.com/hi/hi/corona-virus-update-china-india-and-the-world/a-52701474' term='कोरोना'>
चीन के हुबेई प्रांत के वुहान शहर में पहली बार संदिग्ध बीमारी के बारे में पता चला था. तब कहा गया था कि यह प्रकार का निमोनिया है, लेकिन बाद में इसे कोरोना वायरस या कोविड-19 बताया गया है. वायरस फैलने के बाद पहली बार चीनी राष्ट्रपति शी जिनपिंग ने वुहान का दौरा किया.
चीन से निकला कोरोना वायरस दुनिया के 100 से अधिक देशों में फैल चुका है. जानलेवा वायरस के कारण दुनिया भर में 4,000 से ज्यादा लोगों की मौत हो चुकी है. वहीं एक लाख से ज्यादा लोग इसकी चपेट में आ चुके हैं. भारत में तमाम एहतियात के बावजूद संक्रमित लोगों की संख्या 46 के करीब पहुंच गई है.
चीनी राष्ट्रपति के इस दौरे की घोषणा नहीं हुई थी और सांकेतिक लिहाज से इसे अभूतपूर्व माना जा रहा है. वायरस के फैलने के बाद वुहान और मध्य हुबेई प्रांत को जनवरी के आखिर में एक तरह से सील कर दिया गया था. वायरस से निपटने के लिए जिस तरह से वुहान और हुबेई में कदम उठाए गए थे उसके नतीजे भी देखने को मिल रहे हैं, हाल के हफ्तों में नए मामलों में नाटकीय रूप से गिरावट दर्ज की गई है. चीनी शिन्हुआ न्यूज एजेंसी के मुताबिक राष्ट्रपति शी एक विमान से हुबेई की राजधानी में "महामारी की रोकथाम और नियंत्रण कार्य का निरीक्षण करने के लिए पहुंचे हैं." शिन्हुआ के मुताबिक राष्ट्रपति चिकित्साकर्मी, सैन्य अधिकारी, सामुदायिक कर्मचारी, पुलिस, मरीज और नागरिकों से मुलाकात करेंगे. ऐसा माना जाता है कि वायरस वुहान के सी फूड मार्केट से फैला. फिर यह तेजी के साथ चीन और उसके बाद वैश्विक महामारी बन गया. इस महामारी के कारण दुनिया भर में 4,000 से अधिक लोगों की मौत हो गई है और 1,10,000 लोग इससे संक्रमित हो चुके हैं. जिसमें अधिकतर मामले चीन में हैं, हालांकि वायरस से जुड़े मामले चीन के बाहर तेजी से रोजाना दर्ज किए जा रहे हैं. चीन में मंगलवार को सिर्फ 19 मामले ही दर्ज किए गए हैं, 21 जनवरी से डाटा जमा करने के काम की शुरुआत के बाद यह अब तक का सबसे कम आंकड़ा है.
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
दूसरी ओर भारत में कोरोना वायरस के अब तक 46 मामलों की पुष्टि हो गई है. केरल, पंजाब, कश्मीर, कर्नाटक में 1-1- और पुणे में दो व्यक्तियों की रिपोर्ट पॉजिटिव आई है. इनमें तीन साल का बच्चा भी शामिल है जो केरल का रहने वाला है और वह इटली से लौटा था. पुणे में एक दंपति की रिपोर्ट पॉजिटिव मिली है, यह दंपति एक मार्च को ही दुबई से लौटे थे. इससे पहले अमेरिका से लौटा युवक कर्नाटक में और इटली से लौटा युवक पंजाब में संक्रमित पाया गया था. विदेशों में फंसे भारतीय का रेस्क्यू जारी है. मंगलवार को ईरान से 58 श्रद्धालुओं को लेकर भारतीय वायुसेना का विमान गाजियाबाद के हिंडन एयरबेस पर पहुंचा. यह सभी भारतीय पिछले कुछ दिनों से तेहरान में फंसे हुए थे. भारतीयों की वापसी के बाद विदेश मंत्री एस जयंशकर ने "मिशन कंप्लीटेड" का ट्वीट किया. https://twitter.com/DrSJaishankar/status/1237235125462552576
इससे पहले भी वायुसेना का सी-17 ग्लोबमास्टर 27 फरवरी को 76 लोगों का चीन के वुहान से रेस्क्यू कर चुका है. जिनमें 36 विदेशी नागरिक शामिल थे.
केंद्रीय स्वास्थ्य मंत्री डॉ. हर्षवर्धन ने सोमवार को कहा कि सरकार कोरोना वायरस से निपटने के लिए पूरी तरह तैयार है. उन्होंने कहा केंद्रीय स्‍वास्‍थ्‍य मंत्रालय वायरस से निपटने को लेकर सभी भाषाओं में राज्यों को दिशा-निर्देश जारी कर रहा है. उनके मुताबिक डब्‍ल्‍यूएचओ के ग्‍लोबल अलर्ट जारी करने से पहले ही सरकार ने इस वायरस से निपटने को लेकर कवायद शुरू कर दी थी. डॉ. हर्षवर्धन ने बताया कि यही कारण है कि भारत बाकी देशों से आज बेहतर स्थिति में हैं.
दूसरे देशों की बात की जाए तो चीन के बाद सबसे ज्यादा मौतें इटली में हुई है. इटली में अब तक 460 के करीब लोगों की मौत हो गई है जबकि संक्रमण के 7,900 के मामले सामने आ चुके हैं. यूरोप में सबसे ज्यादा इटली ही प्रभावित हुआ है. दूसरी ओर जर्मन स्वास्थ्य मंत्री येंस स्पान ने कहा है कि कोरोना वायरस का प्रकोप अब तक देश में चरम स्तर पर नहीं पहुंचा है. उन्होंने रोजमर्रा के कार्यों में और पाबंदियों की संभावना जताई है. स्पान ने कहा,"प्राथमिक लक्ष्य इसके प्रकोप को कमजोर करना है." जर्मनी में कोरोना वायरस से सोमवार को पहली दो मौतें दर्ज की गई हैं.
विश्व स्वास्थ्य संगठन का कहना है कि अब कोरोना वायरस के महामारी में बदलने का असली खतरा पैदा हो गया है. संगठन के प्रमुख ट्रेडोस घेब्रेयासुस ने कहा कि कोरोना वायरस के महामारी बनने का वास्तविक खतरा अब पैदा हुआ है. हालांकि, उन्होंने जोर दिया, "यह इतिहास की पहली महामारी होगी जिसको नियंत्रित किया जा सकता है. हम वायरस की दया पर नहीं हैं."
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
</doc>
<doc docid='dw_52693139' lang='hin' type='mono' source='https://www.dw.com/hi/hi/how-to-tell-if-it-is-corona-or-flu-or-common-cold/a-52693139' term='कोरोना'>
हर वायरल इंफेक्शन एक जैसा नहीं होता, फिर भले ही आप उसमें अंतर ना कर पा रहे हों. सबसे आम होता है जुकाम जिसे अंग्रेजी में कॉमन कोल्ड कहा जाता है. इसके बाद है इन्फ्लुएंजा जिसे छोटा कर फ्लू का नाम दिया गया है. और फिर है नॉवल कोरोना वायरस का संक्रमण जिसे कोविड-19 का नाम दिया गया है. नॉवल कोरोना वायरस के शुरुआती लक्षण बहुत हद तक जुकाम या फ्लू जैसे ही होते हैं.
ये यकीनन कोरोना वायरस के लक्षण हैं:
- बुखार
- सूखी खांसी
- सांस लेने में तकलीफ
- मांसपेशियों में दर्द
- थकान
ये कोरोना वायरस के लक्षण हो सकते हैं:
- बलगम बनना
- बलगम में खून आना
- सिर दर्द
-  दस्त
ये कोरोना वायरस के लक्षण नहीं हैं:
- बहती नाक
- गले में खराश
बहती नाक और गले में खराश का मतलब है कि आपको फ्लू या कॉमन कोल्ड हुआ है. इन बीमारियों में हमारी श्वसन प्रणाली यानी रेस्पिरेटरी सिस्टम का ऊपरी हिस्सा संक्रमित होता है. जबकि कोविड-19 के मामले में श्वसन प्रणाली का निचला हिस्सा प्रभावित होता है. ऐसे में सूखी खांसी होती है, सांस लेने में तकलीफ होती है और निमोनिया हो सकता है.
खांसी के दौरान मुंह से निकली बूंदों से फैलता है कोरोना वायरस
जरूरी नहीं कि लक्षण दिखें
अब तक हुए मामलों के रिकॉर्ड दिखाते हैं कि ज्यादातर संक्रमित लोगों में शुरुआत में कोई लक्षण नहीं देखे गए. जर्मनी के रॉबर्ट कॉख इंस्टीट्यूट के अनुसार इस वायरस का इन्क्यूबेशन पीरियड 14 दिन का होता है. इन्क्यूबेशन पीरियड उस अवधि को कहते हैं जिसमें संक्रमण के बाद बीमारी के लक्षण दिखने शुरू होते हैं.
अगर आपको संदेह है तो आपको डॉक्टर से बात करनी चाहिए. एक आसान से टेस्ट के जरिए पता किया जा सकता है कि आप नॉवल कोरोना वायरस से संक्रमित हैं या नहीं.
जुकाम और फ्लू में भी फर्क
कई बार डॉक्टरों के लिए भी यह पता लगाना मुश्किल होता है कि मरीज को इन्फ्लुएंजा हुआ है, कॉमन कोल्ड या फिर कुछ और. कॉमन कोल्ड में ज्यादातर लोगों के गले में खराश होती है, फिर नाक बहने लगती है और उसके बाद खांसी शुरू होती है. इसके अलावा सिर में दर्द और बुखार कई दिनों तक पीछा नहीं छोड़ते और मरीज कमजोर महसूस करने लगता है.
इससे अलग फ्लू या फिर इन्फ्लुएंजा में सब कुछ एक ही साथ हो जाता है. इसमें सिर के साथ साथ मांसपेशियों में भी दर्द होता है. सूखी खांसी होती है और गला बैठ जाता है, गले में बुरी तरह दर्द होता है और बुखार 105 डिग्री तक हो सकता है. एक बार बुखार आ जाए तो कंपन भी उठने लगती है. ऐसे में आप इतना थका हुआ महसूस करते हैं कि बिस्तर से बाहर निकलने की हिम्मत ही नहीं होती. भूख भी नहीं लगती और घंटों नींद आती हैं.
कॉमन कोल्ड कुछ ही दिनों में ठीक हो जाता है और एक हफ्ते बाद तो सारे ही लक्षण गायब हो जाते हैं. वहीं फ्लू (इन्फ्लुएंजा) लंबा वक्त लेता है. एक हफ्ते तक तो आप बिस्तर से ही नहीं निकल पाते हैं. पूरे लक्षण जाने में और फिर से चुस्त दुरुस्त होने में कई हफ्ते लग जाते हैं.
जर्मनी में लोगों को फ्लू के खिलाफ सालाना टीका लेने की हिदायत दी जाती है. खास कर उन लोगों को जिन पर फ्लू होने का ज्यादा खतरा है. मिसाल के तौर पर 60 की उम्र से ज्यादा वाले लोग, किसी लंबी बीमारी से जूझ रहे लोग, गर्भवती महिलाएं और नर्सिंग होम या अस्पतालों में काम करने वाले लोग.
कोरोना वायरस से बचने के लिए क्या "ना" करें
एंटीबायोटिक से फायदा?
अधिकतर जुकाम या फ्लू वायरस के कारण होते हैं, इसलिए एंटीबायोटिक इन पर असरदार नहीं होते क्योंकि एंटीबायोटिक सिर्फ बैक्टीरिया पर वार कर सकते हैं. पेनिसिलीन जैसी ये दवाएं बैक्टीरिया की कोशिका की दीवार पर हमला करती हैं. ऐसे में बैक्टीरिया जिंदा नहीं रह पाता और बीमारी दूर हो जाती है. लेकिन वायरल इंफेक्शन के दौरान भी कई बार एंटीबायोटिक का इस्तेमाल किया जाता है.
ऐसा तब जब वायरस के कारण शरीर का इम्यून सिस्टम इतना कमजोर हो चुका हो कि बैक्टीरिया भी शरीर पर हमला करने में कामयाब होने लगें.  कई बार कुछ ऐसी बीमारियां भी हो जाती हैं जो हमेशा के लिए शरीर के अंगों को नुकसान पहुंचाती हैं. ऐसे में टॉनसिलाइटिस से लेकर निमोनिया और मेनिंगनाइटिस तक अलग अलग तरह के असर हो सकते हैं. इसलिए एंटीबायोटिक लेना जरूरी हो जाता है.
क्या मास्क बचाएगा?
नहीं. वायरस हवा से नहीं फैलते. और खास कर जिस नॉवल कोरोना वायरस की अभी बात हो रही है वह हवा में नहीं रहता, बल्कि वह खांसी के दौरान मुंह से निकली बूंदों से फैलता है. इसलिए सबसे जरूरी है कि संक्रमित व्यक्ति से दूरी बनाई जाए. यही वजह है कि बार बार और अच्छी तरह हाथ धोने की हिदायत दी जा रही है. और भी अच्छा होगा अगर हाथ धोने के बाद टिशू पेपर से हाथ पोंछ कर उसे फेंक दिया जाए. संक्रमित व्यक्ति का तौलिया इस्तेमाल करने से भी वायरस आप तक पहुंच सकता है.
__________________________
हमसे जुड़ें: Facebook | Twitter | YouTube | GooglePlay | AppStore
कैसे बचें वायरस के खतरा से?
ये देखने में जितने खूबसूरत हैं, उतने ही खतरनाक भी. नंगी आंखों से आप इन्हें नहीं देख सकते, लेकिन जब ये वायरस आपके शरीर पर हमला बोलते हैं तो खांसी, जुकाम, सर दर्द, बदन दर्द और बुखार इनके होने का पूरा एहसास करा देते हैं.
अधिकतर लोग फ्लू को नजला या जुकाम समझ कर नजरअंदाज कर देते हैं. हालांकि दोनों वायरस के ही कारण होते हैं, लेकिन फ्लू का वायरस कई गुना ज्यादा खतरनाक होता है.
फ्लू का खतरा सर्दी में बढ़ जाता है. जनवरी में न्यूयॉर्क में बहुत बड़ी संख्या में लोगों को फ्लू हुआ. माना जा रहा है कि इस साल जर्मनी में फ्लू का खतरा पिछले साल से अधिक है.
1918 से 1920 के बीच स्पेन में फ्लू के कारण ढाई करोड़ लोगों की जान गयी. इनमें 20 से 40 साल के लोगों की काफी संख्या थी. यानि फ्लू को संजीदगी से लेना जरूरी है.
फ्लू हो जाने के बाद अधिकतर डॉक्टर केवल बीमारी के लक्षणों से लड़ने की कोशिश करते हैं. वे खांसी, जुकाम या बुखार के खिलाफ दवा दे देते हैं. कोशिश यह होती है कि मरीज ज्यादा से ज्यादा आराम ले सके.
बर्ड फ्लू तब होता है जब इन्फ्लुएंजा का वायरस एच5एन1 पक्षियों को बीमार कर दे. वैसे तो यह वायरस एक पक्षी से दूसरे में ही फैलता है, लेकिन कई मामलों में बर्ड फ्लू का असर इंसानों पर भी देखा गया है.
चीन में एक महीने में ही बर्ड फ्लू के सौ से ज्यादा मामले दर्ज किए गए हैं. हॉन्ग कॉन्ग में एहतियातन बीस हजार मुर्गों को मार दिया गया है.
इसी तरह से एच1एन1 वायरस के कारण स्वाइन फ्लू होता है. यह वायरस इंसानों के लिए भी उतना ही खतरनाक है जितना कि जानवरों के लिए.
यदि वायरस बहुत ज्यादा फैल गया है तब ही डॉक्टर एंटी वायरल दवा देते हैं. हालंकि फ्लू के लिए बनी दवा टैमीफ्लू पर काफी विवाद हुआ है. कई शोध बताते हैं कि यह दवा उतनी असरदार नहीं है जितना इसे समझा जाता है.
आप खुद को फ्लू से बचाने के लिए टीका भी लगवा सकते हैं. लेकिन हर साल वायरस की नई प्रजातियां सक्रिय होती हैं, इसलिए इनसे बचने के लिए हर साल एक नए तरह का टीका लगवाना होगा.
फ्लू से बचने का सबसे बेहतरीन तरीका है साफ सफाई रखना. खाना खाने से पहले और बाद में हाथ धोना कभी ना भूलें.
रिपोर्ट: ईशा भाटिया
कभी स्वाइन फ्लू, कभी बर्ड फ्लू तो कभी मर्स वायरस लोगों की जान का दुश्मन बन जाता है. जानिए कि खुद को एच7एन9, एच10एन8 और एच1एन5 जैसे वायरस से कैसे बचाया जा सकता है. (30.01.2014)
</doc>
<doc docid='dw_52688440' lang='hin' type='mono' source='https://www.dw.com/hi/hi/भारत-में-एहतियाती-तैयारियों-के-बीच-कोरोना-संक्रमण-के-40-मामले/a-52688440' term='कोरोना'>
केरल में एक ही परिवार के पांच लोगों के कोरोना वायरस से संक्रमित पाए जाने के बाद भारत में कोरोना वायरस के मामलों की संख्या 40 हो गई है. इस परिवार के तीन सदस्य इटली से आए थे लेकिन उन्होंने यह बात हवाई अड्डे पर नहीं बताई. बाद में उनका एक रिश्तेदार जब बीमार हो कर अस्पताल पहुंचा तब जांच में उसे कोरोना वायरस से संक्रमित पाया गया. उसी ने इटली से लौटे बाकी रिश्तेदारों के बारे में बताया.
इस मामले में अधिकारियों की लापरवाही होने की भी संभावना लग रही है क्योंकि इस परिवार ने कहा है कि उन्होंने हवाई अड्डे पर बताया था कि वे इटली से आ रहे हैं लेकिन किसी ने भी उन्हें जांच कराने के लिए नहीं कहा. केरल से आए इन नए मामलों में एक तीन साल का बच्चा भी शामिल है जो कि अपने परिवार के साथ इटली गया था.
राज्यों में एहतियाती कदम
उधर जम्मू-कश्मीर में कोरोना वायरस के संक्रमण के लक्षण वाले जिन दो मरीजों पर संक्रमण का शक था, उनमें से एक के संक्रमित होने की पुष्टि हो गई है. दोनों व्यक्ति ईरान और दक्षिण कोरिया गए थे, जो कि ऐसे देश हैं जहां संक्रमण भारी संख्या में पाया गया है. इसी बीच, अरुणाचल प्रदेश सरकार ने संक्रमण को रोकने के लिए राज्य में विदेशियों के घुसने पर प्रतिबंध लगा दिया है. केंद्र सरकार ने भी भारतीय बंदरगाह पर किसी भी विदेशी क्रूज जहाज को रुकने की इजाजत नहीं दिए जाने के निर्देश दिए हैं.
केंद्रीय स्वास्थ्य मंत्रालय ने कहा है कि कोरोना वायरस से संक्रमण की जांच के लिए अब देश में 52 लैब काम कर रहे हैं और इसके अलावा 57 अतिरिक्त लैब को सैंपल लेने के उपकरण उपलब्ध कराए गए हैं. देश में होली मनाने के कार्यक्रमों पर संक्रमण का असर होता दिख रहा है. पश्चिम बंगाल में होली के बड़े कार्यक्रमों का आयोजन नहीं हो रहा है. ऐतिहासिक विश्व भारती विश्वविद्यालय के इतिहास में पहली बार होली पर मनाया जाने वाला बसंत उत्सव रद्द कर दिया गया है.
बांग्लादेश भी चपेट में
वायरस अब भारत के पड़ोस बांग्लादेश में भी पहुंच चुका है. वहां एक साथ तीन मामलों के सामने आने के बाद, बांग्लादेश सरकार ने कहा है कि शेख मुजीबुर रहमान की जन्म शताब्दी दिवस से जुड़ा जश्न अब बड़े पैमाने पर नहीं होगा. साथ ही विदेशों से आने वाले मेहमानों से भी बांग्लादेश नहीं आने को कहा गया है. भारतीय प्रधानमंत्री नरेंद्र मोदी भी शेख मुजीब जन्म शताब्दी समारोहों में शामिल होने वाले थे लेकिन अब वे बांग्लादेश नहीं जाएंगे.
कोरोना के संक्रमण से कई और देशों की परेशानियां बढ़ती जा रही हैं. सऊदी अरब ने संक्रमण के 15 मामले सामने आने के बाद शिया-बहुल कतीफ प्रांत को बंद कर दिया है और पूरे देश में स्कूल और विश्वविद्यालय भी बंद कर दिए हैं. इटली में संक्रमण से मरने वालों की संख्या में एक ही दिन में 133 मामलों की वृद्धि हो गई और मरने वालों की कुल संख्या 360 पार पहुंच गई. पूरे देश में स्कूल, जिम, संग्रहालय, और नाइटक्लब बंद कर दिए हैं.
फ्रांस में सांसद भी बीमार
यूरोप में इटली के बाद नंबर फ्रांस का है जहां संक्रमण फैल रहा है और रविवार को वहां 1226 मामले सामने आए. इनमें चार सांसद भी शामिल हैं. जबकि जर्मनी में कोरोना वायरस के 847 मामले सामने आए हैं, जर्मन अधिकारियों ने एक हजार से ज्यादा लोगों के इकट्ठा होने पर रोक लगा दी है. अब ऐसे आयोजन नहीं होंगे जहां 1000 से ज्यादा लोग शामिल होते. अमेरिका में भी 470 से ज्यादा मामले सामने आए हैं, और मरने वालों की संख्या 21 हो गई है.
पूरे विश्व में संक्रमण के मामले अब बढ़ कर 1,07,000 से भी ज्यादा हो गए हैं और मरने वालों की संख्या लगभग 3600 हो गई है. ज्यादातर मौतें चीन में हुई हैं और चीन से बाहर ईरान में हालात सबसे बुरे हैं. ईरान में इस संक्रमण से मरने वालों की संख्या 194 हो गई है.
इंटरनेशनल इंडियन फिल्म एकेडमी ने घोषणा की है कि वह बॉलीवुड का अपना सालाना अवॉर्ड फंक्शन टाल रही है. वजह है कोरोना वायरस. भारत अभी महामारी की चपेट में पूरी तरह से नहीं आया है लेकिन सावधानी बरती जा रही है. 27 मार्च को होने वाले इस कार्यक्रम में शाहरुख खान को हिस्सा लेना था लेकिन फिलहाल इसकी नई तारीखों का एलान नहीं हुआ है.
जेम्स बॉन्ड के पास अब थोड़ा ही वक्त बचा था और फिल्म के नाम से भी इसी का अहसास मिलता है लेकिन प्रोड्यूसरों ने अप्रैल में रिलीज होने वाली फिल्म को अब नवंबर में ले जाने का फैसला किया है. डेनियल क्रेग आखिरी बार इस फिल्म में जेम्स बॉन्ड की भूमिका निभा रहे हैं. दुनिया भर के अपराधियों का गिरेबां पकड़ने वाले बॉन्ड को फिलहाल कोरोना वायरस की वजह से अपने कदम खींचने पड़ रहे हैं.
किताबों के शौकीन उदास हैं. 12-15 मार्च के बीच होने वाला लाइपजिग बुक फेयर रद्द कर दिया गया है. मंगलवार को इसकी घोषणा की गई. यह जर्मनी का दूसरा सबसे बड़ा पुस्तक मेला है. हर साल यहां लेखकों, पाठकों और प्रकाशकों का हुजूम उमड़ता है लेकिन अब उन्हें नई तारीखों का इंतजार करना होगा.
दुनिया के सबसे बड़े पर्यटन मेले की तैयारियां लगभग पूरी हो चुकी थीं लेकिन तभी आयोजकों ने इसे आखिरी पलों में रद्द कर दिया. वायरस के खतरे के कारण इसमें शामिल होने वाले लोगों पर यह शर्त लगा दी गई थी कि वे जोखिम वाले इलाकों से तो नहीं आए हैं. दुनिया भर से इस मेले में करीब 1 लाख 70 हजार लोगों को आना था. ऐसे में इस शर्त को पूरा करना लगभग नामुकिन था. ऐसे में 4 मार्च को यह मेला नहीं शुरू हो सका.
पेरिस जाने वाले ज्यादातर सैलानियों के लिए लूव्र म्यूजियम को देखना जरूरी होता है. हालांकि ऐसे सैलानियों को अब निराश होना पड़ रहा है क्योंकि यहां के कर्मचारी इसे खुला रखने के खिलाफ रविवार से हड़ताल पर चले गए हैं. उनका कहना है कि यह लोगों की सेहत के लिए खतरनाक हो सकता है. इस इमारत में हर साल करीब 96 लाख लोग आते हैं जिनमें ज्यादातर दूसरे देशों से यहां पहुंचते हैं.
हर साल अप्रैल में डिजाइन की दुनिया से जुड़े हजारों लोग मिलान पहुंच कर नए नए फर्नीचर और इंटीरियर डिजाइन की चीजें देखतें हैं. इस साल आयोजकों ने एलान किया है कि वायरस के खतरे की वजह से अब यह जून में होगा. यह इलाका कोरोना वायरस से सबसे ज्यादा प्रभावित इटली की जगहों में है. कई अंतरराष्ट्रीय एयरलाइनों ने यहां के लिए अपनी उड़ानें भी रद्द कर दी हैं.
ओपेरा के लिए विख्यात इटली में इसकी सबसे बड़ी पहचान है मिलान का ला स्काला ओपेरा हाउस. हालांकि इन दिनों इसकी सीटें खाली हैं और दरवाजों को कम से कम 8 मार्च तक के लिए बंद कर दिया गया है. इटली के प्रधानमंत्री ने खासतौर से सांस्कृतिक कार्यक्रमों को रद्द करने की अपील की है और यह ओपेरा हाउस अपने नियमों से बंधा है. एशिया के बाहर फिलहाल इटली में ही कोरोना वायरस के सबसे ज्यादा मामले सामने आए हैं.
के पॉप बैंड बीटीएस हर कंसर्ट के साथ बड़ा कारोबार करता है लेकिन दक्षिण कोरिया में कोरोना वायरस के फैलने की वजह से ग्रुप ने सियोल ओलिंपिक स्टेडियम मे होने वाले कार्यक्रम को रद्द करने का एलान किया है. ग्रुप का मैनेजमेंट देखने वाली कंपनी बिग हिट एंटरटेनमेंट का कहना है कि बीमारी कितने बड़े पैमाने पर फैलेगी इसकी भविष्यवाणी नहीं की जा सकती.देश में अब तक 5000 से ज्यादा लोग वायरस की चपेट में आ चुके हैं.
हम कोरोना वायरस पर लगाम लगाने की नहीं बल्कि टॉम क्रूज के अभिनय वाली फिल्म की बात कर रहे हैं जिसकी तीन हफ्ते की शूटिंग वेनिस शहर में होनी थी. पारामाउंट पिक्चर्स का कहना है कि फिल्म को अब टाल दिया गया है. वेनिस के जिस वेनेटो इलाके में इस फिल्म की शूटिंग होनी थी वह इटली में कोरोना वायरस से सबसे ज्यादा प्रभावित है. शहर के सालाना कार्निवल को भी रद्द कर दिया गया है.
पेरिस फैशन वीक में पहुंचे वाले लोगों ने शायद इस असेसरी के बारे में नहीं सोचा होगा जो यहां सबसे ज्यादा प्रयोग किया गया. यह असेसरी थी फेसमास्क. वायरस के खतरे के चलते यहां आए लोग ना सिर्फ यहां फेसमास्क पहने रहे बल्कि गालों पर किस कर एक दूसरे को ग्रीट करने की रिवायत भी छोड़ दी. पांच चीनी ब्रांड और फ्रैंच ब्रैंड एगने बी समेत कइयों ने तो अपने शो ही रद्द कर दिए. जो कार्यक्रम हुए उनमें भी ग्राहक कम आए.
स्विस सरकार ने 15 मार्च तक हजार से ज्यादा लोगों की मौजूदगी वाले हर कार्यक्रम पर रोक लगा दी है. इसका मतलब है कि बहुत सारे कंसर्ट और दूसरे कार्यक्रम टाल दिए गए हैं. इनमें सांतना, एलिस कूपर और पीटर माफे का ज्यूरिष में होने वाला कार्यक्रम भी था जिसमें कम से कम 15,000 लोगों के पहुंचने की उम्मीद थी. स्टार वॉर्स के मुरीद भी दुखी हैं क्योंकि स्टार वॉर्स के म्यूजिक कंसर्ट पर रोक लगा दी गई है.
हैम्बर्ग बैले जॉन नॉयमायर ने मकाउ और सिंगापुर के अपने कार्यक्रम कोरोना वायरस के कारण रद्द कर दिए हैं. यह कार्यक्रम बाद में होगा कि नहीं अभी यह तय नहीं है. 2021 में ग्रुप को जापान में भी चार कार्यक्रम पेश करने है लेकिन फिलहाल उनके बारे में अभी कुछ नहीं कहा गया है.
__________________________
हमसे जुड़ें: Facebook | Twitter | YouTube | GooglePlay | AppStore
फिल्म और फैशन जगत से लेकर ओपेरा, किताब मेले और संगीत के कार्यक्रमों पर कोरोना का साया पड़ गया है. बड़ी संख्या में कार्यक्रम या तो रद्द या फिर टाले जा रहे हैं. जो कार्यक्रम हो रहे हैं उनकी भी स्थिति अच्छी नहीं. (06.03.2020)
</doc>
<doc docid='dw_52662537' lang='hin' type='mono' source='https://www.dw.com/hi/hi/how-kerala-control-the-spread-of-corona/a-52662537' term='कोरोना'>
चीन के वुहान से लौटे तीन मेडिकल छात्रों का केरल में कोरोना वायरस को लेकर इलाज हुआ है और वे अब अपने-अपने घर पर हैं. उनके अलग थलग किए जाने की अवधि पूरी हो चुकी है और वे अब कहीं भी आने जाने को स्वतंत्र हैं. यह सभी छात्र चीन में मेडिकल की पढ़ाई कर रहे थे और वहां से संक्रमण के साथ लौटे थे.
फरवरी की शुरुआत में ही केरल में कोरोना वायरस (कोविड-19) के पहले तीन मामले दर्ज किए गए थे, यह सभी मामले भारत के लिए भी पहले थे. चीन के वुहान प्रांत में ही कोविड-19 के शुरुआती मामले सामने आए थे और यह धीरे-धीरे चीन और उसकी सीमा के बाहर फैलता चला गया. केरल में तीन संक्रमित मरीजों का प्रोटोकॉल के तहत इलाज किया गया और करीब एक महीने बाद उन्हें छुट्टी दे दी गई. आखिर सवाल यह है कि केरल ने प्रभावी और कुशल तरीके से कोविड-19 के मामले को कैसे संभाला. केरल में तीनों मरीजों का करीब एक महीने में इलाज किया गया, आइसोलेशन वार्ड में रखने के बाद इनका दो बार टेस्ट किया गया और दोनों ही बार नतीजे नेगेटिव पाए गए. इसके बाद इन्हें घर जाने दिया गया.
कोरोना वायरस के तीन मामलों के बाद केरल सरकार ने भारतीय मेडिकल रिसर्च काउंसिल और राष्ट्रीय महामारी संस्थान के प्रोटोकॉल का पालन किया और उसके बाद राज्य में घबराहट का माहौल नहीं बनने दिया. इसके लिए सरकार ने सक्रियता के साथ आम नागरिकों को वायरस के बारे में जानकारी दी और बताया कि क्या एहतियात बरतना है. राज्य सरकार ने इसके लिए संयम बरतते हुए लोगों को शिक्षित किया. शुरुआत स्कूलों से की गई. जागरुकता अभियान चलाने के लिए वॉलंटियरों का भी इस्तेमाल किया गया. इसके दौरान केरल प्रशासन ने अफवाह फैलाने वालों के खिलाफ कार्रवाई भी की. जिला पुलिस अधिकारियों को सख्त हिदायत थी कि गलत सूचना फैलाने वालों के खिलाफ कार्रवाई करें. प्रांत की स्वास्थ्य मंत्री केके शैलजा का कहना है कि केरल ने स्थिति पर काबू पा लिया है लेकिन इसका मतलब यह नहीं है कि वह पूरी तरह सुरक्षित है. इसलिए निगरानी बढ़ा दी गई है.
राज्य सरकार ने संक्रमण से बचाव के लिए बहुत पहले से ही जागरुकता अभियान की शुरुआत कर दी थी. शुरुआत जमीनी स्तर पर की गई, पंचायत से लेकर स्कूलों तक सभी लोगों को इस वायरस से निपटने की जानकारी दी गई. इसके अलावा अधिकारियों ने केरल से सटने वाले राज्यों की सीमा पर भी निगरानी रखी. नॉन कॉन्टैक्ट इंफ्रारेड थर्मोमीटर से लोगों के शरीर के तापमान की जांच की जा रही है. केरल के बहुत सारे लोग मध्य एशिया और दूसरे देशों में काम करते हैं. इसके अलावा वह विदेशी पर्यटकों में भी बहुत लोकप्रिय है. अधिकारियों ने एयरपोर्ट पर विदेश से आने वाले यात्रियों की भी सख्ती से जांच के आदेश दिए जिससे वायरस राज्य में दाखिल ना हो पाए. इस हफ्ते केरल में 411 लोग स्वास्थ्य अधिकारियों की निगरानी में थे.
विदेश से आने वाले यात्रियों की पूरी जानकारी लेने के अलावा उनसे अपने स्वास्थ्य के बारे में अधिकारियों को बताने को कहा जा रहा है. प्रभावित देशों से आने वाले यात्रियों को दूसरे रूम में ले जाकर शरीर का तापमान जांचा जाता है और उसके बाद ही उसे आगे जाने दिया जाता है. केरल सरकार ने जिला पुलिस प्रमुखों को सोशल मीडिया पर वायरस से जुड़ी फेक न्यूज साझा करने वालों के खिलाफ सख्त कार्रवाई के आदेश दिए हैं. जानकारों का कहना है कि केरल ने जिस तरह के तरीके अपनाए हैं वह सभी राज्यों के लिए गाइडलाइन बन सकते हैं.
__________________________
हमसे जुड़ें: Facebook | Twitter | YouTube | GooglePlay | AppStore
कोरोनाः डरें नहीं बस सावधानियां बरतें
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
जर्मनी कोरोना वायरस से प्रभावित प्रमुख देशों में नहीं है, लेकिन उसकी रोकथाम के लिए उठाए जा रहे कदमों के बीच जर्मन उद्योग पर उसका असर दिखने लगा है. जर्मन उद्योग संघ ने देश में मंदी की चेतावनी दी है. (05.03.2020)
फर्क केवल नाम का नहीं है. इससे किसी बीमारी की गंभीरता का अंदाजा लगता है और उसी के हिसाब से उससे निपटने के कदम उठाए जाते हैं. क्या यूएन की विश्व स्वास्थ्य एजेंसी ने इसकी गंभीरता को समय रहते समझा? (03.03.2020)
कभी हाथ मिलाना तो कभी गले मिलना राजनीतिज्ञों की जिंदगी का हिस्सा होता है. लेकिन कोरोना वायरस के युग में ये सेहत के लिए जोखिम बन गया है. ईरान में बहुत से सांसद कोरोना के चपेट में हैं. जर्मनी में सांसद क्या कर रहे हैं? (04.03.2020)
भारत में कोरोना वायरस के संक्रमण के तीसरे मामले की पुष्टि हो गई है. सरकार ने लोगों को न घबराने और सावधानी बरतने को कहा है. विश्व बैंक ने वायरस से लड़ने के लिए कम आय वाले देशों के लिए 12 अरब डॉलर की मदद की घोषणा की है. (04.03.2020)
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
</doc>
<doc docid='dw_52662573' lang='hin' type='mono' source='https://www.dw.com/hi/hi/corona-dance-goes-viral-in-social-media/a-52662573' term='कोरोना'>
कोरोना संक्रमण के मामले हर दिन बढ़ते ही चले जा रहे हैं और इसके साथ ही लोगों में डर का माहौल भी बढ़ रहा है. कहीं लोग अपने घरों में राशन का सामान जमा कर रहे हैं, तो कहीं मास्क और सैनिटाइजर खरीदे जा रहे हैं. लेकिन इस सारी घबराहट के बीच कुछ लोग माहौल को हल्का और खुशनुमा भी बनाए हुए हैं, खास कर सोशल मीडिया पर.
वियतनाम के एक डांसर क्वांग डांग ने तो कोरोना से जुड़ा एक चैलेंज ही शुरू कर दिया है जो दुनिया भर में फैल गया है. क्वांग डांग सोशल मीडिया में काफी लोकप्रिय हैं और फेसबुक, यूट्यूब और इंस्टाग्राम पर उनकी अच्छी खासी फैन फॉलोइंग है. उन्होंने कोरोना से जुड़ा एक गीत रचा है जो युवाओं को खूब पसंद आ रहा है और इस पर प्रतिक्रया कुछ कुछ वैसी ही दिख रही है जैसी किकी चैलेंज के वक्त दिखी थी.
लोग जहां हैं, वहां अपने दोस्तों के साथ गाने पर थिरक रहे हैं. गाने का मकसद है लोगों को हाथ धोने के लिए प्रेरित करना ताकि वायरस को दूर रखा जा सके. क्वांग डांग ने वीडियो रिकॉर्ड करने के नियम भी तय किए हैं. अपनी वीडियो पोस्ट के साथ उन्होंने लिखा है:
"आप गाने 'घेन को वी' पर नाचते समय विश्व स्वास्थ्य संगठन द्वारा बताए गए हाथ धोने के 6 मूव कर के दिखाएं. यह चैलेंज स्वीकारिए या फिर महामारी से बचाव के इन तरीकों को शेयर कीजिए:
1. साबुन या एंटीसेप्टिक सल्यूशन से हाथ धोएं.
2. आंखों, नाक और मुंह को ना छुएं.
3. पर्सनल हाइजीन की चीजों में, घर में और अपने आसपास सफाई रखें.
4. सार्वजनिक जगहों पर जाते समय या बीमारी होने पर मास्क का इस्तेमाल करें.
5. अपनी, अपने परिवार और अपने समुदाय की सेहत के लिए खुद को जागरूक करें.
6. कोविड-19 के लक्षणों में तेज बुखार, खांसी, सांस लेने में दिक्कत शामिल हैं."
वियतनाम के अलावा ईरान के वीडियो भी खूब वायरल हो रहे हैं. चीन के बाद कोरोना के सबसे ज्यादा मामले दक्षिण कोरिया और ईरान में ही मिले हैं. ईरान में अब तक 4700 से ज्यादा लोग संक्रमित हुए हैं और 124 लोगों की जान जा चुकी है. इंटरनेट पर ईरान के डॉक्टरों, नर्सों और मरीजों को संगीत पर थिरकते हुए देखा जा सकता है.
ऐसे ही कुछ वीडियो दूसरे देशों से भी आ रहे हैं. ईरान में 8 फीसदी सांसदों में कोरोना वायरस के लक्षण पाए गए हैं. नागरिकों को सरकार पर इतना कम भरोसा है कि ऐसी अफवाहें फैल रही हैं कि सांसद बीमार होने का नाटक कर रहे हैं. वीडियो के अलावा इंटरनेट में कोरोना से जुड़े कई जोक और मीम भी फैले हैं.
__________________________
हमसे जुड़ें: Facebook | Twitter | YouTube | GooglePlay | AppStore
कोरोनाः डरें नहीं बस सावधानियां बरतें
वायरस संक्रमित व्यक्ति के सीधे संपर्क में आने से फैलता है. आमतौर पर वायरस संक्रमित व्यक्ति के खांसने और छींकने से ही सबसे ज्यादा फैलता है. इसलिए खांसने और छींकते समय सिर नीचे कर लें, टिश्यू पेपर का इस्तेमाल करें और उसके बाद उसे डस्टबीन में डाल दें. हाथों को अच्छी तरह से सैनिटाइज करें.
हाथों को नियमित रूप से साबुन से धोएं या फिर हैंड सैनेटाइजर का इस्तेमाल करें. चाबी, कंप्यूटर, मोबाइल या दरवाजे को छूने के बाद हाथ साफ कर लें. भीड़ वाली जगह पर जाने से बचने की कोशिश करें.
कुत्ते और बिल्ली जैसे पालतू जानवरों से वायरस के फैलने की पुष्टि नहीं हुई है. हालांकि इंसान से पालतू जानवर में संक्रमण का एक मामला सामने जरूर आया है. अब तक कोई ऐसा शोध भी नहीं है जो बताता हो कि यह वायरस पालतू जानवरों से फैलता है. लेकिन पालतू को छूने के बाद हाथ धो लेना अच्छा रहेगा.
विशेषज्ञों का कहना है कि कोरोना वायरस को लेकर अब तक किसी हर्बल उपचार की पुष्टि नहीं हो पाई है. इसलिए अगर किसी को यह आशंका है कि वह संक्रमित है तो उसे डॉक्टर से सलाह लेनी चाहिए.
एक गलतफहमी यह फैली हुई है कि लहसुन और प्याज खाने से वायरस का बचाव हो सकता है लेकिन ऐसा नहीं है. शोध में अब तक इसकी पुष्टि नहीं हुई है कि लहसुन और प्याज वायरस से बचा पाएगा.
अगर आपको बुखार, खांसी और सांस लेने में तकलीफ हो रही है तो डॉक्टर से संपर्क करें. डॉक्टर से मिलने के दौरान अपने मुंह और नाक को ढंकने के लिए मास्क और कपड़े का इस्तेमाल करें.
बार-बार आंख, मुंह और नाक ना छुएं क्योंकि हाथ कई अंगों के संपर्क में आता है. इसलिए बिना हाथ धोए शरीर के दूसरे अंगों को ना छुएं.
सोशल मीडिया पर मिलने वाली उन जानकारियों से बचें जो सरकार या फिर स्वास्थ्य एजेंसियों की तरफ से प्रमाणित नहीं है. भ्रामक जानकारी फैलाने से भी बचें.
रिपोर्ट: आमिर अंसारी
वैज्ञानिक अब भी नहीं बता सकते कि कोरोना वायरस कोविड-19 कितना घातक है. नया वायरस दुनिया के अलग अलग देशों तक पहुंच रहा है लेकिन इसके साथ ही इसका रहस्य भी गहराता जा रहा है. (26.02.2020)
कोरोना वायरस के मामले की भारत में पुष्टि होने के बाद सोशल मीडिया पर कई तरह की पोस्ट शेयर हो रही हैं. इनमें कुछ घरेलू नुस्खे भी बताए जा रहे हैं हालांकि इन नुस्खों से वायरस दूर होना वैज्ञानिक तौर पर प्रमाणित नहीं है. (05.03.2020)
</doc>
<doc docid='dw_52644756' lang='hin' type='mono' source='https://www.dw.com/hi/hi/जर्मन-उद्योग-पर-असर-डाल-रहा-है-कोरोना-वायरस/a-52644756' term='कोरोना'>
ऐसे समय में जब जर्मनी के दफ्तर कर्मचारियों को सुरक्षा देने और कोरोना वायरस के प्रसार को रोकने के प्रयासों में लगे हैं जर्मन उद्योग जगत देश में मंदी का खतरा देख रहा है. जर्मन उध्योग संघ ने अपनी तिमाही रिपोर्ट में कहा है, "आर्थिक प्रगति के ठहर जाने का खतरा पैदा हो गया है." उद्योग संघ का कहना है कि कोरोना प्रभावित देशों में यदि साल की दूसरी तिमाही में स्थिति बेहतर नहीं होती है तो जर्मनी में सालाना आर्थिक विकास दर में कमी होगी.
अगर जर्मनी को इस साल मंदी का सामना करना पड़ता है तो 2009 के बाद सकारात्मक आर्थिक विकास की आदत वाले जर्मनी के लिए यह पहला साल होगा जब वह आर्थिक मंदी की चपेट में होगा. उस समय वैश्विक वित्तीय संकट के कारण लगभग सभी प्रमुख अर्थव्यवस्थाएं मंदी की चपेट में आ गई थीं.
जर्मन उद्योग संघ इस साल देश में सकल राष्ट्रीय उत्पाद में 0.5 फीसदी प्रगति की उम्मीद कर रहा था. इसकी एक वजह ये भी है कि इस साल जर्मनी में 2019 के मुकाबले ज्यादा काम के दिन हैं क्योंकि कई राष्ट्रीय छुट्टियां रविवार के दिन हो रही है. 2019 में जर्मनी की विकास दर 0.6 फीसदी थी. उसके पहले के दो सालों मे जर्मनी की आर्थिक विकास दर कहीं ज्यादा थी.
जर्मन उद्योग संघ हाथ पर हाथ धरे बैठा नहीं है. उसने सरकार से फौरी कदम उठाने की मांग की है ताकि विकास दर में गिरावट को रोका जा सके. संघ ने कहा है कि सरकारी गठबंधन को अर्थव्यवस्था को जल्द से जल्द पटरी पर लाने के लिए राजनैतिक कदम उठाने चाहिए और इस्टर से पहले ही उन्हें संसद में पास करवाना चाहिए. संघ ने काम के घंटे घटाए जाने जैसे कदमों का सुझाव दिया है.
2008 में वित्तीय संकट के समय लागू किए गए इस कदम के दौरान पर्याप्त ऑर्डर नहीं रहने पर कंपनियां अपने कर्मचारियों का काम का समय घटा सकती थी. इस अवधि के लिए कंपनियों को अपने कर्मचारियों को वेतन नहीं देना पड़ता था, उन्हें रोजगार दफ्तर से बेरोजगारी नियमों के तहत भत्ता मिलता था जो सैलरी में कमी को पूरा करता था. इस तरह कंपनियां अपनी लागत घटा सकती थीं.
जर्मन उद्योग संघ ने कहा है कि सरकार को उद्योग को समर्थन देने के कदमों के अलावा विकास को दूरगामी रूप से बढ़ावा देने के कदम भी तय करने चाहिए. इस समय जर्मनी में खासकर परिवहन, डिजीटल संरचना, शिक्षा, शोध में निवेश रुका पड़ा है. उद्योग संघ का कहना है कि कम से कम दस साल वाले भरोसेमंद निवेश पैकेज की जरूरत है जो इसी साल शुरू हो जाए. उद्योग संघ बजट घाटे को शून्य पर रखने की सरकार की नीति को भी सही मानता है और उसका कहना है कि जरूरी निवेश को संतुलित बजट की नीति की भेंट नहीं चढ़ाया जाना चाहिए.
आने वाले रविवार को गठबंधन की पार्टियों की बैठक होने वाली है जिसमें सीडीयू, सीएसयू और एसपीडी पार्टियों के नेता संभव कदमों के बारे में बात करेंगे. जर्मनी के अर्थनीति मंत्री पेटर अल्टमायर ने अर्थव्यवस्था पर कोरोना वायरस के असर को कम करने के लिए एक तीन स्तरीय योजना पेश की है जिसमें प्रभावित कंपनियों को कर्ज उपलब्ध कराने के कार्यक्रम का विस्तार करने और वित्तीय सहायता का रकम बढ़ाने का प्रस्ताव है.
भारत में उद्योग के अलग अलग हिस्सों में कोरोना का असर दिखने लगा है. खासकर उन दवाओं के क्षेत्र में जहां कच्चा माल चीन से आता है दवाओं की कमी महसूस की जा रही है और भारत ने पैरासिटामोल जैसी दवाओं के निर्यात पर रोक लगा दी है.
एमजे/सीके (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
मेड इन जर्मनी की खासियत
अंतरराष्ट्रीय समुदाय बदला है और इसमें जर्मनी का भी बड़ा हाथ है. बीते कई दशकों में जर्मनी का पूरे विश्व पर सकारात्मक असर रहा है. जहां विश्व के ज्यादातर लोग जर्मनी की राजनीति भी पसंद करते हैं वहीं अमेरिका और रूस की राजनीति कई लोगों को ज्यादा पसंद नहीं आती.
जर्मनी बदल रहा है. पहले दुनिया भर में जर्मन सम्राट ने अपने युद्धपोत भेजे, जर्मन तानाशाह ने भी अपने लाखों सैनिकों से अलग अलग देशों पर चढ़ाई करवाई. लेकिन आधुनिक जर्मनी के दुनिया के ज्यादातर मुल्कों से दोस्ताना संबंध हैं.
ऐसे भी देश हैं जो जर्मनी की राजनीति को पसंद नहीं करते. चांसलर अंगेला मैर्केल के बारे में ग्रीस के लोगों की राय बहुत अच्छी नहीं. उन्हें लगता है कि जर्मनी की वजह से ग्रीस यूरोपीय संघ और अंतरराष्ट्रीय मुद्रा कोष के उधार तले दब गया है.
जर्मनी में कई विदेशी आकर बसते हैं, वे यहां पढ़ते हैं, काम करते हैं और यहीं रह जाते हैं. जर्मन शिक्षा प्रणाली और कंपनियां खासा आकर्षण हैं. धीरे धीरे विदेशी भी जर्मन तौर तरीकों में ढल जाते हैं और यहां की संस्कृति अपना लेते हैं. और अपनी संस्कृति यहां के समाज में लाते हैं. जैसे ब्राजील का यह डांस ग्रुप.
यहां लाइफ अच्छी है. फ्रैंकफर्ट, ड्युसेलडॉर्फ और म्यूनिख जर्मनी के तीन टॉप शहर हैं, जो दुनिया भर में सबसे ज्यादा रहने लायक हैं. कई जर्मन अपने देश के बारे में शिकायत करते हैं, लेकिन यहां की आराम वाली जिंदगी उन्हें विदेश जाने पर ही याद आती है.
अच्छी सड़क, पढ़े लिखे लोग, अच्छी कानून व्यवस्थाः जर्मनी को कंपनियां और उनके मैनेजर खूब पसंद करते हैं. दुनिया में निवेश के लिए लोकप्रिय देशों में जर्मनी चौथे स्थान पर है. यूरो संकट के बावजूद अर्थव्यवस्था स्थिर रही है.
पवन चक्की से लेकर कार तक, मेड इन जर्मनी यानि बेहतरीन सामान. जर्मनी में बने उत्पाद क्वालिटी और तकनीक की मिसाल हैं. लेकिन कई बार लोग भूल जाते हैं कि जर्मनी भी अपना बहुत सारा सामान विदेशों में बनवाता है. मेड इन जर्मनी में और कई देशों का योगदान है.
जर्मन अर्थव्यवस्था की स्थिरता की अहम वजह हथियार हैं. दूसरे विश्वयुद्ध के बाद जर्मन उद्योग बेहाल था. आज जर्मनी दुनिया के बड़े हथियार निर्यातकों में शामिल है. कई हथियार नाटो क्षेत्र से बाहर के देशों में भी जाते हैं और जर्मनी में विवाद का कारण बनते हैं, जैसे यहां सऊदी अरब को निर्यात होने वाले टैंक.
विवाद से परे हैं जर्मनी के सबसे महान कवियों में गिने जाने वाले योहान वोल्फगांग फॉन गोएथे. दुनिया भर में उन्हीं के नाम पर बनाए संस्थान जर्मन भाषा सिखाते हैं. भारत में इन्हें मैक्समूलर भवन के नाम से जाना जाता है. इस तस्वीर में पूर्वी जर्मन शहर वाइमार में गोएथे का कमरा देखा जा सकता है. यहां उन्होंने अपनी कई कविताएं और महाकाव्य फाउस्ट लिखा.
बायर्न म्यूनिख और बोरुसिया डॉर्टमुंड जैसे जर्मन फुटबॉल क्लब दुनिया भर में मशहूर हैं. चार बार फीफा फुटबॉल विश्व कप जीत चुकी जर्मनी की राष्ट्रीय टीम के प्रशंसक विश्व भर में हैं. यह आज भी जर्मनी का सबसे लोकप्रिय खेल बना हुआ है.
एक लीटर बीयर से भरी गिलास, पारंपरिक जर्मन डिर्नडल में महिलाएं और चमड़े की पैंट पहने पुरुष. जर्मनी के बारे में सोचने वाले अकसर बवेरिया के ऑक्टोबरफेस्ट के बारे में सोचते हैं. लेकिन जर्मन खुद अपनी इस छवि को बहुत पसंद नहीं करते.
रिपोर्ट: नील्स नाउमन/एमजी
जर्मनी दुनिया में एक सकारात्मक भूमिका निभा रहा है. जर्मनी और जर्मन, दोनों ही को दुनिया भर में पसंद किया जाता है. जानिए जर्मनी की वे खूबियां जो खास तौर पर पसंद की जाती हैं. (19.02.2020)
</doc>
<doc docid='dw_52631175' lang='hin' type='mono' source='https://www.dw.com/hi/hi/कोरोना-की-चुनौती-के-बीच-क्या-कर-रहे-हैं-जर्मन-सांसद/a-52631175' term='कोरोना'>
कोरोना वायरस ने दुनिया भर का रूटीन झटके में बदल कर रख दिया है. जर्मनी भी अपवाद नहीं है. कोरोना वायरस का इलाज तो अब तक है नहीं, इसलिए परहेज करने की कोशिश की जा रही है. बड़े बड़े आयोजनों को रद्द किया जा रहा है ताकि लोगों के एक साथ आने और संदिग्धों द्वारा दूसरों को संक्रमित करने के खतरे को टाला जा सके. कंपनियों के सीईओ अपनी रिपोर्ट टेलिफोन पर दे रहे हैं. लेकिन जर्मनी की संसद बुंडेसटाग का हिसाब अलग है. संसद में होम ऑफिस नहीं होता, व्यक्तिगत उपस्थित जरूरी होती है. जब अधिवेशन चल रहा होता है तो सारे देश से सांसद आते हैं, और ये हर हफ्ते होता है. सांसदों का रूटीन है, शुक्रवार को वीकएंड के लिए अपने चुनाव क्षेत्र में जाना और हफ्ते के दिन बर्लिन में संसद की गतिविधियों में भाग लेना, पार्टी के संसदीय दल की बैठक से लेकर संसदीय समितियों की बैठक और आम तौर पर हर गुरुवार को होने वाले संसद अधिवेशन तक.
बर्लिन में जर्मन संसद के भवन में दरवाजे पर डिसइंफेक्टेंट के बोतल रखे गए हैं ताकि इमारत में घुसने वाला हर व्यक्ति अपने हाथों को सैनिटाइज कर सके. इस हफ्ते संसद के अधिवेशन की शुरुआत में स्पीकर वोल्फगांग शौएब्ले ने बुंडेसटाग के 709 सांसदों को पत्र लिखकर साफ सफाई के कदमों पर ध्यान देने की हिदायत दी. पत्र के साथ यह जानकारी भी दी गई है कि हाथों को ठीक से कैसे साफ करें. इस समय एहतियात के तौर पर हाथों को दिन में कई बार धोने और लोगों से दूरी बनाए रखने की बात कही जा रही है. बुंडेसटाग में अब तक किसी बैठक को स्थगित करने की नौबत नहीं आई है.
अभिवादन पर हिदायत
कोरोना के जमाने में अभिवादन कैसे किया जाए, इस पर अभी तक कोई हिदायत नहीं आई है. आम तौर पर जर्मनी में राजनीतिज्ञों के बीच भी एक दूसरे से हाथ मिलाने का रिवाज है. भारतीय प्रधानमंत्री नरेंद्र मोदी जैसे नेता विदेशी राजनेताओं का गले मिलकर स्वागत करते हैं. अभिवादन के संबंध में जर्मनी में न तो संसद के स्पीकर ने हिदायत दी है और न ही संसदीय दल के नेताओं ने. ग्रीन पार्टी के संसदीय दल की नेता कातरीन गोएरिंग एकार्ट ने कहा है कि हर कोई फैसला कर सकता है कि हम या तो अभिवादन ही न करें, या मुक्के को जोड़कर करें, हाथ हिलाकर करें या कोई और तरीका अपनाएं.
लेफ्ट पार्टी की संसदीय दल की नेता अमीरा मोहम्मद अली कहती हैं, "निजी तौर पर मैं पहले की ही तरह व्यवहार कर रही हूं." लेकिन वह पहले से ही हाथ की अच्छी तरह सफाई करती रही हैं. एसपीडी सांसद सेबास्टियान हार्टमन कहते हैं कि वे ध्यान दे रहे हैं कि इन दिनों बहुत से सांसद हाथ मिलाना पसंद नहीं कर रहे हैं. सबकी कोशिश है कि घबराहट से बचें. फ्री डेमोक्रैटिक पार्टी के प्रमुख क्रिस्टियान लिंडनर कहते हैं, "वे फिलहाल खुद को खतरे में महसूस नहीं कर रहे हैं." वे आम तौर पर दी जा रही हिदायतों का पालन कर रहे हैं, जैसे हाथ धोना और सिर नीचे कर खांसना. इन पार्टियों के विपरीत, धुर दक्षिणपंथी एएफडी पार्टी में अब तक हाथ मिलाए जाने से इनकार नहीं किया जा रहा है. पार्टी के एक प्रवक्ता का कहना है कि वे असुरक्षा की भावना पैदा नहीं करना चाहते.
इसके विपरीत चांसलर अंगेला मैर्केल की सीडीयू पार्टी में स्थिति अलग है. पार्टी के संसदीय दल के नेता राल्फ ब्रिंकहाउस कहते हैं, "इन हफ्तों मे हाथ मिलाना नहीं होगा." कोरोना वायरस को बहुत गंभीरता से लिया जा रहा है. पार्टी के सांसदों और संसदीय दल के कर्मचारियों से कहा गया है कि संदेह होने पर वे घर पर ही रहें. संसदीय दल की बैठकों को स्थगित करने के विकल्प पर अब तक कोई बात नहीं हुई है.
संसद के नियम
सांसदों या संसदीय कर्मचारियों के संक्रमित होने की स्थिति में बुंडेसटाग प्रशासन ने संक्रामक बीमारियों के लिए जिम्मेदार रॉबर्ट कॉख इंस्टीच्यूट और महामारी संरक्षण कानून के अनुसार कदम उठाने की बात कही है. ऐसी स्थिति में बुंडेसटाग को कुछ समय के लिए बंद किया जा सकता है. संसद के एक प्रवक्ता ने कहा है कि बुंडेसटाग प्रशासन नियमित रूप से जोखिम की समीक्षा कर रहा है. बुंडेसटाग के अनुसार संसद भवन में सांसदों के 2700 कर्मचारी काम करते हैं. इसके अलावा बुंडेसटाग प्रशासन में करीब 3000 कर्मचारी हैं. इन कर्मचारियों के अलावा हर दिन करीब 6000 लोग संसद का काम देखने आते हैं.
संसद के स्पीकर ने कहा है कि संसद को दर्शकौों के लिए बंद किया जा सकता है. इसके अलावा सांसदों से कहा गया है कि कोरोना वाले इलाकों में अत्यंत जरूरी होने पर ही यात्रा करें. अपने संसदीय विशेषाधिकारों के बावजूद जर्मन सांसद भी स्वास्थ्य विभाग के महामारी संरक्षण कदमों के अंतर्गत आते हैं. इसका मतलब है कि बीमारी की हालत में जांच करवानी होगी और अधिकारियों को जरूरत पड़ने पर घर के अंदर आने देना होगा. लेकिन उन्हें इसके बारे में संसद के स्पीकर को सूचना देनी होगी.
एमजे/सीके (डीपीए)
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52630890' lang='hin' type='mono' source='https://www.dw.com/hi/hi/भारत-में-भी-बढ़-रहे-हैंकोरोना-वायरस-के-मामले/a-52630890' term='कोरोना'>
मंगलवार तीन मार्च को भारत में कोरोना वायरस के संक्रमण के तीसरे मामले की पुष्टि हुई. संक्रमित व्यक्ति एक इटैलियन सैलानी है जो अभी जयपुर में है. सबसे पहले संक्रमण का मामला दिल्ली में सामने आया था. दूसरा संक्रमित व्यक्ति बेंगलुरु का रहने वाला है, जो अब हैदराबाद में डॉक्टरों की निगरानी में है. शक है कि दिल्ली वाले मरीज से संपर्क में आये छह और लोग भी संक्रमित हो सकते हैं. इन्हें दिल्ली के एक अस्पताल में रखा गया है.
लेकिन इन सब खबरों के बावजूद, केंद्र सरकार ने कहा है कि घबराने की जरुरत नहीं है और सरकार ने स्थिति पर लगातार नजर रखी हुई है. डॉक्टरों का कहना है कि ये वायरस छींकने और खांसने के दौरान निकली बूंदों के संपर्क से फैलता है. इससे बचने के लिए कुछ एहतियात बरतने की जरूरत है, जैसे किसी संक्रमित व्यक्ति से उचित दूरी बनाये रखना, हाथों को दिन में कई बार धोना और सैनिटाइजर का इस्तेमाल करना.
विश्व में कोरोना वायरस अभी भी तेजी से फैल रहा है. बुधवार को दक्षिण कोरिया में 500 नए मामले सामने आये और इटली में रातों रात मरने वालों की संख्या 79 हो गई. पूरी दुनिया में अभी तक 3000 से भी ज्यादा लोग संक्रमण से मारे जा चुके हैं. अर्जेंटीना और चिली ने अपने यहां वायरस के पहले मामलों की घोषणा की है और स्पेन ने वहां हुई पहली मौत की. जापान में संक्रमण के मामले 1,000 पर पहुंच गए हैं और वायरस के फैलने से ओलंपिक की मेजबानी करने की जापान की क्षमता पर सवाल उठ रहे हैं. लेकिन जापान की सरकार ने अभी तक ओलंपिक को टालने की घोषणा नहीं की है और तैयारियों को जारी रखा है.
इस बीच विश्व स्वास्थ्य संगठन ने मास्क, दस्तानों और दूसरे सुरक्षात्मक उपकरणों की कमी को लेकर चिंता जताई है. संगठन के मुखिया टेड्रोस एधानोम गेब्रेयस ने एक संदेश में पूरी दुनिया में लोगों से अपील की है कि वे इन उपकरणों को जमाखोरी बंद करें क्योंकि इससे डॉक्टरों, नर्सों और दूसरे स्वास्थ्य कर्मचारियों को मरीजों की ठीक से देखभाल करने में दिक्कत हो रही है.
विश्व बैंक ने कोरोना वायरस से लड़ने के लिए कम आय वाले देशों के लिए 12 अरब डॉलर की मदद की घोषणा की है. बैंक के प्रमुख डेविड मालपास ने कहा है कि ये धनराशि सीधे विकासशील देशों को जाएगी ताकि वे अपनी स्वास्थ्य प्रणालियों को मजबूत कर सकें.
__________________________
हमसे जुड़ें: Facebook | Twitter | YouTube | GooglePlay | AppStore
गुजरते घंटे के साथ कोरोना वायरस के नए-नए मामले सामने आ रहे हैं. यूरोप, अमेरिका और एशिया इस वायरस से जूझ रहा है तो वहीं विश्व स्वास्थ्य संगठन ने कहा सही उपाय अपनाने से इसे रोका जा सकता है. (03.03.2020)
फर्क केवल नाम का नहीं है. इससे किसी बीमारी की गंभीरता का अंदाजा लगता है और उसी के हिसाब से उससे निपटने के कदम उठाए जाते हैं. क्या यूएन की विश्व स्वास्थ्य एजेंसी ने इसकी गंभीरता को समय रहते समझा? (03.03.2020)
फ्रांस का मशहूर लूव्र म्यूजियम कोरोना वायरस के कारण बंद कर दिया गया है. यह म्यूजियम आग और युद्ध तक झेल चुका है लेकिन अब एक वायरस ने इसे बंद होने को मजबूर कर दिया है. (02.03.2020)
</doc>
<doc docid='dw_52618647' lang='hin' type='mono' source='https://www.dw.com/hi/hi/कोरोना-वायरस-के-हर-रोज-बढ़ते-मामले/a-52618647' term='कोरोना'>
दुनियाभर में कोविड-19 के मामले तेजी से बढ़ रहे हैं. यूरोप और अमेरिका में हर रोज इस वायरस से जुड़े नए मामले दर्ज किए जा रहे हैं. विश्व स्वास्थ्य संगठन के प्रमुख टेड्रोस एधानोम घेब्रेयसस ने कहा है, "हमने पहले कभी सांस के जरिए फैलने वाले ऐसे रोग को नहीं देखा है जो सामुदायिक स्तर पर फैलने में सक्षम है. लेकिन इस पर सही उपायों के साथ काबू किया जा सकता है.” 60 से अधिक देशों में कोविड-19 के 90,000 के मामलों की पुष्टि हो चुकी है, जबकि इस वायरस के कारण अब तक 3,100 के करीब लोगों की मौत हो चुकी है. मौत के सबसे अधिक मामले चीन में दर्ज किए गए हैं. चीन के बाहर दक्षिण कोरिया में 600 नए मामले दर्ज होने के साथ यह आंकड़ा 4,800 के करीब पहुंच चुका है. दूसरी तरफ इस वायरस से अब तक सुरक्षित रहने वाले देश अमेरिका में भी 6 मौतें हो चुकी हैं. यह सभी मौतें वॉशिंगटन में हुईं हैं.
वहीं यूरोपीय संघ में 2,100 मामलों की पुष्टि की जा चुकी है. यूरोप में इटली सबसे ज्यादा प्रभावित देश है. इटली में स्वास्थ्य अधिकारियों ने 2,000 से अधिक कोविड-19 के मामले दर्ज किए हैं, जबकि वहां मरने वालों की संख्या 52 हो गई है. ये सभी मृतक कोरोना वायरस से संक्रमित पाए गए थे. जर्मनी में भी पिछले चौबीस घंटों में ताजा मामले दो गुना बढ़ गए हैं. जर्मनी के पूर्वी राज्य थुरिंजिया और ब्रांडेनबुर्ग ने अपना-अपना पहला मामला दर्ज किया है. इसके साथ ही जर्मनी में वायरस से पीड़ित लोगों की संख्या बढ़कर 157 हो गई है.
सोमवार को ही यूरोपीय संघ ने जोखिम की श्रेणी को मध्यम से बढ़ाकर उच्च श्रेणी कर दिया. दुनिया के कई देशों में फैलने वाली बीमारी सबसे पहले चीन में पाई गई थी और यहीं से इसने पूरी दुनिया में पैर फैलाना शुरू किया. लोगों की यात्रा से भी बीमारी के फैलने को जोड़ कर देखा जाता रहा है. सोमवार को ही वायरस के कई नए शहरों में फैलने की रिपोर्ट सामने आई है, जिनमें न्यूयॉर्क, मॉस्को और बर्लिन शामिल हैं. इसी के साथ पहली बार संक्रमण की पुष्टि सऊदी अरब, लातविया, इंडोनेशिया, मोरक्को, ट्यूनीशिया, सेनेगल, जॉर्डन और पुर्तगाल में हुई है.
भारत में भी दो नागरिकों में कोरोना वायरस के संक्रमण की पुष्टि होने के बाद सरकार सतर्क हो गई है. सरकार ने चीन, ईरान, इटली, सिंगापुर समेत 12 देशों से आने वाले लोगों की 21 हवाई अड्डों समेत 77 बंदरगाहों पर स्वास्थ्य जांच बढ़ा दी है. केंद्रीय स्वास्थ्य मंत्री हर्षवर्धन ने सोमवार को कहा कि हवाई अड्डों पर अब तक 5 लाख 50 हजार से अधिक यात्रियों की जांच की जा चुकी है, वहीं बंदरगाहों पर 12 हजार से अधिक यात्रियों की जांच हो चुकी है.
भारतीय स्वास्थ्य मंत्री ने बताया कि उत्तर प्रदेश, उत्तराखंड, बिहार, पश्चिम बंगाल और सिक्किम की नेपाल से लगी सीमाओं पर भी जांच की जा रही है. हर्षवर्धन के मुताबिक इन इलाकों में अब तक 10 लाख से अधिक लोगों की स्वास्थ्य जांच की जा चुकी है. इस बीच एयर इंडिया की 25 फरवरी की वियना-दिल्ली उड़ान में कोविड-19 के संक्रमित यात्री होने के कारण क्रू के सभी सदस्यों को अपने घर में 14 दिनों के लिए रहने को कहा गया है.
__________________________
हमसे जुड़ें: Facebook | Twitter | YouTube | GooglePlay | AppStore
कोरोना वायरस से बचने के लिए क्या "ना" करें
फर्क केवल नाम का नहीं है. इससे किसी बीमारी की गंभीरता का अंदाजा लगता है और उसी के हिसाब से उससे निपटने के कदम उठाए जाते हैं. क्या यूएन की विश्व स्वास्थ्य एजेंसी ने इसकी गंभीरता को समय रहते समझा? (02.03.2020)
</doc>
<doc docid='dw_52610691' lang='hin' type='mono' source='https://www.dw.com/hi/hi/कोरोना-वायरस-क्या-है-महामारी-या-सर्वव्यापी-महामारी/a-52610691' term='कोरोना'>
विश्व स्वास्थ्य संगठन ने चेतावनी तो दे दी थी कि हम कोरोना वायरस की सर्वव्यापी महामारी को फैलते देख सकते हैं. लेकिन क्या वाकई यह इतनी बड़ी वैश्विक इमरजेंसी बन चुका है कि इसे लेकर अनिश्चितता का माहौल है. यूएन संस्था ने एक हफ्ते पहले ही कोरोना वायरस के कारण दुनिया पर खतरे के स्तर को बढ़ा कर "अति उच्च" कर दिया है और उसका मानना है कि अब तो कोविड-19 का वैश्विक संक्रमण फैलना लगभग तय है. लेकिन एजेंसी ने अब तक इसकी आधिकारिक रूप से पुष्टि कर कोरोना वायरस को एक पैनडेमिक यानि सर्वव्यापी महामारी घोषित क्यों नहीं किया है?
जेनेवा स्थित संस्था के हिसाब से किसी भी बीमारी को "पैनडेमिक फेज" में रखने के लिए छह स्तरों पर परखा जाता है. फिलहाल एजेंसी ने जो स्तर घोषित किया है, वही उसका सबसे ऊंचे खतरे का स्तर है. एजेंसी की नई परिभाषा के अनुसार, जनवरी के अंत में एजेंसी ने इसे - पब्लिक हेल्थ इमरजेंसी ऑफ इंटरनेशनल कनसर्न (PHEIC) - माना है. इसका मतलब हुआ कि अब यह दुनिया भर के वैज्ञानिकों और इतिहासकारों के ऊपर है कि वे इसे सर्वव्यापी महामारी मानते हैं या नहीं. अब यह यूएन एजेंसी के अधिकारक्षेत्र की बात नहीं रह गई है. अब राष्ट्रीय, राज्य स्तरीय और क्षेत्रीय स्वास्थ्य संस्थानों की जिम्मेदारी है कि वे अपने स्तर पर स्वास्थ्य चेतावनियां जारी करें.
फाबियान श्मिट, डॉयचे वेले (साइंस विभाग)
डॉयचे वेले ने विश्व स्वास्थ्य संगठन के खतरों के मूल्यांकन के तरीकों को लेकर कई मेडिकल पेशेवरों से बात की. ज्यादातर को इस नई परिभाषा का पता नहीं है. इससे भी अंदाजा लगता है कि राष्ट्रीय या क्षेत्रीय स्तर पर ऐसे गंभीर खतरों के जुड़ी जानकारियां पहुंचाने में सुधार की कितनी जरूरत है.
कोरोना के कोविड-19 वायरस के जुड़ी सही जानकारी पाना अब भी ज्यादातर लोगों के लिए मुश्किल साबित हो रहा है. ना केवल पत्रकार बल्कि कई राष्ट्रीय स्तर के स्वास्थ्य अधिकारी भी भरोसेमंद जानकारी की तलाश में हैं. घबराहट और अफरा-तफरी के हालात बन रहे हैं और पुख्ता आंकड़े आसानी से ना मिलने के कारण भी परेशानी बढ़ रही है. इन समस्याओं के बावजूद किया क्या जा सकता है? सबसे पहले तो यह स्वीकार किया जाए कि कोविड-19 बहुत तेजी से फैल रहा है. कल तक मिली जानकारी आज सही नहीं होगी. यह तय करना कि कोरोना अभी एक महामारी है या फिर सर्वव्यापी महामारी बन सकती है, या बन चुकी है, यह सब भी अब केवल शब्दों का खेल भर है.
अब जो बात सबसे ज्यादा मायने रखती है, वह यह है कि डॉक्टर, हेल्थ केयर स्टाफ और तमाम राज्यों के स्वास्थ्य विभाग और आम लोग सही कदम उठाएं और जिम्मेदार रवैया अपनाएं. आम शब्दों में कहें तो इसके लिए आम लोग भीड़भाड़ वाले आयोजनों में जाने से बच सकते हैं और जहां भी हों बार बार अपने हाथों को धो सकते हैं. अगर सर्दी, जुकाम और फ्लू जैसे लक्षण दिखें तो घर पर ही रहें, ना कि बाहर निकल कर औरों को और दफ्तर में अपने सहकर्मियों को इसके खतरे में डालें. अगर लक्षण बने रहें तो अपने डॉक्टर को फोन कर अपनी स्थिति बताएं और उनकी सलाह मानें. डॉक्टर की क्लीनिक पर खुद ना जाकर भी आप वायरस को फैलने से बचा सकते हैं.
__________________________
हमसे जुड़ें: Facebook | Twitter | YouTube | GooglePlay | AppStore
चिंपाजी जब विषाणुओं के संक्रमण से बीमार होते हैं या फिर उन्हें डायरिया या मलेरिया होता है तो वे एक खास पौधे तक जाते हैं. चिंपाजियों का पीछा कर वैज्ञानिक आसपिलिया नाम के पौधे तक पहुंचे.
इसकी खुरदुरी पत्तियां चिंपाजियों का पेट साफ करती हैं. आसपिलिया की मदद से परजीवी जल्द शरीर से बाहर निकल जाते हैं. संक्रमण भी कम होने लगता है. तंजानिया के लोग भी इस पौधे का दवा के तौर पर इस्तेमाल करते हैं.
काला प्लम विटेक्स डोनियाना, बंदर बड़े चाव से खाते हैं. ये सांप के जहर से लड़ता है. येलो फीवर और मासिक धर्म की दवाएं बनाने के लिए इंसान भी इसका इस्तेमाल करता है.
मेमना बड़ी भेड़ों को चरते हुए देखता है और काफी कुछ सीखता है. की़ड़े की शिकायत होने पर भेड़ ऐसे पौधे चरती है जिनमें टैननिन की मात्रा बहुत ज्यादा हो. तबियत ठीक होने के बाद भेड़ फिर से सामान्य घास चरने लगती है.
फ्रूट फ्लाई कही जाने वाली बहुत ही छोटी मक्खियां परजीवी से लड़ने के लिए सड़ते फलों का सहारा लेती है. फलों के खराब पर उनमें अल्कोहल बनता है. फ्रूट फ्लाई ऐसे फलों में अंडे देती हैं ताकि विषाणु और परजीवियों खुद मर जाएं.
विषाणु के चलते बीमार होने पर गीजू ऐसे पौधे खाता है जिनमें एल्कोलॉयड बहुत ज्यादा हो.
मोनार्क तितली अंडे देने के लिए मिल्कवीड पौधे का इस्तेमाल करती है. इसके फूल में बहुत ज्यादा कार्डेनोलिडेन होता है, जो तितली के दुश्मनों के लिए जहरीला होता है.
मधुमक्खियां प्रोपोलिस बनाती हैं. ये शहद और प्राकृतिक मोम का मिश्रण है. यह बैक्टीरिया, विषाणु और संक्रमण से बचाता है. शहद का इस्तेमाल इंसान, बंदर, भालू और चिड़िया भी करते हैं.
मेक्सिको की गोरैया घोंसला बनाने के लिए सिगरेट के ठुड्डों का सहारा लेने लगी है. रिसर्चरों के मुताबिक सिग्रेट बट्स में काफी निकोटिन होता है जो परजीवियों से बचाता है. लेकिन इसके नुकसान भी हैं.
बिल्ली और कुत्ते प्राकृतिक रूप से शुद्ध शाकाहारी नहीं हैं. लेकिन बीमार पड़ने पर दोनों खास किस्म की घास खाते हैं. घास खाने के उनका पेट गड़बड़ा जाता है और बीमार कर रही चीज उल्टी या दस्त के साथ बाहर आ जाती है.
कुआला पेड़ पौधे और छाल खाता है. लेकिन बीमार होने पर वो खाने के तुरंत बाद मिट्टी खाता है. मिट्टी खुराक के अम्लीय और क्षारीय गुणों को फीका कर देती है.
कापुचिन बंदरों के पास इंसान की तरह मच्छरदानी नहीं होती. लेकिन मच्छरों से बचने के लिए वो अपने शरीर पर खास गंध वाला पेस्ट रगड़ते हैं. गंध से परजीवी दूर भागते हैं.
कनखजूरा खुद को एक खास तरह के जहर में लपेट लेता है. वैज्ञानिकों को लगता है जीव जंतुओं ने लाखों साल के विकास क्रम में अपनी रक्षा के लिए कई जानकारियां जुटाई और भावी पीढ़ी को दीं.
रिपोर्ट: फिलिने पाउल/ओएसजे
आपने कुत्ते और बिल्ली को घास खाते देखा होगा. बीमार होने पर वो ऐसा करते हैं. और भी कई जीव ऐसे ही अपना प्राकृतिक इलाज करते हैं. उनका सहज ज्ञान इंसान के लिए भी फायदेमंद हो सकता है. (17.04.2015)
</doc>
<doc docid='dw_52618603' lang='hin' type='mono' source='https://www.dw.com/hi/hi/इस्राएल-में-पीएम-नेतन्याहू-के-मोर्चे-की-जीत/a-52618603' term='कोरोना'>
इस्राएली प्रधानमंत्री नेतन्याहू ने खुद चुनावों में भारी जीत का दावा किया है लेकिन स्पष्ट नहीं है कि उनका दक्षिणपंथी धार्मिक मोर्चा संसद में बहुमत हासिल कर पाएगा या नहीं. एक साल के अंदर हुए तीसरे चुनाव में नेतन्याहू की कंजरवेटिव लिकुद पार्टी सबसे बड़ी पार्टी बनकर उभरी है और उसे 36 से 37 सीटें मिलने की संभावना है. नेतन्याहू को चुनौती दे रहे 60 वर्षीय बेनी गांत्स के मध्यमार्गी मोर्चे को 32 से 34 सीटें मिलेंगी और वह संसद में दूसरा सबसे ताकतवर गुट होगा. टीवी चैनलों के एक्जिट पोल में नेतन्याहू के कंजरवेटिव मोर्चे को करीब 60 सीटें मिलेंगी जबकि वामपंथी मोर्चे को 52 से 54 सीटें. इस्राएल की संसद में 120 सीटें हैं और सरकार बनाने वाले मोर्चे को 61 सीटों की जरूरत होगी.
चुनावों में बेन्यामिन नेतन्याहू की जीत ऐसे समय में हुई है जब दो हफ्ते बाद उनके खिलाफ भ्रषटाचार का मुकदमा शुरू हो रहा है. इस्राएली महाधिवक्ता ने नेतन्याहू पर धोखाधड़ी, निष्ठाहीनता और रिश्वतखोरी का आरोप लगाया है. मुकदमे में मीडिया पर असर डालने की कोशिश, उद्यमियों के साथ संदिग्ध गलत डील और राजनीतिक समर्थन के बदले दोस्ताना उद्यमियों से लक्जरी तोहफे शामिल हैं. प्रधानमंत्री ने इन आरोपों से इनकार किया है.
नेतन्याहू की प्रतिक्रिया
एक्जिट पोल में जीत की संभावना पक्की होने के बाद चुनावी जीत पर टिप्पणी करते हुए नेतन्याहू ने ट्वीट किया, "इस्राएल की भारी जीत." इसके पहले उन्होंने दिल की इमोजी ट्वीट की थी और लिखा था, शुक्रिया. संसद अध्यक्ष यूली एडेलश्टाइन ने ट्वीट किया है कि लिकुद पार्टी जल्द ही मजबूत और अच्छी सरकार बनाएगी. नेतन्याहू के प्रतिद्वंद्वी गांत्स ने अपनी पार्टी के 10 लाख से ज्यादा वोटरों का आभार व्यक्त किया है और कहा है, "हम आपके लिए भविष्य में भी संघर्ष करते रहेंगे."
नेतन्याहू के दक्षिणपंथी मोर्चे में उनकी लिकुद पार्टी के अलावा रक्षा मंत्री नफ्ताली बेनेट का जमीना मोर्चा और धार्मिक पार्टियां शामिल हैं. चुनावों में धुर दक्षिणपंथी ओजमा येहूडिट 3.25 प्रतिशत वोट की बाधा पार करने में विफल रहा और संसद में पहुंचने में कामयाब नहीं हुआ. मध्यमार्गी वाम मोर्चे में बेनी गांत्स की ब्लू व्हाइट मोर्चे के अलावा लेबर पार्टी के उदारवादी मोर्चे अरब लिस्ट भी शामिल है. एक्जिट पोल के मुताबिक अरब पार्टियों को 14 से 15 सीटें मिलेंगी. लेकिन उन्हें सरकारी गठबंधन का संभावित सहयोगी नहीं माना जाता है.
बेनी गांत्स
इस्राएल के पूर्व रक्षा मंत्री अल्ट्रा राइट एविग्डोर लीबरमन को इन चुनावों में भी किंगमेकर माना जा रहा है. उनकी पार्टी हमारा घर इस्राएल को पोल के अनुसार 6 से 7 सीटें मिली हैं. पिछले साल अप्रैल में हुए चुनावों के बाद लीबरमन ने नेतन्याहू से समर्थन वापस ले लिया था. इस विवाद की वजह अत्यंत धार्मिक पुरुषों के लिए अनिवार्य सैनिक सेवा को लेकर नेतन्याहू के धार्मिक सहयोगियों के साथ झगड़ा था.
फलीस्तीनी प्रतिक्रिया
फलीस्तीनी राष्ट्रपति महमूद अब्बास के एक वरिष्ठ सहयोगी ने नेतन्याहू की संभावित जीत की आलोचना की है और कहा है कि चुनावों में कब्जे वाले वेस्ट बैंक के कुछ हिस्सों के अधिग्रहण की जीत हुई है. फलीस्तीनी मुक्ति संगठन पीएलओ के महासचिव साएब एरेकात ने कहा, "बस्तियों, अधिग्रहण और नस्लवाद की जीत." फलीस्तीनी मामालों पर प्रमुख वार्ताकार रहे साएब एरेकात ने कहा कि नेतन्याहू ने ये फैसला किया है कि कब्जे को जारी रखना और विवाद इस्राएल के लिए प्रगति और समृद्धि लाएगा, इसलिए उन्होंने विवाद और रक्तपात की आधारशिला को मजबूत करने का चुनाव किया है.
नेतन्याहू वेस्ट बैंक और जॉर्डन की घाटी में यहूदी बस्तियों वाले फलीस्तीनी इलाकों का अधिग्रहण करना चाहते हैं. उनके इन विचारों का अमेरिका ने भी समर्थन किया है और अमेरिकी राष्ट्रपति डॉनल्ड ट्रंप की मध्यपूर्व शांति योजना में ये कदम शामिल हैं. इस योजना में एक अलग फलीस्तीनी राज्य की बात कही गई है लेकिन उसके लिए गंभीर शर्तें भी लगाई गई हैं. फलीस्तीनियों ने ट्रंप की योजना को पूरी तरह ठुकरा दिया है.
एक साल में तीसरा चुनाव
इस्राएल में ये संसदीय चुनाव पिछले एक साल में हुआ तीसरा चुनाव था. अप्रैल और सितंबर में हुए चुनावों के बाद कोई भी गठबंधन सरकार बनाने में कामयाब नहीं हुआ था. हालांकि गांत्स की पार्टी को 33 सीटें मिली थीं लेकिन प्रधानमंत्री के पद पर उन्हें सिर्फ 54 सांसदों का समर्थन मिला जबकि नेतन्याहू को 55 सांसदों ने समर्थन दिया. दोनों बहुमत गठबंधन बनाने में सफल नहीं हुए. हालांकि कोरोना वायरस को लेकर इस्राएल में भी चिंता का माहौल है लेकिन मतदाताओं की भागीदारी अपेक्षाकृत अच्छी रही और करीब 71 प्रतिशत लोगों ने मतदान किया. सितंबर में हुए चुनावों में 69.4 प्रतिशत लोगों ने मतदान किया था.
कई शहरों में कोरोना वायरस के कारण घरों में क्वारैंटाइन में रह रहे लोगों के लिए अलग सुरक्षित मतदान केंद्र बनाए गए थे. तेल अवीव के निकट चोलोन शहर में स्थानीय निवासियों ने ऐसे एक मतदान केंद्र को खोलने का विरोध किया जिसकी वजह से पुलिस को हस्तक्षेप करना पड़ा. स्वास्थ्य मंत्रालय के अनुसार इस्राएल में करीब 12 लोग कोरोना वायरस से संक्रमित हैं. करीब 5600 लोग अपने घरों में क्वारैंटाइन में हैं.
चुनाव नतीजों की औपचारिक घोषणा करीब एक हफ्ते बाद होने की संभावना है. उसके बाद राष्ट्रपति रॉयेवेन रिवलिन के पास प्रधानमंत्री नियुक्त करने के लिए हफ्ते भर का समय होगा. आम तौर पर संसद की सबसे बड़ी पार्टी के नेता को नई सरकार बनाने के लिए कहा जाता है. उसके पास गठबंधन बनाने के लिए छह हफ्ते का समय होता है. इसलिए अगले महीने से पहले नई सरकार बनाने की संभावना नहीं है. आंकड़ों के हिसाब से लिकुद और ब्लू व्हाइट का महागठबंधन भी बन सकता है लेकिन नेतन्याहू ने चुनाव प्रचार के दौरान कंजरवेटिव सरकार बनाने की घोषणा की थी जबकि गांत्स भ्रष्टाचार कांड के कारण महागठबंधन में नेतन्याहू को नहीं चाहते.
एमजे/एए (डीपीए, एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
क्या है इस्राएल
आधुनिक हिब्रू के अलावा अरबी इस्राएल की मुख्य भाषा है. ये दोनों 1948 में बने इस्राएल की आधिकारिक भाषाएं हैं. आधुनिक हिब्रू 19वीं सदी के अंत में बनी. पुरातन हिब्रू से निकली आधुनिक हिब्रू भाषा अंग्रेजी, स्लाविक, अरबी और जर्मन से भी प्रभावित है.
1949 के आर्मिस्टिक समझौते के मुताबिक संप्रभु इस्राएल का क्षेत्रफल सिर्फ 20,770 वर्ग किलोमीटर है. इस समझौते पर मिस्र, लेबनान, जॉर्डन और सीरिया ने दस्तखत किए थे. लेकिन फिलहाल पूर्वी येरुशलम से लेकर पश्चिमी तट तक इस्राएल के नियंत्रण में 27,799 वर्ग किलोमीटर का क्षेत्र है. इस्राएल के उत्तर से दक्षिण की दूरी 470 किमी है. देश का सबसे चौड़ा भूभाग 135 किलोमीटर का है.
इस्राएल दुनिया का अकेला ऐसा देश है जहां नागरिकों और स्थायी रूप से रहने वाली महिला व पुरुषों के लिए सैन्य सेवा अनिवार्य है. 18 साल की उम्र के हर इस्राएली को योग्य होने पर तीन साल सैन्य सेवा करनी पड़ती है. महिलाओं को दो साल सेना में रहना पड़ता है.
नेतुरेई कार्टा का मतलब है कि "सिटी गार्ड्स." यह 1939 में बना एक यहूदी संगठन है. यह इस्राएल की स्थापना का विरोध करता है. इस संगठन का कहना है कि एक "यहूदी मसीहा" के धरती पर आने तक यहूदियों को अपना देश नहीं बनाना चाहिए. इस संगठन को फलीस्तीनियों का समर्थक माना जाता है.
महान वैज्ञानिक अल्बर्ट आइनस्टाइन भले ही पूजा नहीं करते थे, लेकिन जर्मनी में यहूदियों के जनसंहार के दौरान उनका यहूदी धर्म की तरफ झुकाव हो गया. उन्होंने यहूदी आंदोलन के लिए धन जुटाने के लिए ही अमेरिका की पहली यात्रा की. बुढ़ापे में उन्हें इस्राएल का राष्ट्रपति बनने का न्योता दिया गया, आइनस्टाइन ने इसे ठुकरा दिया.
हर साल येरुशलम के डाक घर को 1,000 से ज्यादा ऐसे खत मिलते हैं, जो भगवान को लिखे जाते हैं. ये चिट्ठियां कई भाषाओं में लिखी होती हैं और विदेशों से भी आती हैं. ज्यादातर खत रूसी और जर्मन में होते हैं.
इतिहास के मुताबिक येरुशलम शहर दो बार पूरी तरह खाक हुआ, 23 बार उस पर कब्जा हुआ, 52 बार हमले हुए और 44 बार शहर पर किसी और का शासन हुआ. गिहोन झरने के पास शहर का सबसे पुराना इलाका है, कहा जाता है कि इसे 4500-3500 ईसा पूर्व बनाया गया. इसे मुसलमानों, ईसाइयों और यहूदियों का पवित्र शहर कहा जाता है.
24 मई 1991 को इस्राएली एयरलाइन कंपनी एल अल का बोइंग 747 विमान 1,088 यात्रियों को लेकर इस्राएल पहुंचा. किसी जहाज में यह यात्रियों की रिकॉर्ड संख्या है. इथियोपिया के ऑपरेशन सोलोमन के तहत यहूदियों को अदिस अबाबा से सुरक्षित निकालकर इस्राएल लाया गया.
इस्राएली मुद्रा शेकेल दुनिया की उन चुनिंदा मुद्राओं में से है जिनमें दृष्टिहीनों के लिए खास अक्षर हैं. दृष्टिहीनों की मदद करने वाली मुद्राएं कनाडा, मेक्सिको, भारत और रूस में भी हैं.
रिपोर्ट: फरीद यूनिमान/ओएसजे
मुस्लिम देश इस्राएल को मध्यपूर्व में विवादों का केंद्र कहते हैं. एक तरफ उसके आलोचक हैं तो दूसरी तरफ उसके मित्र. लेकिन इस रस्साकसी से इतर बहुत कम लोग जानते हैं कि इस्राएल आखिर कैसा है. (28.11.2019)
</doc>
<doc docid='dw_52610016' lang='hin' type='mono' source='https://www.dw.com/hi/hi/तीसरी-बार-चुनाव-से-खत्म-होगा-इस्राएल-का-संकट/a-52610016' term='कोरोना'>
आपराधिक अभियोग झेल रहे प्रधानमंत्री बेन्यामिन नेतन्याहू एक बार फिर जीत दर्ज करने के लिए बेकरार हैं. दक्षिणपंथी विचारधारा वाले नेतन्याहू के खिलाफ दो हफ्ते बाद ही मुकदमे की सुनवाई शुरु होने वाली है. वह सबसे लंबे समय तक इस्राएल का नेतृत्व करने वाले नेता के रूप में इतिहास बना चुके हैं. जनवरी में उन पर आधिकारिक रूप से घूसखोरी, धोखाधड़ी और विश्वास-भंग करने के आरोप तय हुए हैं. पिछले साल अप्रैल और सितंबर में हो चुके चुनाव के नतीजों से पता चलता है कि कैसे इतने आरोप लगने के बावजूद जनता में उनका समर्थन बना हुआ है. नेतन्याहू पहले इस्राएली प्रधानमंत्री हैं जिनके खिलाफ ऐसे आपराधिक आरोप तय हुए हैं.
इस चुनाव के पहले हुए तमाम सर्वेक्षण दिखाते हैं कि तीसरी बार भी उनकी लिकुद पार्टी और सेंट्रिस्ट ब्लू एंड व्हाइट पार्टी के नेता और पूर्व सेना प्रमुख रह चुके बेनी गांत्स के बीच टक्कर कांटे की होगी. अनुमान है कि दोनों ही पक्ष बहुमत पाने से चूक जाएंगे और संसद की 61 सीटें नहीं जीत पाएंगे. इसका मतलब यह हुआ कि दोनों ही पक्ष अन्य छोटी पार्टियों से गठजोड़ कर एक स्थायी गठबंधन बनाने की कोशिश करेंगे. हालांकि पिछले दो चुनावों में ऐसा भी संभव नहीं हो पाया और गतिरोध बना रहा. देश में करीब 64 लाख वोटर हैं जिनमें से कई अब भी दोनों में से किसी एक पार्टी का समर्थन नहीं करना चाहते.
एक बात जो लगभग सभी नेता मानते हैं, वह यह कि वे अब चौथी बार चुनाव नहीं करवाना चाहेंगे. केयरटेकर सरकार देश का बजट पास नहीं कर सकती और इसी कारण इस्राएल में कई सामाजिक कार्यक्रमों के लिए धनराशि भी नहीं मिल पा रही है. 70 वर्षीय नेता नेतन्याहू के मामले के सुनवाई 17 मार्च से शुरु होनी है.
नेतन्याहू को चुनौती पेश कर रहे नेता गांत्स की आलोचना इस बात पर होती है कि वे केवल नेतन्याहू के विरोध की राजनीति करते हैं लेकिन खुद देश के लिए अपनी परिकल्पना पेश नहीं करते. अप्रैल के चुनाव में दोनों ही प्रमुख पार्टियों को 35-35 सीटें मिली थीं. सितंबर चुनाव में लिकुद के 32 के मुकाबले ब्लू एंड व्हाइट को 33 सीटें मिली थीं. इन दोनों के अलावा सितंबर चुनाव में जिस अल्ट्रा-ऑर्थोडॉक्स पार्टी ने 17 सीटें जीती थीं, उसने इस बार नेतन्याहू को समर्थन देने की घोषणा कर दी है. वहीं इस्राएल के अरब अल्पसंख्यकों का प्रतिनिधित्व करने वाले गठबंधन 'द ज्वाइंट लिस्ट' ने सितंबर में अपनी 13 सीटें जीतने के बाद गांत्स को समर्थन दिया था.
तेल अवीव में मतदाताओं के लिए बने एक विशेष पोलिंग बूथ का स्टाफ.
इसी साल जनवरी में अमेरिका के राष्ट्रपति डॉनल्ड ट्रंप ने एक शांति प्रस्ताव पेश किया था जिसमें एक तरह से उन्होंने ऑक्यूपाइड वेस्ट बैंक के कुछ हिस्सों को काट कर अलग कर देने को हरी झंडी दिखाई थी. जाहिर हैं कि इस प्रस्ताव से फलस्तीन काफी नाखुश हुआ था. लेकिन अमेरिकी समर्थन के कारण नेतन्याहू का मनोबल और बढ़ा और उन्होंने इन चुनाव प्रचार अभियानों में यह संदेश दिया कि उस इलाके में वे हजारों और यहूदियों को बसाएंगे. इस विवादित इलाके में बसी बस्तियों को अंतरराष्ट्रीय समुदाय अवैध मानता आया है.
कोरोना वायरस के खतरे के बीच ही लोग वोट डाल रहे हैं. देश में संक्रमण के 10 मामले सामने आ चुके हैं. जो कुछ हजार लोग खुद सावधानी बरतते हुए क्वारंटाइन में जी रहे हैं उनके लिए विशेष वोटिंग बूथ बनाए गए हैं. यह वे लोग हैं जो हाल ही में कोरोना प्रभावित इलाकों की यात्रा से लौटे हैं. राजनीतिक जानकार नतीजों को लेकर जो सबसे बड़ा डर जता रहे हैं, वह यह है कि देश को इस बार भी कोई स्पष्ट विजेता नहीं मिल पाएगा.
आरपी/आईबी (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
इस्राएल पूरे येरुशलम पर अपना दावा करता है. 1967 के युद्ध के दौरान इस्राएल ने येरुशलम के पूर्वी हिस्से पर कब्जा कर लिया था. वहीं फलस्तीनी लोग चाहते हैं कि जब भी फलस्तीन एक अलग देश बने तो पूर्वी येरुशलम ही उनकी राजधानी बने. यही परस्पर प्रतिद्वंद्वी दावे दशकों से खिंच रहे इस्राएली-फलस्तीनी विवाद की मुख्य जड़ है.
विवाद मुख्य रूप से शहर के पूर्वी हिस्से को लेकर ही है जहां येरुशलम के सबसे महत्वपूर्ण यहूदी, ईसाई और मुस्लिम धार्मिक स्थल हैं. ऐसे में, येरुशलम के दर्जे से जुड़ा विवाद राजनीतिक ही नहीं बल्कि एक धार्मिक मामला भी है और शायद इसीलिए इतना जटिल भी है.
पहाड़ियों पर स्थित परिसर को यहूदी टेंपल माउंट कहते हैं और उनके लिए यह सबसे महत्वपूर्ण धार्मिक स्थल है. यहां हजारों साल पहले एक यहूदी मंदिर था जिसका जिक्र बाइबिल में भी है. लेकिन आज यहां पर अल अक्सा मस्जिद है जो इस्लाम में तीसरा सबसे अहम धार्मिक स्थल है.
पूरे येरुशलम पर इस्राएल का नियंत्रण है और यही से उसकी सरकार भी चलती है. लेकिन पूर्वी येरुशलम को अपने क्षेत्र में मिला लेने के इस्राएल के कदम को अंतरराष्ट्रीय स्तर पर मान्यता नहीं मिली है. अंतरराष्ट्रीय समुदाय चाहता है कि येरुशलम का दर्जा बातचीत के जरिए तय होना चाहिए. हालांकि सभी दूतावास तेल अवीव में हैं.
इस्राएल लंबे समय से येरुशलम को अपनी राजधानी के तौर पर मान्यता दिलाना की कोशिश कर रहा था. यहीं इस्राएली प्रधानमंत्री का निवास और कार्यालय है. इसके अलावा देश की संसद और सुप्रीम कोर्ट भी यहीं से चलती है और दुनिया भर के नेताओं को भी इस्राएली अधिकारियों से मिलने येरुशलम ही जाना पड़ता है.
येरुशलम के ज्यादातर हिस्से में यहूदी और फलस्तीनी बिना रोक टोक घूम सकते हैं. हालांकि एक दशक पहले इस्राएल ने शहर में कुछ अरब बस्तियों के बीच से गुजरने वाली एक बाड़ लगायी. इसके चलते हजारों फलस्तीनियों को शहर के मध्य तक पहुंचने के लिए भीड़ भाड़ वाले चेक पॉइंट से गुजरना पड़ता है.
शहर में रहने वाले इस्राएलियों और फलस्तीनियों के बीच आपस में बहुत कम संवाद होता है. यहूदी बस्तियां जहां बेहद संपन्न दिखती हैं, वहीं फलस्तीनी बस्तियों में गरीबी दिखायी देती है. शहर में रहने वाले तीन लाख से ज्यादा फलस्तीनियों के पास इस्राएल की नागरिकता नहीं है, वे सिर्फ 'निवासी' हैं.
इस्राएल और फलस्तीनियों के बीच बीते 20 वर्षों में हुई ज्यादातर हिंसा येरुशलम और वेस्ट बैंक में ही हुई है. 1996 में येरुशलम में दंगे हुए थे. 2000 में जब तत्कालीन इस्राएली प्रधानमंत्री एरिएल शेरोन टेंपल माउंट गये, तो भी हिंसा भड़क उठी.
हाल के सालों में 2015 में एक के बाद एक चाकू से हमलों के मामले देखने को मिले. बताया जाता है कि टेंपल माउंट में आने वाले यहूदी लोगों की बढ़ती संख्या से नाराज चरमपंथियों ने इस हमलों को अंजाम दिया.
2016 में उस वक्त बड़ा विवाद हुआ जब इस्राएल ने अल अक्सा मस्जिद के पास सिक्योरिटी कैमरे लगाने की कोशिश की. फलस्तीनी बंदूकधारियों के हमलें में दो इस्राएली पुलिस अफसरों की मौत के बाद कैमरे लगाने का प्रयास किया था.
तमाम विरोध के बावजूद जहां ट्रंप ने येरुशलम को इस्राएल की राजधानी के रूप में मान्यता देकर अपना चुनावी वादा निभाया है, वहीं शायद वह इस्राएल के प्रधानमंत्री बेन्यामिन नेतान्याहू को भी खुश करना चाहते थे. विश्व मंच पर नेतान्याहू ट्रंप के अहम समर्थक माने जाते हैं.
अंतरराष्ट्रीय समुदाय में अमेरिकी दूतावास को येरुशलम ले जाने की ट्रंप की योजना का विरोध किया. फलस्तीनी प्रधिकरण ने कहा है कि अमेरिका येरुशलम को इस्राएली की राजधानी के तौर पर मान्यता देता तो इससे न सिर्फ शांति प्रक्रिया की रही सही उम्मीदें भी खत्म हो जाएंगी, बल्कि इससे हिंसा का एक नया दौर भी शुरू हो सकता है.
अमेरिका के अहम सहयोगी समझे जाने वाले सऊदी अरब ने भी ऐसे किसी कदम का विरोध किया है. वहीं 57 मुस्लिम देशों के संगठन इस्लामी सहयोग संगठन ने इसे 'नग्न आक्रामकता' बताया है. अरब लीग ने भी इस पर अपना कड़ा विरोध जताया है. [रिपोर्ट: एके/ओएसजे (एपी)]
अमेरिका ने इस्राएल की राजधानी के रूप में येरुशलम को मान्यता दे दी. अमेरिका सहित कई देशों ने अपने दूतावास भी येरुशलम में शिफ्ट कर दिए हैं. येरुशलम ईसाई, यहूदी और इस्लाम धर्म का पवित्र शहर है. (05.09.2019)
</doc>
<doc docid='dw_52605291' lang='hin' type='mono' source='https://www.dw.com/hi/hi/कोविड-19-की-चपेट-में-यूरोप-और-मध्य-एशिया/a-52605291' term='कोरोना'>
दुनिया का सबसे बड़ा कला संग्रहालय लूव्र म्यूजिमय कोरोना वायरस के संकट के कारण बंद कर दिया गया है. फ्रांस में कोरोना वायरस कोविड-19 के 100 नए मामले आने के बाद म्यूजियम को बंद करने का फैसला लिया गया है. इसी कला संग्रहालय में इटली के मशहूर पेंटर लियोनार्डो दा विंची की पेंटिंग मोना लीसा रखी गई है. म्यूजियम कर्मचारियों ने स्वास्थ्य और सुरक्षा को देखते हुए इसे बंद करने का फैसला लिया है. हालांकि म्यूजियम की कमेटी एक और बैठक करेगी और आगे का फैसला लिया जाएगा.
फ्रांस समेत दुनिया के कई देश कोविड-19 से जूझ रहे हैं. इस वायरस के कारण तीन हजार के करीब लोगों की मौत हो गई है, जबकि 86,000 लोग संक्रमित हुए हैं. फ्रांस में अधिकारियों ने लोगों से हाथ ना मिलाने को कहा है ताकि वायरस के फैलने से बचा जा सके. फ्रांस के स्वास्थ्य मंत्री ओलिवर वेरन ने कहा है कि उत्तरी पेरिस के स्कूलों में छुट्टी की घोषणा की गई है. उन्होंने कहा, "वायरस अब हमारे क्षेत्र में आ गया है. मैं सिफारिश करता हूं कि लोग हाथ ना मिलाएं. अपने और प्रियजनों की रक्षा करें.”
जर्मनी में घबराहट में खरीदारी
जर्मनी के कई सुपर मार्केटों में लोग कोरोना वायरस के संकट के बीच घबराहट में खरीदारी कर रहे हैं. हालांकि जर्मन मंत्रियों ने कोरोना वायरस के हिस्टीरिया को लेकर चेतावनी दी है. जर्मनी में कोरोना वायरस के 129 मामले सामने आ चुके हैं. नागरिक इस खौफ में खरीदारी कर रहे हैं कि कहीं उन्हें निगरानी के लिए 14 दिनों के लिए रख ना लिया जाए.
कई जर्मन सुपर मार्केटों में जरूरी सामानों के रैक फटाफट खाली हो जा रहे हैं.
वहीं इटली के लोंबार्डी क्षेत्र में 85 भारतीय छात्र निगरानी में रखे गए हैं. इटली में कोरोना वायरस के कारण पिछले कुछ दिनों में 17 के करीब लोगों की मौत हो चुकी है. भारतीय छात्रों ने सरकार से उन्हें बचाने की गुहार लगाई है. यह सभी छात्र इटली के पाविया यूनिवर्सिटी में पढ़ते हैं, छात्रों में घबराहट उस वक्त बढ़ गई जब नॉन टीचिंग स्टॉफ कोरोना वायरस के लिए पॉजिटिव पाए गए थे.
दूसरी ओर भारत के 100 मछुआरे ईरान में फंसे हुए हैं. केरल सरकार ने केंद्र सरकार को पत्र लिखकर दखल की मांग की है. केरल के मुख्यमंत्री पिनाराई विजयन ने विदेश मंत्री एस जयशंकर को पत्र लिखकर भारतीय मछुआरों के मुद्दे पर हस्तक्षेप की मांग की है और उनकी वापसी कराने का आग्रह किया है.
एए/आरपी (एएफपी, रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
स्वास्थ्य विशेषज्ञों का कहना है कि उनके पास इस नए वायरस पर बहुत कम जानकारी है. उनका कहना है कि वायरस के चक्र को देख कर ऐसा लगता है कि कोरोना कुछ कुछ सार्स वायरस जैसा है. इसी आधार पर उन्हें लगता है कि जैसे सार्स वायरस पर काबू पाया जा सका था वैसे ही कोरोना पर भी पाना संभव होगा.
कोरोना वायरस चीन के वुहान शहर से फैला लेकिन अब वह दुनिया के कई देशों में भी फैल रहा है. इस वायरस की चपेट में अब तक करीब 15 देश आ चुके हैं. इनमें भारत, जर्मनी समेत तमाम देश शामिल हैं.
संक्रमित इलाकों में रहने वालों को मरीजों को अलग थलग रखना चाहिए, नियमित हाथ धोने चाहिए और मास्क पहन कर रहना चाहिए. इससे संक्रमित लोगों की तादाद को नीचे लाया जा सकता है.
कोरोना वायरस से बचने के लिए हर शख्स को थोड़ा सतर्क रहने की जरूरत है. यह जैसे ही किसी दूसरे इंसान को संक्रमित करता है, इसका इलाज करना और मुश्किल हो जाता है. शोधकर्ता पता नहीं कर पाए हैं कि कोरोना वायरस का संक्रमण कैसे होता है.
स्वास्थ्य अधिकारियों का अनुमान है कि इंसानों में फेफड़े की बीमारी पैदा करने वाले कोरोना वायरस से कम से कम लाखों को प्रभावित करेगा. दिसंबर 2019 से शुरु हुआ संक्रमण कई महीनों तक चलने का अनुमान है.
रिपोर्ट: श्रेया बहुगुणा
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. (28.01.2020)
</doc>
<doc docid='dw_52569955' lang='hin' type='mono' source='https://www.dw.com/hi/hi/तीन-महाद्वीपों-में-फैला-कोरोना-वायरस-दुनिया-भर-के-बाजारों-में-गिरावट/a-52569955' term='कोरोना'>
कोरोना वायरस का संक्रमण अब तीन महाद्वीपों में पहुंच गया है. शुक्रवार 28 फरवरी को कई देशों में संक्रमण के पहले मामले सामने आए. तेजी से फैलते संक्रमण को देखते हुए दुनिया भर के शेयर बाजारों में भारी गिरावट देखने को मिली है. निवेशक वैश्विक आर्थिक मंदी के आने की आशंका से डरे हुए हैं.
शेयरों के दाम 2008 के वैश्विक वित्तीय संकट के बाद से अभी तक के सबसे बुरे स्तर तक पहुंचने के कगार पर हैं. वायरस की वजह से अंतरराष्ट्रीय यात्रा और सप्लाई चेन में जो बाधाएं आई हैं उसकी वजह से अमेरिका और यूरो जोन में मंदी का डर पैदा हो गया है.
बृहस्पतिवार 27 फरवरी को वॉल स्ट्रीट पर विशेष रूप से एशियाई स्टॉक गिरे. एस एंड पी 500 सूचकांक चार प्रतिशत से भी ज्यादा गिरा. 19 फरवरी को सूचकांक ने जो स्तर हासिल किया था उसके बाद से लेकर अभी तक 10 प्रतिशत से भी ज्यादा गिरावट आ चुकी है.
मित्सुबिशी यू एफ जे मॉर्गन स्टैनली सिक्युरिटीज के चीफ इन्वेस्टमेंट स्ट्रैटजिस्ट नोरीहीरो फुजितो का कहना है, "कोरोना वायरस अब एक महामारी लग रहा है. अगर कोई बड़ा खतरा हो तो भी बाजार इससे लड़ सकते हैं, अगर यह मालूम हो कि खतरा कब तक रहेगा. लेकिन इस समय, यह कोई भी नहीं कह सकता कि यह कब तक चलेगा और कितना गंभीर हो जाएगा."
चीन की मुख्य भूमि में 327 नए मामले आए, जो कि 23 जनवरी के बाद से अभी तक की सबसे कम संख्या है. इससे मुख्य भूमि में मामलों की कुल संख्या 78,800 से भी ज्यादा हो गई और मृतकों की संख्या लगभग 2,800 हो गई.
चार और देशों में संक्रमण के पहले मामले सामने आए, जिससे चीन के अलावा संक्रमण के मामलों वाले देशों की संख्या 55 हो गई. इन देशों में लगभग 3,700 मामले सामने आये हैं और करीब 70 लोगों की जान चली गई है. तीन-चौथाई नए संक्रमण चीन से नहीं बल्कि दूसरे देशों से आ रहे हैं.
इसी सप्ताह नाईजीरिया पहुंचे इटली के एक नागरिक को संक्रमित पाया गया और इसी के साथ अफ्रीका के सबसे ज्यादा आबादी वाले देश में पहले संक्रमण के मामले की पुष्टि हुई. इसके अलावा, ईरान से एक उड़ान में न्यूजीलैंड वापस आए एक संक्रमित व्यक्ति के माध्यम से न्यूजीलैंड में संक्रमण का पहला मामला सामने आया. पूर्वी यूरोप में बेलारूस और लिथुआनिया में भी वहां के पहले मामले सामने आए.
विश्व स्वास्थ्य संगठन के मुखिया टेड्रोस अधानोम घेबरियेसुस ने कहा है कि सभी देशों को तैयारी कर लेनी चाहिए. घेबरियेसुस ने कहा, "इस वायरस में महामारी फैलाने की क्षमता है. ये डरने का समय नहीं है. ये संक्रमण से बचने के लिए और जिंदगियां बचाने के लिए कदम उठाने का समय है."
रेटिंग एजेंसी मूडी ने कहा कि अलग अलग जगहों पर तेज गति से फैलने वाली महामारी इस साल के पहले छह महीनों में अमेरिका और पूरे विश्व में मंदी की शुरुआत कर सकती है. कोविद-19 के फैलाव को रोकने के लिए, चिकित्सा संबंधी जरूरी सामान को जमा करने के अलावा, सरकारों ने स्कूलों को बंद करने के निर्देश दे दिए हैं और बड़े समारोहों को रद्द कर दिया है. अमेरिकी राष्ट्रपति डॉनल्ड ट्रंप के प्रशासन ने रॉयटर्स को बताया कि वे सुरक्षात्मक सामग्री का उत्पादन बढ़ाने के लिए विशेष कदम उठाने पर विचार कर रहा है.
यूरोपीय देश फ्रांस में सामने आए मामलों की संख्या दोगुनी हो गई है. जर्मनी में भी इसके संक्रमण के कारण आने वाली महामारी के बारे में चेतावनी दी गई है. मध्य एशिया से बड़ी संख्या में आकर शरणार्थी ग्रीस में रहते हैं और इस खतरे की स्थित में ग्रीस ने अपनी सीमा पर नियंत्रण और सख्त कर दिया. इटली फिलहाल यूरोप का सबसे बुरी तरह प्रभावित देश बन गया है. इटली में मरने वालों की संख्या बढ़ कर 17 और संक्रमित लोगों की संख्या 655 हो गई. जर्मनी में लगभग 45 मामले हैं, फ्रांस में लगभग 38 और स्पेन में 23.
चीन के बाहर सबसे ज्यादा मामले दक्षिण कोरिया में हैं. शुक्रवार को 256 नए मामले सामने आने के साथ ही यहां संक्रमण के कुल मामले 2,022 तक पहुंच गए.
सीके/आरपी (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52552055' lang='hin' type='mono' source='https://www.dw.com/hi/hi/hong-kong-to-give-big-cash-handouts-as-economy-reels-from-protests/a-52552055' term='कोरोना'>
हांगकांग सरकार ने बुधवार को सालाना बजट पेश करते हुए 70 लाख स्थायी निवासियों को नकद सहायता देने का एलान किया है. हांगकांग एक दशक में मंदी के सबसे बुरे दौर से गुजर रहा है और इससे उभारने के लिए सरकार ने 120 अरब हांगकांग डॉलर का बजट में प्रावधान किया है. हांगकांग दावा करता आया है कि जब उसकी अर्थव्यवस्था अच्छी थी तब उसका राजकोषीय भंडार एक ट्रिलियन से अधिक था, जिसका इस्तेमाल वह अब इस योजना के लिए करेगा.
70 लाख लोगों को नकद सहायता देने से सरकार पर 71 अरब डॉलर का बोझ आएगा. अधिकारियों को उम्मीद है कि लोग इस पैसे का इस्तेमाल स्थानीय व्यवसायों पर खर्च करेंगे. वित्त मंत्री पॉल चान के मुताबिक, "उद्यमों का समर्थन करने और लोगों की परेशानी को दूर करने के लिए राजकोषीय भंडार का इस्तेमाल निश्चित तौर पर हमारी जनता की अपेक्षाओं के अनुरूप है." साथ ही उन्होंने कहा कि नकद सहायता स्थायी निवासियों और 18 वर्ष से अधिक उम्र के लोगों को दी जाएगी जिनमें वे भी शामिल हैं जो विदेश में रहते हैं.
चान के मुताबिक आर्थिक सहायता देने और कम राजस्व के कारण अगले वित्त वर्ष में सरकार के खजाने पर प्रभाव पड़ेगा और 15 साल में पहली बार राजकोषीय घाटा होगा. हांगकांग की अर्थव्यवस्था चीन-अमेरिका ट्रेड वॉर की वजह से भी प्रभावित है. महीनों तक वहां लोकतंत्र समर्थकों का प्रदर्शन चलता रहा और अब कोरोना वायरस ने भी देश की अर्थव्यवस्था को प्रभावित किया है.
इसके अलावा बजट में कई और घोषणाएं की गई हैं जिनमें मुनाफा और वेतन कर पर रियायत के साथ-साथ ऐसे व्यापारियों को कम ब्याज दर पर लोन की सुविधा दी जाएगी जो अपने कर्मचारियों को वेतन देने में असमर्थ हैं. देश में पर्यटन, रेस्तरां और रिटेल सेक्टर प्रभावित हैं और बेरोजगारी दर भी बढ़ रही है.
चान ने कहा, "इस साल हांगकांग की अर्थव्यवस्था को भारी चुनौतियों का सामना करना पड़ रहा है." हांगकांग में बड़ी-बड़ी रैलियां और पुलिस के साथ झड़प पिछले साल हर हफ्ते आम थी लेकिन कोरोना वायरस के बाद बड़ी संख्या में लोग इकट्ठा होने से बच रहे हैं. हालांकि जनता का गुस्सा अभी ठंडा नहीं हुआ और वह अंदर ही अंदर सुलग रही है. विरोध प्रदर्शनों के बावजूद ना ही बीजिंग और ना ही हांगकांग के नेताओं ने प्रदर्शनकारियों के मुद्दों को अब तक संबोधित किया है.
एए/आईबी (रॉयटर्स, एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
हांगकांग में चल रहे प्रदर्शनों की वजह क्या है
हांगकांग पहले एक किसानों और मछुआरों का द्वीप हुआ करता था. यहां पर चीन के क्विंग साम्राज्य का राज चलता था. 1841 में पहली बार ब्रिटिश सेनाओं और क्विंग साम्राज्य के बीच ओपिअम का प्रथम युद्ध हुआ. इसमें ब्रिटिश सेनाओं की जीत हुई और पहली बार हांगकांग के कुछ हिस्से पर ब्रिटेन का शासन शुरू हुआ.
इसके बाद क्विंग साम्राज्य कमजोर होता गया. ब्रिटिश और मजबूत होते गए. क्विंग और ब्रिटिशों के बाद युद्ध और संधियां चलती रहीं. ब्रिटेन ने हांगकांग के अलग-अलग हिस्से जीत लिए. 1898 में हुई एक संधि के बाद वर्तमान हांगकांग को ब्रिटेन को 99 साल के लिए लीज पर दे दिया गया. हांगकांग पूरी तरह ब्रिटेन के अधिकार में आ गया.
ब्रिटेन का राज शुरू होने के बाद हांगकांग में विकास के काम भी होने लगे. 1911 में हांगकांग यूनिवर्सिटी, 1924 में एयरपोर्ट बनने के बाद हांगकांग ने तेजी से विकास किया. हांगकांग जल्दी ही दुनिया की तेजी से विकसित हो रही जगहों में शामिल हो गया. 1949 में चीन में नई व्यवस्था लागू हो गई लेकिन हांगकांग पर ब्रिटिश शासन चलता रहा. हांगकांग में ब्रिटेन एक गवर्नर नियुक्त कर शासन चलाता था.
ब्रिटेन ने हांगकांग को 99 साल की लीज पर लिया था. ये लीज 1997 में खत्म होने वाली थी. ऐसे में 1979 में पहली बार हांगकांग के गवर्नर मूरे मैकलेहोसे ने 1997 के बाद इसके भविष्य के बारे में सवाल उठाया. 1984 में ब्रिटेन और चीन के बीच समझौता हुआ कि 1 जुलाई 1997 को ब्रिटेन हांगकांग को चीन के अधिकार में सौंप देगा. लेकिन हांगकांग को कुछ विशेषाधिकार दिए जाएंगे.
तत्कालीन चीनी राष्ट्रपति डेंग जियाओपिंग ने हांगकांग को स्वायत्तता देने के लिए एक देश, दो व्यवस्था की मांग स्वीकार की. ये व्यवस्था जुलाई, 2047 तक के लिए मान्य है. हांगकांग बेसिक लॉ नाम से अलग कानून बनाया गया. इसके मुताबिक हांगकांग में स्वतंत्र मीडिया और अभिव्यक्ति की स्वतंत्रता का अधिकार होगा. यहां अलग संसद होगी जिसका निष्पक्ष चुनाव होगा. चीन की साम्यवादी व्यवस्था और नीतियां यहां लागू नहीं होती.
2017 में हांगकांग की यात्रा पर गए चीनी राष्ट्रपति शी जिनपिंग ने एलान किया कि 50 साल पूरे होने यानी जुलाई 2047 के बाद भी एक देश, दो व्यवस्था का कानून चलता रहेगा. हांगकांग की संसद के पूर्व राष्ट्रपति जास्पर त्सांग योक सिंग का मानना है कि हांगकांग बेसिक लॉ 2047 के बाद भी नहीं बदलेगा और यह व्यवस्था ऐसे ही चलती रहेगी.
जिनपिंग के खुले एलान के बाद भी हांगकांग के निवासियों को इस बात पर भरोसा नहीं है. उनका मानना है कि 2047 के बाद हांगकांग में भी चीन जैसी व्यवस्था लागू हो जाएगी. ऐसे में उनकी स्वतंत्रता का अधिकार भी छिन जाएगा. हांगकांग में फिलहाल कैरी लाम की सरकार है जो चीन की समर्थक मानी जाती हैं. यही वजह है कि हांगकांग के लोगों का चीन पर शक बढ़ रहा है.
लाम ने हांगकांग की संसद में एक बिल पेश किया जिसके मुताबिक हांगकांग के लोग जो चीन में अगर कोई अपराध करेंगे तो उनका चीन को प्रत्यर्पण किया जा सकेगा. तब तक ऐसा नहीं था. इस बिल का हांगकांग में काफी विरोध हुआ. लाम ने इस बिल को ठंडे बस्ते में डाल दिया लेकिन प्रदर्शनकारियों ने इसे पूरी तरह खत्म करने की मांग की.
प्रत्यर्पण कानून का विरोध कर रहे प्रदर्शनकारियों पर पुलिस ने बल प्रयोग किया. उन पर आंसू गैस के गोले और रबर की गोलियों का प्रयोग किया गया. कुछ लोग इसमें घायल हो गए. इससे प्रदर्शनकारी और भड़क गए. प्रदर्शनकारियों ने लाम के इस्तीफे और बल प्रयोग की जांच को लेकर प्रदर्शन शुरू कर दिया. पुलिस पर आरोप है कि लोगों को घायल करने के लिए बल प्रयोग किया गया.
हांगकांग में कई प्रदर्शनकारी चीन से आजादी की मांग कर रहे हैं. हालांकि वहां की सभी राजनीतिक पार्टियां ऐसे प्रदर्शनकारियों से दूरी बना रही हैं. बड़ी संख्या में प्रदर्शनकारी हांगकांग में निष्पक्ष चुनावों की मांग कर रहे हैं. अब तक हांगकांग के नेता को एक चीन समर्थक समिति और चीन की सरकार  द्वारा चुना जाता है. लाम भी इस तरीके से हांगकांग की नेता चुनी गई हैं.
हांगकांग की संसद में 70 सीटें हैं. इनमें से आधी सीटों पर चुनाव से प्रतिनिधि चुने जाते हैं. बची हुई आधी सीटों को फंक्शनल संसदीय क्षेत्र मानकर उन पर प्रतिनिधि मनोनीत किए जाते हैं. फिलहाल 43 सांसद चीन समर्थक हैं.  ऐसे में इनका ही बहुमत है. हांगकांग बेसिक लॉ के मुताबिक संसद और उसका नेता स्वतंत्र रूप से चुना जाना चाहिए लेकिन अभी तक ऐसा नहीं हो सका है.
चीन के पास हांगकांग के रक्षा और विदेश मामलों के ऊपर कानून बनाने का अधिकार है. इनके अलावा सभी मुद्दों पर हांगकांग के पास अपने कानून बनाने का अधिकार है. इसलिए हांगकांग को स्पेशल एडमिनिस्ट्रेटिव जोन कहा जाता है. हांगकांग की मुद्रा भी चीन से अलग है. चीन की मुद्रा युआन और हांगकांग की मुद्रा हांगकांग डॉलर है.
चीन हांगकांग के रक्षा संबंधी मामलों पर कानून बनाने का अधिकार रखता है. हांगकांग बेसिक लॉ के अनुच्छेद 14  के मुताबिक चीन की सेना हांगकांग पर बाहरी हमले की स्थिति में रक्षा करेगी. चीन की सेना हांगकांग के आंतरिक मामलों में दखल नहीं दे सकती है. हाल में चल रहे प्रदर्शनों में चीन की सेना चीन सरकार के आदेश पर कानूनी रूप से दखल नहीं दे सकती है. हालांकि अगर हांगकांग सरकार मदद मांगे तो ऐसा हो सकता है.
हांगकांग का समाधान एक राजनीतिक समाधान हो सकता है. लेकिन यह समाधान चीन और हांगकांग दोनों को मान्य हो तभी संभव है. अगर दोनों तरफ के लोग किसी राजनीतिक समाधान पर राजी होते हैं तो 2047 के बाद भी वर्तमान व्यवस्था लागू रह सकती है. लेकिन हांगकांग में मौजूद चीन समर्थित सरकार कोई चीन समर्थक फैसला लेती है तो भविष्य अलग भी हो सकता है.
रिपोर्ट: ऋषभ कुमार शर्मा
पांच दिन से हांगकांग थमा हुआ है और विरोध प्रदर्शनों की आंच लंदन तक जा पहुंची है. प्रदर्शनकारियों और सरकार समर्थकों की झड़प की चपेट में आए एक बुजुर्ग शख्स की मौत हो गई है. (15.11.2019)
हांगकांग ने स्थानीय चुनावों के जरिए शहर की सरकार को स्पष्ट संदेश दे दिया है. हालांकि डीडब्ल्यू के फिलिप बिल्स्की का मानना है कि चीफ एग्जिक्यूटिव कैरी लाम कोई बड़ी छूट देंगी इसकी उम्मीद कम ही है. (25.11.2019)
हांगकांग में चल रहे विरोध प्रदर्शन दुनियाभर की मीडिया में छाए हुए हैं. हांगकांग में प्रदर्शनकारी चीन से अधिक स्वायत्तता की मांग कर रहे हैं. हांगकांग में हो रहे प्रदर्शनों की पृष्ठभूमि क्या है. (23.08.2019)
</doc>
<doc docid='dw_52550887' lang='hin' type='mono' source='https://www.dw.com/hi/hi/कोरोना-वायरसः-क्रूज-शिप-में-फंसे-भारतीयों-और-विदेशी-नागरिकों-का-रेस्क्यू/a-52550887' term='कोरोना'>
जापान के योकोहामा तट पर खड़े डायमंड प्रिसेंस जहाज में फंसे 119 भारतीयों और पांच विदेशी नागरिकों को एयर इंडिया के विशेष विमान से भारत वापस लाया गया है. विदेशियों में श्रीलंका, नेपाल, दक्षिण अफ्रीका और पेरू के नागरिक शामिल हैं. यह सभी लोग कई दिनों से डायमंड प्रिसेंस क्रूज शिप में फंसे हुए थे और सरकार से रेस्क्यू की अपील भी कर रहे थे.
क्रूज शिप में फंसे भारतीयों को निकालने में मदद के लिए विदेश मंत्री एस जयशंकर ने जापानी अधिकारियों को धन्यवाद दिया है. जयशंकर ने ट्वीट किया, "एयर इंडिया की फ्लाइट अभी टोक्यो से दिल्ली में उतरी है. कोरोना वायरस के कारण जापान के क्रूज शिप डायमंड प्रिंसेस पर फंसे 119 भारतीय और 5 श्रीलंका, नेपाल, दक्षिण अफ्रीका और पेरू के नागरिक को लाया गया है."
डायमंड प्रिंसेस क्रूज शिप में 3,711 लोगों को तब से अलग थलग रखा गया था जब पता चला कि उसमें सवार एक शख्स कोरोना वायरस से संक्रमित है. 5 फरवरी को ही क्रूज शिप को तट पर रोक लिया गया था और उसमें सवार लोगों को उतरने से रोक दिया गया था. शिप में 138 भारतीय फंसे हुए थे, जिसमें 16 कोरोना वायरस से संक्रमित हैं. संक्रमित भारतीयों का इलाज जापान में ही होगा. जिन लोगों को रेस्क्यू कर दिल्ली लाया गया है उन्हें दिल्ली के छावला स्थित आईटीबीपी कैंप में निगरानी में रखा जाएगा.
दूसरी ओर भारतीय वायुसेना का विशेष विमान चीन के वुहान प्रांत से गुरुवार सुबह दिल्ली पहुंचा. इस विशेष विमान में 112 लोग सवार थे जिनमें 76 भारतीय शामिल हैं. थर्मल स्क्रीनिंग के बाद इन्हें विशेष कैंप में अगले 14 दिन तक निगरानी में रखा जाएगा.
वुहान से लौटे 36 विदेशी नागरिकों में बांग्लादेश, म्यांमार, मालदीव, दक्षिण अफ्रीका, अमेरिका और मेडागास्कर के नागरिक हैं. बुधवार को भारतीय वायुसेना का विशेष विमान सी-17 ग्लोबमास्टर वुहान गया था, जिसमें 15 टन चिकित्सा उपकरण भेजा गया था. मदद के तौर पर भारत ने मास्क, दस्ताने और अन्य इमरजेंसी चिकित्सा उपकरण भेजे थे.
कोरोना वायरस ने 37 देशों के 80,000 लोगों को संक्रमित किया है, जबकि इस जानलेवा वायरस के कारण 2,500 से अधिक लोगों की कुछ ही महीने में मौत हो चुकी है. इससे पहले फरवरी महीने की शुरुआत में चीन से 640 लोगों को भारत वापस लाया गया था.
__________________________
हमसे जुड़ें: Facebook | Twitter | YouTube | GooglePlay | AppStore
वैज्ञानिक अब भी नहीं बता सकते कि कोरोना वायरस कोविड-19 कितना घातक है. नया वायरस दुनिया के अलग अलग देशों तक पहुंच रहा है लेकिन इसके साथ ही इसका रहस्य भी गहराता जा रहा है. (26.02.2020)
घबराहट की वजह से हो रही खरीदारी, कार्यक्रमों के अचानक रद्द होने और क्रूज जहाजों को लेकर व्यक्त की गई चिंताओं की खबरों के बीच विश्व स्वास्थ्य संगठन ने कोरोना वायरस को लेकर अनावश्यक प्रतिक्रिया के खिलाफ चेतावनी दी है. (18.02.2020)
</doc>
<doc docid='dw_52540123' lang='hin' type='mono' source='https://www.dw.com/hi/hi/कितना-खतरनाक-है-कोरोना-वायरस-कोविड-19/a-52540123' term='कोरोना'>
वायरस से प्रभावित लोगों के मरने की दर में चीन के ही अलग अलग शहरो में फर्क है. कोविड-19 को पैदा करने वाला वायरस नए नए देशों तक जिस तेजी से पहुंच रहा है उस वजह से मृत्यु की मामूली दर भी बड़ी संख्या में लोगों की जान ले सकती है. ऐसे में इस गुत्थी को सुलझाना जरूरी है कि वायरस प्रभावित एक जगह में दूसरी जगह से बेहतर क्यों है.
डॉक्टर ब्रुस आयलवार्ड डब्ल्यूएचओ के दूत हैं और हाल ही में अपनी टीम के साथ चीन का दौरा कर वापस आए हैं. आयलवार्ड ने मंगलवार को चेतानी दी, "जब तक आप इसे एक जगह नियंत्रण कर पाएंगे तब तक दूसरी जगह इसके बहुत बुरे नतीजे सामने आ जाएंगे."
कोविड-19 से प्रभावित लोगों की मृत्यु दर क्या है
मध्य चीन के विहान में सबसे पहले नए कोरोना वायरस का पता चला. डब्ल्यूएचओ के मुताबिक यहां 2 से 4 फीसदी मरीजों की मौत हुई है. हालांकि वायरस से ज्यादा प्रभावित चीन के ही दूसरे इलाकों में मृत्यु दर इससे काफी कम यानी 0.7 फीसदी ही है.
एक जगह का वायरस दूसरी जगह से ज्यादा अलग नहीं है. कोविड-19 ने सबसे पहले वुहान पर धावा बोला. इससे पहले कि कोई बीमारी को समझ पाता इसने वहां की स्वास्थ्य सेवाओं को अपनी चपेट में ले लिया. आमतौर पर ऐसा होता है कि इलाज शुरू होने के पहले ही शुरुआती मरीजों पर इसका ज्यादा असर हो चुका होता है.
चीन के दूसरे इलाकों में जब तक लोग बीमार होते अधिकारी उससे पहले ही इसकी पहचान करने में सक्षम हो चुके थे और इस बीमारी से होने वाली हर मौत अब उनके रडार पर आ गई. कोविड-19 का कोई विशेष इलाज तो नहीं है, शुरुआत में अगर ध्यान रखा जाए तो इससे फायदा हो सकता है. चीन ने शुरुआत में बीमारी के लक्षण दिखने और उन्हें अस्पताल में भर्ती कराने के बीच 15 दिन का समय लिया. अब यह घट कर 3 दिन रह गया है.
हालांकि आयलार्ड लोगों से जब यह कहते सुनते हैं कि मृत्युदर ज्याद नहीं है और ज्यादातर मामले मामूली संक्रमण के हैं तो उन्हें निराशा होती है. वे अफसोस जताते हुए कहते हैं कि जितने लोग तब मर रहे थे, अब भी उतने ही मर रहे हैं.
चीन के बाहर कोरोना से मौत
पिछले हफ्ते तक चीन से बाहर जितने लोगों में कोविड-19नका संक्रमण हुआ उन सबने चीन की यात्रा की. जॉन हॉपकिंस यूनिवर्सिटी के विशेषज्ञ लॉरेन साउर का कहना है कि आमतौर पर यात्रा करने वाले लोग स्वस्थ होते हैं, इसलिए उनकी बीमारी के ठीक होने के आसार ज्यादा रहते हैं. इसके अलावा वापस आने वाले यात्रियों में संक्रमण की जांच करने वाले देशों ने बहुत पहले यह काम शुरू कर दिया और तब तक उनके चिकित्सा तंत्र पर इसका बहुत दबाव भी नहीं पड़ा था.
अब यह स्थिति बदल रही है. जापान, इटली और ईरान में और चीन के बाहर मरने वालों की तादा बढ़ रही है. आयलार्ड चेतावनी के सुर में कहते हैं कि अधिकारियों को सचेत रहना होगा क्योंकि कुछ देशों में गंभीर मरीज ज्यादा हैं जबकि हल्के संक्रमण वाले कम. चीन के वुहान का भी यही हाल है.
कोविड-19 दूसरी बीमारियों की तुलना में कैसा है
इस वायरस के ही एक भाई ने 2003 में सार्स का रोग फैलाया था. तब सार्स से प्रभावित हुए 10 फीसदी मरीजों की मौत हुई थी. फ्लू वायरस एक अलग तरह के वायरसों का परिवार है और इसमें कुछ सदस्य दूसरों की तुलना में ज्यादा घातक हैं. औसतन मौसमी फ्लू से मृत्यु की दर 0.1 फीसदी रहती है. अगर कोविड-19 के कारण अब तक हुई मौतों से इसकी तुलना करें तो यह बहुत कम है. हालांकि हर साल दुनिया के करोड़ों लोग फ्लू की चपेट में आते हैं और हर साल लाखों लोगों की मौत भी होती है.
कोरोना वायरस से सबसे ज्यादा खतरा किसे?
बुजुर्ग, खास तौर से जो लंबे समय से किसी मर्ज के शिकार हैं जैसे कि दिल या फिर फेफड़े की कोई बीमारी, सबसे ज्यादा खतरा उनको है.
युवाओं में मौत होने का खतरा ज्यादा नहीं है लेकिन कई युवाओं की मौत भी हुई है. इनमें 34 साल का चीन का वो डॉक्टर भी शामिल है जिसने चीन की सरकार को इस बीमारी के खतरे से आगाह किया था. सरकार ने उल्टा उसे ही डांट पिला दी और झूठमूठ का डर फैलाने का आरोप लगा कर उसे प्रताड़ित किया.
चीन के 80 फीसदी मरीजों में जब वायरस का पता चला तो वे हल्के बीमार थे. इसकी तुलना में 13 फीसदी लोगों के गंभीर रूप से बीमार होने के दौरान उनमें वायरस की जानकारी मिली. आयलार्ड के मुताबिक जो लोग ज्यादा बीमार रहने के दौरान इसकी चपेट में आए उनकी मौत का खतरा ज्यादा है. कुछ हल्के बीमार लोगों की मौत के भी मामले सामने आए हैं लेकिन इसके पीछे कारण का पता नहीं चल सका है.
डब्ल्यूएचओ का कहना है कि वायरस के हल्के संक्रमण वाले लोग आमतौर पर दो हफ्ते में ठीक हो रहे हैं. गंभीर रूप से बीमार लोगों को ठीक होने में 3-6 हफ्ते का समय लग रहा है.
एनआर/आईबी (एपी)
__________________________
हमसे जुड़ें: Facebook | Twitter | YouTube | GooglePlay | AppStore
घबराहट की वजह से हो रही खरीदारी, कार्यक्रमों के अचानक रद्द होने और क्रूज जहाजों को लेकर व्यक्त की गई चिंताओं की खबरों के बीच विश्व स्वास्थ्य संगठन ने कोरोना वायरस को लेकर अनावश्यक प्रतिक्रिया के खिलाफ चेतावनी दी है. (18.02.2020)
चीन में कोरोना वायरस से हजार से ज्यादा मौतें हो चुकी हैं जबकि हजारों लोग अस्पताल में भर्ती हैं. दूसरे देशों में भी इस खतरनाक वायरस का खौफ है, तो वहीं कुछ लोग सोशल मीडिया पर भ्रामक जानकारी फैला रहे हैं. (14.02.2020)
कराची में सैकड़ों की संख्या में इकट्ठा हुए लोगों ने पाकिस्तान सरकार से चीन में फंसे छात्रों को निकालने के लिए आग्रह किया है. चीन में कोरोना वायरस की वजह से 1500 से अधिक लोगों की मौत हो चुकी है. (17.02.2020)
</doc>
<doc docid='dw_52527046' lang='hin' type='mono' source='https://www.dw.com/hi/hi/इस्तीफा-देकर-क्या-सत्ता-में-रहना-चाहते-हैं-महाथिर/a-52527046' term='कोरोना'>
मई 2018 में हुए 14वें आम चुनाव के बाद से ही मलेशिया में ये बात रोजमर्रा की बातचीत का हिस्सा रही है कि देश की राजनीति किस करवट बैठेगी. इन सुगबुगाहटों की वजह यह थी की चुनावों में छः दशकों से एकछत्र राज कर रही यूएमएनओ और उसके भ्रष्टाचार के आरोपों से घिरे प्रधानमंत्री नजीब रजाक की करारी हार हुई और विपक्षी नेता अनवर इब्राहिम का पकातान हरापान गठबंधन सत्ता में आया.
इसमें दिलचस्प बात यह थी कि एक समय अनवर के राजनीतिक गुरु और बाद में प्रतिद्वंदी रहे भूतपूर्व प्रधानमंत्री महाथिर मोहम्मद लंबे राजनीतिक संन्यास के बाद सत्ता पर प्रधानमंत्री बन कर काबिज हुए, हालांकि उनकी पार्टी बरसातू के पास पर्याप्त सीटें नहीं थी. प्रधानमंत्री बनते वक्त महाथिर ने देश में स्थिरता लाने के उद्देश्य से कुछ महीने तक इस पद पर बने रहने की मंशा व्यक्त की थी.
अनवर और उनकी पार्टी पीकेआर ने इस मसौदे को स्वीकृति दी और यह माना गया कि अनवर उपचुनावों में जीत कर आने के बाद प्रधानमंत्री बनेंगे. समझौते के तौर पर अनवर की पत्नी वान अजीजा को उप-प्रधानमंत्री भी बनाया गया.
अनवर ने चुनाव जीता तो महाथिर पर दबाव भी बढ़ा और तमाम कयास के बाद उन्होंने कहा कि वो कुछ और महीने प्रधानमंत्री बने रहना चाहते हैं. हाल के दिनों में जब ये बाद फिर से उठी तो महाथिर का जवाब था कि एपीईसी के 2020 शिखर सम्मेलन के बाद ही वो सत्ता छोड़ेंगे. पकातान हरापान गठबंधन के अंदर तमाम अंदरूनी बहस के बाद अनवर ने इस प्रस्ताव को भी गहन राजनीतिक समझ और संयम दिखाते हुए मान लिया. इन डेढ़ वर्षों में कई बार ये अफवाहें सामने आईं कि महाथिर अनवर के इतर किसी और को प्रधानमंत्री बनाना चाहते हैं. मलेशिया में चल रही राजनीतिक उठापटक को इसी संदर्भ में देखा जाना चाहिए.
अजमिन अली जो कि अनवर के सहयोगी रहे है लेकिन महाथिर के करीबी हैं, उनका नाम बार बार प्रधानमंत्री के दावेदार के तौर पर आता रहा है.
इन्हीं अफवाहों को मानो मूर्त रूप देने के लिए अजमिन ने पीकेआर के 10 सांसदों के साथ गठबंधन और पार्टी से बाहर निकलने का फैसला कर लिया और जिसके चलते सरकार पर समर्थन का संकट बन आया. इसी घटनाक्रम के बीच महाथिर ने सोमवार 24 फरवरी को त्यागपत्र दे दिया. मलेशिया के राजा अगोंग ने उनके त्यागपत्र को स्वीकार तो कर लिया लेकिन महाथिर को अंतरिम प्रधानमंत्री बने रहने को भी कहा है जिससे राजनीतिक हलकों में असमंजस की स्थिति बनी हुई है.
अगोंग के निर्णय के पीछे एक महत्वपूर्ण कारण यह है कि कोरोना वायरस के आर्थिक खतरे और आर्थिक मंदी से रूबरू मलेशिया को स्थिरता की जरूरत है. बृहस्पतिवार को पकातान हरापान सरकार को एक आर्थिक पैकेज की घोषणा करनी है जिसे आर्थिक समस्याओं से जूझने की रणनीति के तौर पर देखा जा रहा है.
अगर राजनीति को ताश का खेल माना जाए तो फिलहाल इस खेल में सबसे मजबूत स्थिति महाथिर की ही है. विपक्षी यूएनएनओ और पीएएस उनके समर्थन में दिख रहे हैं हालांकि महाथिर की सिर्फ अपनी पसंद के सांसद चुनने की शर्त ने उन्हें नाराज भी किया है और इसी वजह से इन पार्टियों ने फिर से चुनाव करवाने की इच्छा भी जाहिर कर दी है. ये इसलिए महत्वपूर्ण है क्योंकि अगोंग ने सभी 220 सांसदों को व्यक्तिगत रूप से तलब किया है और उनकी बहुमत के नेता के बारे में राय मांगी है.
डॉ. राहुल मिश्रा
पीएम इन वेटिंग अनवर को मलेशिया की जनता का एक अच्छा समूह समर्थन करता है, खास तौर पर युवावर्ग और उदारवादी विचारों के लोग. फिर से चुनाव हों तो शायद वो बहुमत भी पा सकेंगे लेकिन वर्तमान परिस्थिति में यह साफ दिख रहा है कि उनकी शराफत ही उनकी कमजोरी बन गई है. अगर किसी अजूबे के चलते वो सत्ता में आ भी गए तो ये बहुत कम समय के लिए ही होगा. अगोंग की राय और आकलन का भी इसमें खासा बड़ा रोल रहेगा. जहां तक महाथिर का सवाल है तो वो प्रधानमंत्री बने रहना चाहते थे और कम से कम तब तक तो बने ही रहेंगे जब तक नई सरकार का गठन ना हो जाए. जाहिर है देश में उथल पुथल मची है लेकिन महाथिर अपने किले में आराम से हैं. देखना दिलचस्प होगा कि मलेशिया की आम जनता सब कुछ जान पाएगी या नहीं, और अंदर और बाहर के भेद को पहचान कर अपना भविष्य तय कर सकेगी या नहीं.
(राहुल मिश्रा मलय यूनिवर्सिटी में सीनियर लेक्चरर और दक्षिण पूर्व एशिया के जानकार हैं.)
अनवर इब्राहिम को 20 साल पहले तत्कालीन प्रधानमंत्री महाथिर मोहम्मद ने अप्राकृतिक संभोग के आरोप में जेल भेजा था. समर्थक इसे जाली आरोप मानते हैं. 2015 में उन्हें फिर से गिरफ्तार कर लिया गया था. अब रिटायरमेंट से वापस आकर प्रधानमंत्री बने महाथिर ने उन्हें रिहा कर दिया है और दो साल में उनके लिए अपनी कुर्सी भी छोड़ देंगे.
म्यांमार की आजादी के सम्मानित नेता जनरल आंग सान की बेटी ने पिता की विरासत आगे बढ़ाने और शासन करने के बदले ऑक्सफोर्ड में शांति से पारिवारिक जीवन बिताने का रास्ता चुना था. लेकिन अपनी बीमार मां को देखने यांगोन पहुंची सू ची अचानक सैनिक विरोधी आंदोलन के केंद्र में आ गईं. उसके बाद के 21 सालों में 15 साल नजरबंद रहने वाली सूची 2015 के चुनावों में सत्ता में आईं.
चिली की पहली महिला राष्ट्रपति मिशेल को राजनीति में लाने वाले उनके पिता थे. वे सरकारी अधिकारी थे, जिनकी 1973 के सैनिक तख्तापलट के बाद हिरासत में हुई यातना के चलते मौत हो गई थी. मिशेल को भी बाद में भूमिगत राजनीतिक गतिविधियों के कारण कैद में रखा गया. वे पहली बार 2006 में राष्ट्रपति चुनी गईं. हाल ही में उनका दूसरा कार्यकाल पूरा हुआ है.
सरकार विरोधी नाटककार हावेल अपने पार्टी करने के प्रेम के कारण जाने जाते थे. चेकोस्लोवाकिया में 1968 के विद्रोह में हल्की भागीदारी ने उन्हें आजीवन एक्टिविस्ट बना दिया. हावेल को ब्लैकलिस्ट कर दिया गया और कम्युनिस्ट शासन के विरोध के कारण बार बार जेल भेजा गया. समाजवाद के पतन के बाद वे देश के राष्ट्रपति बने और रोलिंग स्टोन को कंसर्ट के लिए प्राग बुलाया.
दक्षिण अफ्रीका में नस्लवाद विरोधी आंदोलन के नेता नेल्सन मंडेला ने 1961 में कहा था, "धरती की कोई ताकत प्रतिबद्ध दमित जनता को आजादी पाने से नहीं रोक सकती." एक साल बाद उन्हें अश्वेत लोगों के अधिकारों के लिए हथियारबंद संघर्ष का नेतृत्व करने के आरोप में सजा दे दी गई. नस्लवाद की समाप्ति और 27 साल की जेल के बाद वे 1994 में देश के पहले राष्ट्रपति बने.
आजादी के बाद भारत के प्रधानमंत्री बने जवाहरलाल नेहरू पहली बार प्रिंस ऑफ वेल्स के दौरे का विरोध करने के लिए 1921 में जेल गए थे. स्वतंत्रता आंदोलन के सिलसिले में वे अलग अलग मौकों पर कुल मिलाकर एक दशक जेल में रहे. 1947 में आजाद भारत के पहले प्रधानमंत्री बनने वाले नेहरू 17 साल सत्ता में रहे. नेहरू गांधी वंश का लंबे समय तक भारत में वर्चस्व रहा है.
__________________________
हमसे जुड़ें: Facebook | Twitter | YouTube | GooglePlay | AppStore
मलेशिया के प्रधानमंत्री महाथिर मोहम्मद ने अचानक इस्तीफा दे दिया है. देश के राजा ने उनका इस्तीफा स्वीकार कर लिया है लेकिन उनसे कार्यवाहक प्रधानमंत्री बने रहने का अनुरोध किया है जिसे उन्होंने मान लिया है. (24.02.2020)
संयुक्त राष्ट्र में कश्मीर पर बयान देकर मलेशिया ने पाकिस्तान से बढ़ती करीबी और भारत से संबंधों पर पड़ते इसके असर को उजागर कर दिया है. आखिर महाथिर मोहम्मद को कश्मीर पर बयान देने की क्या जरूरत पड़ गई थी?   (25.10.2019)
मलेशिया में महाथिर मोहम्मद की जीत के बाद जेल में बंद विपक्षी नेता अनवर इब्राहिम को रिहा कर दिया गया है. इसके साथ वे जेल से सत्ता में पहुंचने वाले गिनती के नेताओं की लिस्ट में शामिल हो सकते हैं. (16.05.2018)
</doc>
<doc docid='dw_52416090' lang='hin' type='mono' source='https://www.dw.com/hi/hi/कोरोना-वायरस-पर-अनावश्यक-प्रतिक्रिया-अच्छी-नहींः-डब्ल्यूएचओ/a-52416090' term='कोरोना'>
विश्व स्वास्थ्य संगठन ने कोरोना वायरस की महामारी को लेकर अनावश्यक प्रतिक्रिया के खिलाफ चेतावनी दी है. ये चेतावनी घबराहट की वजह से हो रही खरीदारी, कार्यक्रमों के अचानक रद्द होने और क्रूज जहाजों पर यात्रा को लेकर व्यक्त की गई चिंताओं की खबरों के बाद आई.
चीन में महामारी से मरने वालों की संख्या 1900 के आस पास पहुंच गई है और वहां 72,000 से भी ज्यादा लोग संक्रमण की चपेट में आ चुके हैं. चीन से बाहर भी सैकड़ों लोग संक्रमण का शिकार हो चुके हैं, लेकिन डब्ल्यूएचओ का कहना है कि वायरस ने अपने केंद्र से बाहर एक बहुत छोटी आबादी को संक्रमित किया है और इसकी मृत्यु दर तुलनात्मक रूप से कम ही है.
महामारी से वैश्विक अर्थव्यवस्था को नुकसान पहुंचने का खतरा उत्पन्न हो रहा है क्योंकि चीन संक्रमित लोगों को अलग थलग रखने के बड़े कदमों की वजह से से पंगु हो गया है. एप्पल और बीएचपी जैसी बड़ी कंपनियों ने चेतावनी दी है कि इससे कंपनियों को बिक्री और कमाई को नुकसान हो सकता है.
व्यापार मेले, खेल प्रतियोगिताएं और सांस्कृतिक कार्यक्रम रद्द हो गए हैं, कई देशों ने चीन से आने वाले यात्रियों पर बैन लगा दिया है और मुख्य विमानन कंपनियों ने उड़ानें स्थगित कर दी हैं.
जापान के तट से दूर एक जहाज पर सैकड़ों लोगों के संक्रमित होने के बाद क्रूज जहाज उद्योग पर ध्यान केंद्रित हो गया है. कंबोडिया में एक और जहाज से उतरने के बाद एक यात्री को संक्रमित पाया गया.
डब्ल्यूएचओ पहले कह चुका है कि यात्रा संबंधी प्रतिबंध अनावश्यक हैं. इस संगठन ने सभी क्रूज जहाजों को रोक देने के सुझाव को अस्वीकार कर दिया.
संगठन के प्रमुख तेद्रोस अधनोम घेबरेयेसस ने जिनेवा में पत्रकारों से कहा, "स्थिति के अनुपात में कदम उठाये जाने चाहिए. ब्लैंकेट कदमों से हो सकता है फायदा ना हो".
डब्ल्यूएचओ ने वायरस की रोकथाम के लिए कठोर कदम उठाने के लिए चीन की सराहना की.
चीन में 18 फरवरी को लगभग 1900 नए मामले देखे गए, जो कि पिछले दिन से कम थे. चीन में संक्रमण के नए मामले पिछले दो हफ्तों से लगातार गिर रहे हैं.
तेद्रोस ने चेतावनी दी है कि यह गिरावट चलती रहेगी ऐसा अभी कहना जल्दबाजी होगी.
वुहान में स्थिति अभी भी भयावह बनी हुई है, जहां 18 फरवरी को एक अस्पताल के निदेशक की ही मौत हो गई.
डब्ल्यूएचओ ने अंतरराष्ट्रीय समुदाय को यकीन दिलाने की कोशिश है कि कोरोना वायरस एसएआरएस और एमईआरएस जैसे अन्य वायरसों से कम घातक है. संगठन का कहना है कि कोरोना वायरस की मृत्यु दर महज दो फीसदी है. दुनिया भर में इसके लगभग 900 मामले सामने आये हैं, और चीन के मुख्य भूभाग के बाहर फ्रांस, जापान, फिलीपींस, ताइवान और हॉन्ग कॉन्ग में सिर्फ पांच मौतें हुई हैं.
डब्ल्यूएचओ ने कहा कि बीमारी से ग्रसित अस्सी प्रतिशत से ज्यादा रोगियों में हलके लक्षण होते हैं और वे ठीक हो जाते हैं. संगठन के स्वास्थ्य आपातकाल कार्यक्रम के प्रमुख माइकल रायन ने कहा, "ये बहुत गंभीर महामारी है और इसके फैलने की संभावना है, लेकिन हमें इस बात को संक्रमित लोगों की संख्या के साथ देखना है. हुबेई के बाहर, यह महामारी बहुत कम आबादी को प्रभावित कर रही है."
सीके/एनआर(एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
19 मामले
18 मामले
17
12
10
08
07
06
06
06
06
04
04
दो-दो मामले
हर देश में एक मामला
कराची में सैकड़ों की संख्या में इकट्ठा हुए लोगों ने पाकिस्तान सरकार से चीन में फंसे छात्रों को निकालने के लिए आग्रह किया है. चीन में कोरोना वायरस की वजह से 1500 से अधिक लोगों की मौत हो चुकी है. (17.02.2020)
चीन में कोरोना वायरस से हजार से ज्यादा मौतें हो चुकी हैं जबकि हजारों लोग अस्पताल में भर्ती हैं. दूसरे देशों में भी इस खतरनाक वायरस का खौफ है, तो वहीं कुछ लोग सोशल मीडिया पर भ्रामक जानकारी फैला रहे हैं. (14.02.2020)
कोरोना वायरस के संक्रमण की पहचान के एक नए तरीके के लागू होने की वजह से चीन के हुबेई में मृतकों की संख्या में रिकॉर्ड वृद्धि दर्ज की गई है. (13.02.2020)
चीन से निकला कोरोना वायरस भारत समेत दुनिया के 23 देशों में फैल चुका है. नेपाल और श्रीलंका भी इसकी जद में हैं. एक नजर कोरोना वायरस से जूझते देशों पर.
(01.02.2020)
</doc>
<doc docid='dw_52402477' lang='hin' type='mono' source='https://www.dw.com/hi/hi/parents-protest-as-pakistani-students-stuck-in-china-under-coronavirus-lockdown/a-52402477' term='कोरोना'>
पाकिस्तान के कई छात्र शिक्षा के लिए चीन जाते हैं और कोरोना वायरस के फैलने के बाद पाकिस्तान सरकार ने उन्हें वहां से निकालने के लिए अब तक कोई ठोस कदम नहीं उठाया है. ऐसे में अभिभावक परेशान हैं.
चीन में कोरोना वायरस से प्रभावित वुहान प्रांत में फंसे पाकिस्तानी छात्रों को निकालने पर सरकार ने अब तक कोई फैसला नहीं लिया है. कोरोना वायरस से चीन का वुहान सबसे अधिक प्रभावित है और वहां पाकिस्तान के एक हजार से अधिक छात्र फंसे हुए हैं. पाकिस्तान के स्वास्थ्य राज्य मंत्री जफर मिर्जा ने ट्विटर पर लिखा कि वह और सरकार के दूसरे मंत्री अभिभावकों के साथ बुधवार को बैठक करेंगे. उन्होंने यह भी कहा कि सरकार छात्रों की देखभाल के लिए चीनी अधिकारियों के साथ मिलकर काम कर रही है.
कई छात्रों और उनके परिवार में चीन में कोरोना वायरस से बढ़ती मौतों के बाद निराशा बढ़ती जा रही है. इन परिवारों ने पड़ोसी देश भारत और बांग्लादेश का उदाहरण दिया कि वहां की सरकारें अपने नागरिकों को निकाल रही है. एक प्रदर्शनकारी ने पत्रकारों से रोते हुए कहा, "खुदा का वास्ता है, हमारी सरकार के प्रतिनिधियों से गुजारिश है कि हमारे बच्चों को वापस लाएं. सरकार को एक मां की बात सुननी चाहिए."
प्रदर्शनकारियों ने सरकार से कार्रवाई की मांग करते हुए "हमारे बच्चों को वापस लाओ" के नारे लगाए. उनके हाथों में बैनर थे जिनमें सरकार से बच्चों को वापस लाने को लेकर नारे लिखे हुए थे. इससे पहले भी दर्जन भर परिवारों ने लाहौर में चीनी कांसुलेट के बाहर प्रदर्शन किया था. मिर्जा ने ट्विटर पर लिखा कि छह पाकिस्तानी छात्रों में वायरस की पुष्टि हुई थी और वह पूरी तरह से ठीक हो गए हैं और एक का इलाज जारी है. समाचार एजेंसी रॉयटर्स से छात्रों ने कहा कि वे चीन छोड़कर वापस लौटना चाहते हैं.
वुहान में फंसे छात्र मीर हसन के पिता की पिछले दिनों मौत हो गई थी. सरकार ने हसन की चीन से निकालने की गुहार खारिज कर दी थी. वे अपनी मां के साथ दुख की इस घड़ी में रहना चाहते थे. रॉयटर्स को हसन ने बताया, "मां भी चाहती है कि मैं वापस लौट आऊं, दुर्भाग्य से, मुझे पता नहीं है कि मैं घर वापस कब जाऊंगा और कब अपनी मां को देखूंगा."
वुहान में पीएचडी के छात्र साहिल हसन ने कहा कि उन्हें पीएचडी की स्कॉलरशिप लेने में परेशानी आ रही है. जिस वजह से वह भोजन और पानी खरीदने में असमर्थ हैं.
वहीं दूसरी ओर वुहान से दिल्ली लाए गए 406 लोगों से लिए गए अंतिम नमूने की रिपोर्ट निगेटिव आई है. इसके बाद छावला स्थित भारत तिब्बत सीमा पुलिस (आईटीबीपी) परिसर में बने आइसोलेशन केंद्र से लोगों को घर भेजने का काम शुरू हो रहा है. गौरतलब है कि आईटीबीपी के आइसोलेशन केंद्र में मालदीव के सात लोग भी हैं. सभी लोगों को फरवरी के पहले हफ्ते में भारत वापस लाया गया था. भारतीय स्वास्थ्य मंत्रालय ने इन सभी लोगों के लिए जरूरी सलाह जारी की है. मंत्रालय ने इन्हें भीड़भाड़ वाले इलाके से बचने को कहा है साथ ही इन्हें छुट्टी मिलने के 14 दिन बाद दोबारा जांच कराने को कहा है.
एए/एनआर (रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
चीन में कोरोना वायरस से हजार से ज्यादा मौतें हो चुकी हैं जबकि हजारों लोग अस्पताल में भर्ती हैं. दूसरे देशों में भी इस खतरनाक वायरस का खौफ है, तो वहीं कुछ लोग सोशल मीडिया पर भ्रामक जानकारी फैला रहे हैं. (14.02.2020)
किसी भी बीमारी को फैलने से रोकने के लिए विश्व स्वास्थ्य संगठन (डब्ल्यूएचओ) अंतरराष्ट्रीय स्तर पर सार्वजनिक स्वास्थ्य आपात स्थिति घोषित कर सकता है. कोरोना वायरस को मिलाकर अब तक छह बार इस तरह की आपात स्थिति घोषित की गई है. (03.02.2020)
दुनिया भर में कोरोना वायरस को लेकर फैली दहशत के बीच डॉक्टर यह पड़ताल कर रहे हैं कि क्या यह वायरस मानव मल के जरिए भी फैल सकता है, जैसा कि सार्स के वायरस के मामले में था. (05.02.2020)
कोरोना वायरस के संक्रमण की पहचान के एक नए तरीके के लागू होने की वजह से चीन के हुबेई में मृतकों की संख्या में रिकॉर्ड वृद्धि दर्ज की गई है. (13.02.2020)
</doc>
<doc docid='dw_52375140' lang='hin' type='mono' source='https://www.dw.com/hi/hi/fake-news-makes-disease-outbreaks-worse-study-finds/a-52375140' term='कोरोना'>
कोरोना वायरस को लेकर सोशल मीडिया पर फेक न्यूज, अधूरी जानकारी और गलत सलाह इस महामारी के प्रकोप को और अधिक बढ़ा सकती है. यह दावा एक शोध में किया गया है. चीन में कोरोना वायरस फैलने और उसके कारण होने वाली मौतों के बाद सोशल मीडिया पर तरह-तरह की जानकारी और सलाह साझा की जा रही हैं, जिनमें जानकारी या तो अधूरी है या फिर गलत है. ब्रिटेन के यूनिवर्सिटी ऑफ ईस्ट एंजिला (यूएई) के वैज्ञानिकों ने एक विश्लेषण किया, जिसमें उन्होंने यह जानना चाहा कि गलत सूचना का प्रसार कैसे बीमारी के फैलने को प्रभावित करता है. वैज्ञानिकों का कहना है कि फर्जी खबरों को फैलने से रोकने के किसी भी सफल प्रयास से लोगों की जान बचाई जा सकती है.
शोध के सह-लेखक और यूएई के प्रोफेसर पॉल हंटर कहते हैं, "जहां तक कोविड-19 (कोरोना वायरस) की बात है, इसको लेकर इंटरनेट पर प्रसारित होने वाली कई अटकलें, गलत सूचना और फर्जी खबरें हैं कि वायरस कैसे पैदा हुआ, क्या कारण है और यह कैसे फैलता है?” विश्व स्वास्थ्य संगठन ने कोरोना वायरस को कोविड-19 नाम दिया है. शोध के सह-लेखक और यूएई के प्रोफेसर पॉल हंटर कहते हैं, "जहां तक कोविड-19  की बात है, इसको लेकर इंटरनेट पर प्रसारित होने वाली कई अटकलें, गलत सूचना और फर्जी खबरें हैं कि वायरस कैसे पैदा हुआ, इसका क्या कारण है और यह कैसे फैलता है?” हंटर कहते हैं, "गलत सूचना का मतलब है कि बुरी सलाह बहुत तेजी से फैलती है और यह इंसानों के व्यवहार को बदल देती है जिससे वह ज्यादा जोखिम लेता है.” इस शोध में हंटर और उनकी टीम ने तीन और वायरस पर ध्यान केंद्रित किया जिसमें फ्लू, मंकीपॉक्स और नोरोवायरस शामिल हैं. लेकिन उनका मानना है कि शोध के नतीजे कोविड-19  के प्रकोप से निपटने के लिए उपयोगी हो सकते हैं. हंटर कहते हैं, "फर्जी खबरें बिना किसी सटीकता के बनाई जाती हैं और यह अक्सर साजिश के सिद्धांतों पर आधारित होती हैं.”
भारत में भी सोशल मीडिया और व्हाट्सएप ग्रुप में भी लोग तरह-तरह की आधी अधूरी या फिर बिना प्रमाणित जानकारी साझा कर रहे हैं. पिछले दिनों केरल में पुलिस ने ऐसे तीन लोगों को गलत जानकारी फैलाने के आरोप में गिरफ्तार किया था. दूसरी ओर स्वास्थ्य और परिवार कल्याण मंत्री डॉ. हर्षवर्धन का कहना है कि कोरोना वायरस की निगरानी, नमूना, संग्रह, पैकेजिंग और परिवहन, संक्रमण रोकथाम, नियंत्रण और क्लिनिकल प्रबंधन के बारे में राज्यों को परामर्श और दिशा-निर्देश जारी किए गए हैं. हर्षवर्धन ने कहा है कि इस बीमारी को लेकर दिशा-निर्देश दस्तावेज स्वास्थ्य और परिवार कल्याण मंत्रालय की वेबसाइट पर मौजूद है.
एए/एके (रॉयटर्स)
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
कोरोना वायरस के संक्रमण की पहचान के एक नए तरीके के लागू होने की वजह से चीन के हुबेई में मृतकों की संख्या में रिकॉर्ड वृद्धि दर्ज की गई है. (13.02.2020)
किसी भी बीमारी को फैलने से रोकने के लिए विश्व स्वास्थ्य संगठन (डब्ल्यूएचओ) अंतरराष्ट्रीय स्तर पर सार्वजनिक स्वास्थ्य आपात स्थिति घोषित कर सकता है. कोरोना वायरस को मिलाकर अब तक छह बार इस तरह की आपात स्थिति घोषित की गई है. (03.02.2020)
अमेरिकी राष्ट्रपति डॉनल्ड ट्रंप ने भरोसा जताया है कि चीन कोरोना वायरस से फैली महामारी को रोकने में सक्षम है. चीन में इस वायरस से अब तक छह सौ से ज्यादा मौतें हो गई हैं जबकि अन्य कई देशों में भी इसके मामले सामने आए हैं. (07.02.2020)
चीन में महामारियों के विशेषज्ञ बता रहे हैं कि अप्रैल तक कोरोना वायरस का संकट खत्म हो जाना चाहिए लेकिन विश्व स्वास्थ्य संगठन इसे लेकर बेहद गंभीर रुख अपना रहा है. (11.02.2020)
</doc>
<doc docid='dw_52361312' lang='hin' type='mono' source='https://www.dw.com/hi/hi/सीटी-स्कैन-शुरू-होते-ही-हुबेई-में-बढ़े-कोरोना-वायरस-के-मामले/a-52361312' term='कोरोना'>
हुबेई चीन का वो प्रांत है जो कोरोना वायरस से फैली महामारी का केंद्र है. 12 फरवरी को प्रांत में मृतकों की संख्या में रिकॉर्ड वृद्धि दर्ज की गई. ऐसा बीमारी की पहचान के एक नए तरीके के लागू होने की वजह से हुआ. बस एक ही दिन पहले चीन ने दो हफ्तों में सबसे कम नए मामले दर्ज किए थे, जिसने देश के वरिष्ठ मेडिकल सलाहकार के द्वारा किए गए उस पूर्वानुमान को और मजबूती दी थी जिसमें उन्होंने कहा था कि अप्रैल तक महामारी का अंत हो सकता है.
लेकिन जहां पूरे चीन में 11 फरवरी को 2,015 नए मामले सामने आए, वहीं 12 फरवरी को अकेले हुबेई में 14,840 मामले सामने आए. ऐसा तब हुआ जब प्रांत में अधिकारियों ने वायरस के संकेत तलाशने के लिए कंप्यूटरीकृत टोमोग्राफी (सीटी) स्कैन शुरू किया है.
इसके पहले हुबेई में संक्रमण की पुष्टि सिर्फ आरएनए टेस्ट द्वारा की जा रही थी, जिसमे कई दिन तक लग जाते हैं. आरएनए या राइबोनुक्लेइक एसिड में जेनेटिक जानकारी होती है जिसकी वजह से वायरस की पहचान होती है.
हुबेई के स्वास्थ्य आयोग ने कहा कि तेजी से होने वाले सीटी स्कैन के उपयोग से फेफड़ों के संक्रमण को जल्दी पकड़ा जा सकता है. इससे रोगियों को जल्द से जल्द इलाज मुहैया हो पाएगा और उनके स्वस्थ्य होने के आसार भी बढ़ेंगे.
सार्स से बड़ा संकट बन चुका है कोरोना वायरस
सिडनी स्थित न्यू साउथ वेल्स विश्वविद्यालय के किर्बी इंस्टीट्यूट में बायोसिक्योरिटी शोध की प्रमुख रैना मैकिनटायर के अनुसार ये नई प्रक्रिया मृतकों की संख्या में इस तरह की वृद्धि का कारण हो सकती है. उन्होंने रायटर्स को बताया, "संभवतः ऐसे लोगों की भी मौत हुई जिनकी प्रयोगशाला में जांच नहीं हुई थी लेकिन सीटी स्कैन हुआ था. ये जरूरी है कि ऐसे मामलों की भी गिनती हो."
चीनी अधिकारियों ने कहा कि परीक्षण की नई तकनीक अभी सिर्फ हुबेई में इस्तेमाल हो रही है.
उधर, हुबेई में कम्युनिस्ट पार्टी के दो स्थानीय नेताओं को इस संकट के प्रबंधन को लेकर हुई आलोचनाओं के बाद चीन की सरकार ने बर्खास्त कर दिया है. सरकारी मीडिया में उन्हें निकाले जाने की खबर आई लेकिन इसका कोई कारण नहीं बताया गया. पिछले साल महामारी की शुरुआत से लेकर अभी तक जितने अधिकारियों को बर्खास्त किया गया है, उनमें ये सबसे वरिष्ठ हैं.
इसी बीच, विश्व स्वास्थ्य संगठन ने कहा है कि चीन में संक्रमण के मामलों की संख्या अब स्थिर हो गई है, लेकिन महामारी के फैलने की रफ्तार अब कम हो रही है या नहीं, यह कहना अभी जल्दबाजी होगी.
इसके अलावा, स्पेन के बार्सिलोना में होने वाली मोबाइल वर्ल्ड कांग्रेस महामारी को लेकर चिंताओं की वजह से रद्द हो गई है. फार्मूला वन चाइनीज ग्रां प्री, जो 19 अप्रैल को शंघाई में होनी थी, उसे भी आगे खिसका दिया गया है.
हांग कांग प्रशासन ने स्कूलों को 16 मार्च तक बंद रखने का फैसला किया है.
सीके/ओएसजे (रायटर्स)
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
</doc>
<doc docid='dw_52341669' lang='hin' type='mono' source='https://www.dw.com/hi/hi/क्या-अप्रैल-तक-जारी-रहेगा-कोरोना-का-उत्पात/a-52341669' term='कोरोना'>
चीन के वरिष्ठ चिकित्सा सलाहकारों का अनुमान है कि चीन से शुरु हुए कोरोना वायरस का संक्रमण अप्रैल तक खत्म हो जाएगा. अब तक इस वायरस के कारण मरने वालों की तादाद 1,000 के पार चली गई है. विश्व स्वास्थ्य संगठन ने इसे एक "बहुत गंभीर" वैश्विक खतरा बताया है. इस महामारी के कारण विश्व की दूसरी सबसे बड़ी अर्थव्यवस्था में कंपनियां जद्दोजहद कर रही हैं. काफी लंबी खींची गई चीनी नए साल की छुट्टियों के बाद कामकाज शुरु करने में उन्हें बड़ी मुश्किलें आ रही हैं और अरबों डॉलर का खर्चा करना पड़ रहा है.
कई कंपनियां लोगों को नौकरियों से निकाल भी रही हैं. ऐसा तब जबकि चीनी राष्ट्रपति शी जिनपिंग इसका आश्वासन दे चुके थे कि ऐसा नहीं होगा. चीन दुनिया के बहुत से देशों को चीजें निर्यात करता है. ऐसे में कार निर्माताओं से लेकर स्मार्टफोन बनाने वाली तमाम वैश्विक कंपनियों को सप्लाई चेन में रुकावट का सामना करना तय है.
कोरोना पर चीन के प्रमुख चिकित्सा सलाहकार जोंग नानशान ने समाचार एजेंसी रॉयटर्स को कहा कि देश के कई हिस्सों में नए संक्रमण के मामले धीरे धीरे कम होने लगे हैं. उन्होंने इस बात की आशंका जताई कि फरवरी महीने में यह महामारी अपने चरम तक पहुंचेगी. 83 वर्षीय जोंग ने कहा, "मुझे उम्मीद है कि यह संक्रमण या यह घटना अप्रैल तक जाते जाते खत्म हो जाएगी." खुद महामारियों के विशेषज्ञ जोंग को तब काफी प्रसिद्धि मिली थी जब 2003 में फैली सार्स महामारी का मुकाबला करने में उन्होंने अहम भूमिका निभाई थी.
चीन के वुहान में स्थित एक अस्पताल की तस्वीर.
विश्व स्वास्थ्य संगठन ने पुष्टि की है कि 11 फरवरी तक कोरोना के कारण चीन में 1,017 लोगों की जान चली गई है और इसके करीब 42,708 मामले सामने आ चुके हैं. चीन के अलावा अन्य 24 देशों में केवल 319 मामलों की पुष्टि हो पाई है. मुख्यभूमि चीन के अलावा अब तक केवल दो लोगों की जान गई है, एक की हांगकांग में और दूसरे की फिलीपींस में.
विश्व स्वास्थ्य संगठन के प्रमुख ने एक अपील में कहा है कि वायरस के सैंपल शेयर किए जाएं और इसके लिए जल्द से जल्द कोई दवा या टीका बनाने की ओर बढ़ा जाए. संस्था के प्रमुख ट्रेडोस घेब्रेयासुस ने जेनेवा में रिसर्चरों को संबोधित करते हुए कहा, "इसके 99 फीसदी मामले चीन में ही आए. यह काफी हद तक एक देश तक सीमित आपातकाल ही है, लेकिन ऐसा कुछ जो बाकी दुनिया के लिए बड़ा संकट बन सकता है."
चीन के भीतर, कम से कम 300 कंपनियां बैंकों में कर्ज के लिए आवेदन भर चुकी हैं. कुल कर्ज की रकम 57.4 अरब युआन (यानि करीब 8.2 अरब डॉलर) के आसपास होगी. कुछ सौ कंपनियों को इतनी बड़ी राशि निर्माण और उत्पादन की प्रक्रिया में आई रुकावट की भरपाई के लिए चाहिए. ऐसी कितनी ही और कंपनियां कर्ज की कतार में लग सकती हैं.
चीनी कंपनी शिनचाओ मीडिया ने हाल ही में अपने 500 कर्मचारियों को नौकरी से निकाल दिया, जो उनकी कुल वर्कफोर्स का करीब दसवां हिस्सा थे. बाकी कई कंपनियां अपने हजारों कर्मचारियों को वेतन देने में असमर्थ पा रही हैं. चीनी सरकार ने अब तक देश में नौकरियों में स्थिरता लाने के लिए कोई बड़ा कदम नहीं उठाया है जिसके आने वाले कुछ दिनों में आने की उम्मीद की जा रही है. बैंकों की ब्याज दर में भी कमी लाई जा सकती है जिससे कर्ज लेने वालों का बोझ कुछ कम हो. लेकिन तब तक चीन के आर्थिक विकास के पूर्वानुमान को लगभग सभी बड़ी मार्केट रिसर्च कंपनियों ने घटा दिया है.
आरपी/एमजे (रॉयटर्स)
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
</doc>
<doc docid='dw_52322115' lang='hin' type='mono' source='https://www.dw.com/hi/hi/मैर्केल-की-करीबी-कारेनबावर-नहीं-होंगी-चांसलर-पद-की-उम्मीदवार/a-52322115' term='कोरोना'>
चांसलर अंगेला मैर्केल की सीडीयू पार्टी की प्रमुख और जर्मनी की रक्षा मंत्री आनेग्रेट क्रांप कारेनबावर अब उनके बाद चांसलर पद की उम्मीदवार नहीं होंगी. हाल ही में सीडीयू पार्टी को एक जर्मन राज्य थुरिंजिया में जिस तरह के आरोपों का सामना करना पड़ा है, उसे देखते हुए आगामी चुनाव के लिए पार्टी ने ऐसा फैसला लिया है. फिलहाल यह खबर सीडीयू के सूत्रों के हवाले से समाचार एजेंसी एएफपी ने छापी है.
पार्टी के भीतर ऐसी स्थिति तब बनी जब हाल ही में थुरिंजिया के गवर्नर पद के लिए व्यापार समर्थक एफडीपी पार्टी के सदस्य का समर्थन ना केवल धुर दक्षिणपंथी पार्टी एएफडी ने बल्कि मैर्केल की सीडीयू ने भी कर दिया था. एक ही उम्मीदवार के पक्ष में वोट देने के कारण सीडीयू और एएफडी एक ही पाले में खड़े नजर आ रहे थे. इसके कारण दोनों ही पार्टियों की आलोचना हुई. जर्मन राजनीति में मुख्यधारा की किसी भी प्रमुख पार्टी का धुर दक्षिणपंथी पार्टियों को समर्थन देना एक वर्जित और विवादास्पद विषय रहा है.
भेजें  Facebook   Twitter   google+   Whatsapp   Tumblr   linkedin   stumble   Digg   reddit   Newsvine
पर्मालिंक https://p.dw.com/p/3XY0m
57 साल की कारेनबावर को एकेके के छोटे नाम से भी जाना जाता है. उन्होंने दिसंबर 2018 में मैर्केल से सीडीयू प्रमुख की कुर्सी संभाली थी. सीडीयू यानि क्रिस्चियन डेमोक्रैटिक यूनियन ने कहा है कि जल्द ही नए उम्मीदवार की खोज शुरु की जाएगी. अगले कुछ महीनों में एकेके को अपनी जगह एक ऐसा नेता चुनना है जो पार्टी का प्रमुख और चांसलर पद का नया उम्मीदवार होगा. चांसलर मैर्केल एकेके को रक्षा मंत्री के पद पर बनाए रखना चाहती हैं. जुलाई 2019 में ही एकेके ने यह पद संभाला था.
जर्मनी में अगले आम चुनाव 2021 में होने हैं लेकिन हो सकता है कि उसके पहले ही सीडीयू-सीएसयू और एसपीडी के महागठबंधन वाली सरकार तब तक ऐसे ही ना चलती रहे. थुरिंजिया में हुई घटना को खुद मैर्केल "अक्षम्य" और उसके नतीजों को "पलटना जरूरी" बता चुकी हैं. जानकारों का मानना है कि पार्टी के भीतर चांसलर पद के लिए पहले से ही एकेके के प्रतिद्वंद्वी रहे फ्रीडरिष मेर्त्स और येन्स श्पान के नामों पर चर्चा हो सकती है. कारोबारी मेर्त्स ब्लैकरॉक के एसेट मैनेजमेंट का काम छोड़ कर राजनीति पर ध्यान लगा रहे हैं. वहीं श्पान देश के स्वास्थ्य मंत्री के रूप में सरकार में हैं और कोरोना वायरस संक्रमण की आपदा के बीच एक बेहद सक्रिय भूमिका निभाते नजर आ रहे हैं.
आरपी/आईबी (एएफपी, रॉयटर्स)
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
मैरिलिन ह्यूसन अमेरिकी कंपनी लॉकहीड मार्टिन की प्रमुख हैं. पांच भाई बहनों में सबसे बड़ी मर्लिन के पिता की छोटी उम्र में ही मौत हो गई. इसके बावजूद उन्होंने हिम्मत नहीं हारी. उन्होंने बिजनेस एडमिनिस्ट्रेशन में बैचलर और अलबामा विश्वविद्यालय से अर्थशास्त्र में मास्टर किया है.
गिनी रोमेटी आईबीएम की वर्तमान अध्यक्ष और सीईओ है. कंपनी में इस पद पर पहुंचने वाली पहली महिला भी हैं. लगातार दस सालों से वह फार्च्यून पत्रिका के 50 सबसे शक्तिशाली व्यावसायिक महिलाओं में आती रही हैं.
एना स्पेन की बैंकर हैं. उनके बैंकर पिता एमिलियो बॉटिन स्पेन के ग्रूपो सैंटनर और पालोमा ओशे के कार्यकारी अध्यक्ष थे. 2014 को उन्हें बोटिन परिवार की चौथी पीढ़ी के सेंटेंडर ग्रुप का कार्यकारी अध्यक्ष नियुक्त किया गया.
अबीगैल जॉनसन अरबपति व्यवसायी हैं. जो 2014 से अमेरिका की बड़ी निवेश फर्म फिडेलिटी इंवेस्टमेंट्स की अध्यक्ष हैं. वह दुनिया की धनी महिलाओं में से एक हैं.
बिल और मेलिंडा गेट्स फाउंडेशन की सह-संस्थापिका मेलिंडा बिल गेट्स की पत्नी हैं. वह अपने पति के साथ मिल कर पूरी दुनिया में स्वास्थ्य, शिक्षा, ग्रामीण क्षेत्रों के विकास के लिए काम कर रही हैं.
जनरल मोटर्स की सीईओ मैरी बारा ने इलेक्ट्रिक गाड़ियों, सेल्फ ड्राइविंग कार, राइड शेयर सर्विस में अरबों का निवेश किया है. दुनिया की सबसे ताकतवर महिला उद्यमी हैं.
जर्मन की रक्षा मंत्री रह चुकीं उर्सुला फॉन डेय लाएन फिलहाल यूरोपीय आयोग की अध्यक्ष हैं. इस पद पर आने वाली वह पहली महिला हैं. यूरोपीय आयोग यूरोप की सरकार जैसा है.
अमेरिकी प्रतिनिधि सभा की अध्यक्ष. देश के दूसरे सबसे ऊंचे पद पर बैठने वाली महिला हैं नैंसी पलोसी. डेमोक्रैटिक नेता इस समय राष्ट्रपति के खिलाफ महाभियोग के कारण चर्चा में हैं.
यूरोपीय केंद्रीय बैंक की प्रमुख क्रिस्टीन लागार्द ने कॉरपोरेट वकील के तौर पर करियर शुरु की. वह आईएमएफ की प्रमुख भी रह चुकी हैं. 2007 से 2011 तक वे फ्रांस की वित्त मंत्री थीं.
जर्मनी की चांसलर अंगेला मैर्केल फोर्ब्स की सूची में पहले पायदान पर हैं. वह 2005 से जर्मनी की चांसलर हैं और यूरोप ही नहीं, बल्कि दुनिया के बड़े नेताओं में उनकी गिनती होती है.
भारत की वित्त मंत्री निर्मला सीतारमण को इस सूची में 34वां स्थान मिला है. भारत की पहली महिला वित्त मंत्री हैं. वह रक्षा मंत्री भी रह चुकी हैं. उन्हें पहली बार लिस्ट में शामिल किया गया है.
रिपोर्ट: श्रेया बहुगुणा
भेजें  Facebook   Twitter   google+   Whatsapp   Tumblr   linkedin   stumble   Digg   reddit   Newsvine
पर्मालिंक https://p.dw.com/p/3XY0m
फोर्ब्स मैगजीन ने दुनिया की 100 सबसे ताकतवर महिलाओं की सूची जारी की है. इस सूची में भारत की वित्त मंत्री निर्मला सीतारमण भी हैं. वहीं लगातार नौवीं बार जर्मनी की चांसलर अंगेला मैर्केल पहले स्थान पर बनी हुई हैं. (24.01.2020)
</doc>
<doc docid='dw_52269953' lang='hin' type='mono' source='https://www.dw.com/hi/hi/मानव-मल-के-जरिए-भी-फैल-सकता-है-कोरोना/a-52269953' term='कोरोना'>
अभी तक यही माना जाता है कि आम तौर पर कोरोना वायरस इंसानों से इंसानों में संक्रमण वाली छोटी छोटी बूंदों के जरिए फैलता है. लेकिन वुहान इंस्टीट्यूट ऑफ वीरोलॉजी की शी चेंगली प्रयोगशाला के रिसर्चरों को कोरोना वायरस से संक्रमित व्यक्ति के मल में वायरस के आरएनए यानी राइबोन्यूक्लिक एसिड मिले हैं. यह वायरस फैलने के एक और तरीके की तरफ इशारा करता है.
चीनी रिसर्चरों के शोध नतीजों की पुष्टि अमेरिकी रिसर्चरों ने भी की है. अमेरिका में कोरोना वायरस से संक्रमित एक व्यक्ति के मल में भी वायरस के आरएनए मिले हैं. यह व्यक्ति हाल में चीन के वुहान से लौटा था.
चीन के शेनचेन स्वास्थ्य आयोग ने एक बयान में कहा है कि कोरोना के आरएनए की मौजूदगी से पता चलता है कि यह बीमारी मल में भी पहुंच रही है और वहां अस्तित्व में रह सकती है. आरएनए एक बायोमोलेक्यूल है जिसमें कुछ निश्चित प्रकार के वायरसों की अनुवांशिक जानकारी होती है, जैसे कि उसके जीन किस प्रकार के पदार्थों से बने हैं. वायरस से फैलने वाली कुछ बीमारियों के रोगाणु हमारे हाथों से मुंह में जा सकते हैं.
ये भी पढ़िए: किन किन देशों तक पहुंच गया है कोरोना वायरस
19 मामले
18 मामले
17
12
10
08
07
06
06
06
06
04
04
दो-दो मामले
हर देश में एक मामला
ये रोगाणु बीमार व्यक्ति के मल या फिर उल्टी के सबसे छोटे अंशों के रूप में हमारे हाथों पर चिपके रह सकते हैं. फिर हाथों से ये आसानी से आपके मुंह तक पहुंच सकते हैं. बहुत थोड़े मामलों में यह संभव है कि रोगाणु पानी या फिर खाने के साथ मिलकर अंदर चले जाएं. मल सूख जाने के कई दिन बाद तक उसमें वायरस सक्रिय होते हैं. यहां तक कई दिनों तक पानी में रहने पर भी वे जीवित रह सकते हैं.
सार्स भी मल के जरिए फैला
चीन की समाचार एजेंसी शिन्हुआ ने एक चौंकाने वाली सूचना यह भी दी है कि कोरोना वायरस के संक्रमित होने वाले व्यक्ति को दूसरे लक्षणों के साथ साथ डायरिया की शिकायत भी हो सकती है. चीनी शोधकर्ता इसलिए भी चौकन्ने हैं क्योंकि 2003 में जब सांस से जुड़ी बीमारी सार्स फैली थी, तब भी संक्रमित व्यक्ति के मल में उसके वायरस मिले  थे.
तब सार्स का वायरस (खांसी और छींक से निकली) संक्रमित बूंदों के शरीर में जाने, संक्रमित व्यक्ति के मल मूत्र (मल, पेशाब, उल्टी, पसीना) और वायरस वाले खाने और पानी की वजह से फैल रहा था. विश्व स्वास्थ्य संगठन ने पाया था कि डायरिया से पीड़ित व्यक्ति के मल में चार दिन तक वायरस सक्रिय था. इससे पता चलता है कि बड़ी मात्रा में वायरस हमारे मल में पहुंच रहा है, जो संक्रमण को फैला रहा है.
रोगाणु मुक्त करें
चीन के गुआंजू में सदर्न मेडिकल यूनिवर्सिटी में प्रोफेसर चांग चीवेई ने भी चेतावनी दी है कि टॉयलेट को फ्लश करने से वायरस हवा के छोटे छोटे कणों के रूप में फैल सकता है. चांग ने बीजिंग न्यूज के साथ बातचीत में कहा कि इस तरह संक्रमण को रोकने के लिए जरूरी है कि संक्रमित लोगों या फिर संक्रमण का खतरा झेल रहे लोगों द्वारा इस्तेमाल होने वाले सभी टॉयलेट्स को संक्रमण से मुक्त और वहां की हवा को साफ किया जाए. हांगकांग के साउथ चाइन मॉर्निंग पोस्ट का कहना है कि अस्पताल के कर्मचारियों और मरीजों को सावधानीपूर्वक खुद को बचाना होगा.
इसका मतलब है कि हमें अपने हाथों को लगातार साबुन से धोते रहना जरूरी है. इस बारे में अभी अध्ययन हो रहे हैं कि क्या वायरस वाकई पाचन तंत्र मौजूद है और मानव मल से यह दूसरे लोगों तक फैल सकता है. चीन के एक रिसर्चर फेंग लुचाओ कहते हैं, "अभी और रिसर्च करनी होगी तभी हम इस पुष्टि कर पाएंगे कि यह वायरस मल के जरिए फैलता है या फिर हवा में बनने वाली छोटी छोटी बूंदें भी इस वायरस को आगे बढ़ाती है या नहीं."
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
ये भी पढ़िए: कैसा है चीन से निकला कोरोना वायरस
जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
स्वास्थ्य विशेषज्ञों का कहना है कि उनके पास इस नए वायरस पर बहुत कम जानकारी है. उनका कहना है कि वायरस के चक्र को देख कर ऐसा लगता है कि कोरोना कुछ कुछ सार्स वायरस जैसा है. इसी आधार पर उन्हें लगता है कि जैसे सार्स वायरस पर काबू पाया जा सका था वैसे ही कोरोना पर भी पाना संभव होगा.
कोरोना वायरस चीन के वुहान शहर से फैला लेकिन अब वह दुनिया के कई देशों में भी फैल रहा है. इस वायरस की चपेट में अब तक करीब 15 देश आ चुके हैं. इनमें भारत, जर्मनी समेत तमाम देश शामिल हैं.
संक्रमित इलाकों में रहने वालों को मरीजों को अलग थलग रखना चाहिए, नियमित हाथ धोने चाहिए और मास्क पहन कर रहना चाहिए. इससे संक्रमित लोगों की तादाद को नीचे लाया जा सकता है.
कोरोना वायरस से बचने के लिए हर शख्स को थोड़ा सतर्क रहने की जरूरत है. यह जैसे ही किसी दूसरे इंसान को संक्रमित करता है, इसका इलाज करना और मुश्किल हो जाता है. शोधकर्ता पता नहीं कर पाए हैं कि कोरोना वायरस का संक्रमण कैसे होता है.
स्वास्थ्य अधिकारियों का अनुमान है कि इंसानों में फेफड़े की बीमारी पैदा करने वाले कोरोना वायरस से कम से कम लाखों को प्रभावित करेगा. दिसंबर 2019 से शुरु हुआ संक्रमण कई महीनों तक चलने का अनुमान है.
रिपोर्ट: श्रेया बहुगुणा
किसी भी बीमारी को फैलने से रोकने के लिए विश्व स्वास्थ्य संगठन (डब्ल्यूएचओ) अंतरराष्ट्रीय स्तर पर सार्वजनिक स्वास्थ्य आपात स्थिति घोषित कर सकता है. कोरोना वायरस को मिलाकर अब तक छह बार इस तरह की आपात स्थिति घोषित की गई है. (03.02.2020)
भारत समेत कई देश कोरोना वायरस से प्रभावित चीन के वुहान प्रांत से अपने नागरिकों को निकालकर स्वदेश ला रहे हैं. लेकिन ये कदम आगे चलकर इन देशों के लिए खतरनाक भी साबित हो सकता है. (03.02.2020)
चीन से निकला कोरोना वायरस भारत समेत दुनिया के 23 देशों में फैल चुका है. नेपाल और श्रीलंका भी इसकी जद में हैं. एक नजर कोरोना वायरस से जूझते देशों पर.
(01.02.2020)
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. (28.01.2020)
</doc>
<doc docid='dw_52245142' lang='hin' type='mono' source='https://www.dw.com/hi/hi/कोरोना-वायरस-क्या-होता-है-हेल्थ-इमरजेंसी-का-मतलब/a-52245142' term='कोरोना'>
जब किसी बीमारी या महामारी के विश्व स्तर पर फैलने का खतरा होता है तो विश्व स्वास्थ्य संगठन स्वास्थ्य इमरजेंसी की घोषणा करता है.
क्या है परिभाषा
किसी भी बीमारी या संक्रमण पर अंतरराष्ट्रीय स्वास्थ्य आपात स्थिति की घोषणा करने की दो कसौटियां होती हैं. पहला, बीमारी का खतरा एक से ज्यादा देशों में होना चाहिए. दूसरा बीमारी की रोकथाम के लिए "अंतरराष्ट्रीय स्तर पर समन्वित प्रयासों" की जरूरत हो.
डब्ल्यूएचओ की आधिकारिक परिभाषा के मुताबिक, इसका मतलब है कि स्थिति गंभीर, अभूतपूर्व या फिर अनुमान से परे है. इंटरनेशनल हेल्थ रेग्युलेशन की इमरजेंसी कमेटी स्थिति पर चर्चा करने के लिए बैठक बुलाती है. इंटरनेशनल हेल्थ रेग्युलेशन में डब्ल्यूएचओ के सभी 196 सदस्य देश शामिल हैं.
बीमारी के इंसानों से इंसानों में फैलने और अन्य सभी सबूतों का विश्लेषण करने के बाद इस बारे में अंतिम फैसला डब्ल्यूएचओ के महानिदेशक को लेना होता है. अभी टेडरोस अंदानोम गेब्रियेसुस डब्ल्यूएचओ के महानिदेशक हैं.
कब कब हुई इमरजेंसी घोषित
जब से स्वास्थ्य इमरजेंसी शब्द का इजाद हुआ है, तब से हर दो साल में एक बार डब्ल्यूएचओ ने इसकी घोषणा की है. हालांकि स्वास्थ्य इमरजेंसी की घोषणा करने में डब्ल्यूएचओ बहुत सावधानी से काम लेता है क्योंकि इससे बहुत से आर्थिक सरोकार भी जुड़े हैं. खासकर पर्यटन जैसे क्षेत्रों पर इसका बहुत बुरा असर होता है.
19 मामले
18 मामले
17
12
10
08
07
06
06
06
06
04
04
दो-दो मामले
हर देश में एक मामला
डब्ल्यूएचओ को कई बार आलोचना का सामना करना पड़ा है. किसी मामले में उस पर बहुत जल्दबाजी में इमरजेंसी घोषित करने के आरोप लगे हैं तो कई मामलों में देरी करने के. स्वास्थ्य आपात स्थिति को पहली बार 2005 में लागू किया गया था. उस समय सार्स और एच5एन1 जैसे वायरसों का संक्रमण फैल रहा था.
तब से अब तक छह बार स्वास्थ्य आपातस्थिति की घोषणा की गई है. दूसरी बार 2009 में स्वाइन फ्लू पर हेल्थ इमरजेंसी घोषित की गई थी. इसके बाद 2014 से 2016 के बीच इबोला, 2014 में पोलियो, 2016 में जीका और 2019 में डेमोक्रेटिक रिपब्लिक ऑफ कांगो में इबोला पर डब्ल्यूएचओ ने ऐसी घोषणाएं की.
अंतरराष्ट्रीय स्वास्थ्य आपात स्थिति का मतलब क्या है?
घोषणा के बाद सार्वजनिक स्वास्थ्य को लेकर कदम उठाए जाते हैं. बीमारी को फैलने से रोकने के लिए तुरंत आर्थिक मदद और संसाधन लगाए जाते हैं और उसे अंतरराष्ट्रीय स्तर पर फैलने से रोका जाता है. इसमें व्यापार और यात्रा को लेकर निर्देश जारी किए जा सकते हैं. एयरपोर्टों पर यात्रियों की जांच की जा सकती है. हालांकि डब्ल्यूएचओ आम तौर पर ऐसी पाबंदियों के हक में नहीं रहता जिनसे व्यापार में बाधाएं आएं.
ऐसी स्थिति से निपटने के लिए डब्ल्यूएचओ के निर्देशों में बीमारी या संक्रमण को उसके स्रोत स्थल पर रोकने पर ज्यादा बल दिया जाता है. नियमों के मुताबिक, प्रभावित देशों के लिए जरूरी है कि वे बीमारी से जुड़ी स्थिति को लेकर पारदर्शी तरीके से जानकारी दें और संक्रमित लोगों को अलग रखने के लिए तैयार रहे हैं.
रिपोर्ट: इलियट डगलस, रिबेका श्टाउडेनमायर
__________________________
हमसे जुड़ें: Facebook | Twitter | YouTube | GooglePlay | AppStore
चीन से निकला कोरोना वायरस भारत समेत दुनिया के 23 देशों में फैल चुका है. नेपाल और श्रीलंका भी इसकी जद में हैं. एक नजर कोरोना वायरस से जूझते देशों पर.
(01.02.2020)
</doc>
<doc docid='dw_52238466' lang='hin' type='mono' source='https://www.dw.com/hi/hi/why-a-coronavirus-upsurge-could-be-devastating-for-south-asia/a-52238466' term='कोरोना'>
फिलीपींस के स्वास्थ्य मंत्रालय ने बताया कि वहां 44 साल के एक चीनी व्यक्ति की मौत कोरोना वायरस के चलते हुई है. कोरोना वायरस की वजह से चीन के बाहर होने वाली यह पहली मौत है. मृत व्यक्ति चीन के वुहान प्रांत का रहने वाला था. वह 21 जनवरी को ही फिलीपींस आया था. वुहान इस वायरस का सबसे बड़ा केंद्र बना हुआ है.
फिलीपींस में हुई यह मौत दक्षिण पूर्वी एशियाई देशों में इस वायरस से निपटने में आ रही परेशानियों को भी दिखाती है. कोरोना के मामले चीन के अलावा भारत, हांगकांग, जापान, मकाऊ, नेपाल, सिंगापुर, श्रीलंका, दक्षिण कोरिया, ताइवान और थाइलैंड में भी सामने आ चुके हैं. इस वायरस के चलते अब तक 361 लोगों की मौत हो गई है. चीन में इस वायरस के करीब 15 हजार मामले सामने आ चुके हैं.
एशियाई देशों की सरकारें इस वायरस को फैलने से रोकने के लिए कई उपाय कर रही हैं लेकिन कई मुश्किलें भी सामने आ रही हैं. एशियाई देशों में पश्चिमी देशों जैसी व्यवस्था नहीं है, जहां संदिग्ध मरीजों को हवाई अड्डों से ही देश में नहीं घुसने दिया जा रहा है. संभावित मरीजों को मेडिकल सहायता उपलब्ध करवाई जा रही है. एशियाई देशों में इस वायरस का प्रसार महामारी का रूप ले सकता है.
चीन से निकालना भी खतरनाक
कई एशियाई देशों ने कोरोना वायरस से प्रभावित चीनी इलाकों की यात्रा पर प्रतिबंध लगा दिया है. इन इलाकों से आ रहे लोगों की भी कड़ी स्क्रीनिंग की जा रही है. कई देश कोरोना वायरस से प्रभावित चीनी इलाकों से अपने देश के नागरिकों को निकाल रहे हैं. भारत समेत कई देशों ने वुहान से अपने नागरिकों को निकाला है. बाकी देश भी ऐसे कदम उठाने पर विचार कर रहे हैं.
अपने नागरिकों को वुहान से निकालना एक चुनौती के साथ-साथ एक नैतिक दुविधा भी है. अगर इन लोगों को वुहान में छोड़ा जाता है तो इनकी जान को खतरा होगा लेकिन इन्हें वापस लाया जाता है तो इस वायरस के ज्यादा लोगों में फैलने का खतरा भी है. बांग्लादेश, भारत, नेपाल और पाकिस्तान जैसे देशों में इस वायरस से लड़ने के लिए पर्याप्त मेडिकल सुविधाएं नहीं हैं.
भारत ने 1 फरवरी को अपने नागरिकों को वुहान से निकालना शुरू किया. इनमें अधिकतर भारतीय विद्यार्थी हैं. इन नागरिकों को भारत में निगरानी में रखा गया है. चीन से लौटे एक व्यापारी आरिफ कहते हैं कि वुहान में स्थिति चिंताजनक हो चुकी है. वह कहते हैं, "लोग डरे हुए हैं. वो सर्दी-खांसी के लिए अस्पताल जाकर इलाज नहीं करवाना चाहते. वो घर पर ही इलाज ले रहे हैं. वहीं चीनी अधिकारी जबरदस्ती लोगों को अस्पताल में भर्ती करवा रहे हैं."
नाम ना छापने की शर्त पर भारत लौटे एक अन्य नागरिक ने कहा कि वुहान में हालात गंभीर हैं लेकिन चीन के दूसरे हिस्से इससे प्रभावित नहीं हैं. मीडिया स्थिति को बढ़ा-चढ़ाकर दिखा रहा है. उन्हें लगता है कि कुछ दिनों में स्थिति नियंत्रण में आ जाएगी.
पाकिस्तान ने अपने नागरिकों को वुहान से ना निकालने का फैसला लिया है. पाकिस्तान का मानना है कि वहां से नागरिकों को पाकिस्तान लेकर आना देशहित में नहीं होगा. इमरान खान के स्वास्थ्य सलाहकार जफर मिर्जा का कहना है, "चीन ने पहले ही ऐलान किया है कि कोई भी चीनी नागरिक बीमारी ठीक होने के 14 दिन बाद तक चीन से बाहर नहीं जाएगा. मैंने पाकिस्तान में चीनी राजदूत से भी मुलाकात की. इसके बाद हमने भी चीन के समान नीति पाकिस्तानी नागरिकों पर लागू की है."
वुहान में मौजूद एक पाकिस्तानी छात्र रिजवान शौकत ने मिर्जा के बयान पर निराशा जताई है. उन्होंने डीडब्ल्यू से कहा, "मिर्जा का कहना है कि यहां हम सब सुरक्षित हैं जबकि यह सच नहीं है. हम यहां डरे हुए हैं. सभी देश वुहान से अपने नागरिकों को निकालने में लगे हैं सिवाय पाकिस्तान के."
एक और पाकिस्तानी छात्र अमजद हुसैन का कहना है कि इन नागरिकों को विश्व स्वास्थ्य संगठन के दिशा निर्देशों के अनुसार ही निकालना चाहिए.
कमजोर स्वास्थ्य तंत्र
मेडिकल जनरल 'द लांसेट' के मुताबिक अधिकतर दक्षिण एशियाई देशों में स्वास्थ्य सुविधाओं की स्थिति अच्छी नहीं है. 2016 की स्वास्थ्य सेवा रैंकिंग में बांग्लादेश 133, भारत 145 और पाकिस्तान 154वें स्थान पर था. इसलिए इन देशों में कोरोना वायरस के फैलने और इसके चलते मौतों की आशंका बहुत ज्यादा है.
विश्व स्वास्थ्य संगठन के महानिदेशक टेडरोस अदानोम गेब्रेयुस कहते हैं, "हमारी सबसे बड़ी चिंता कमजोर स्वास्थ्य सेवाओं वाले इन देशों में इस वायरस फैलने को लेकर है. यह देश कोरोना वायरस से लड़ने के लिए पूरी तरह तैयार नहीं हैं." एक पाकिस्तानी अधिकारी ने बताया कि देश में कोरोना वायरस की जांच के लिए फिलहाल एक भी लैब नहीं है. यही वजह है कि पाकिस्तान सरकार वुहान से अपने नागरिकों को वापस नहीं लेकर आना चाहती.
पत्रिका फॉरेन पॉलिसी के मुताबिक कई वजहें हैं जिनसे दक्षिण एशियाई देश कोरोना वायरस के लिए आसान शिकार हो सकते हैं. पहली वजह है कि ये देश बड़ी जनसंख्या वाले हैं. यहां शिक्षा दर भी कम है, साफ-सफाई को लेकर जागरूकता भी कम है. साथ ही साफ पानी, दस्ताने और मास्क भी ज्यादा संख्या में उपलब्ध नहीं हैं. निजी अस्पताल छोटे और महंगे हैं जबकि सरकारी अस्पतालों में उस स्तर की सुविधाएं नहीं हैं कि इस वायरस से लड़ सकें. पत्रिका ने बताया कि कैसे मेडिकल निगरानी से बाहर आने के बाद नेपाल में एक व्यक्ति कोरोना वायरस से पीड़ित निकला.
हालांकि इस वायरस का फैलना अभी भी चीन द्वारा वुहान प्रांत में इसे रोकने के लिए उठाए जा रहे कदमों पर निर्भर है. लेकिन विशेषज्ञों का मानना है कि अगर दक्षिण एशियाई देशों की सरकारों ने सही तरीके से कदम नहीं उठाए तो मुश्किल हो सकती है. कई देशों की कमजोर स्वास्थ्य सेवाओं के चलते ही विश्व स्वास्थ्य संगठन ने इस बीमारी को लेकर मेडिकल इमरजेंसी घोषित की है.
__________________________
हमसे जुड़ें: WhatsApp | Facebook | Twitter | YouTube | GooglePlay | AppStore
19 मामले
18 मामले
17
12
10
08
07
06
06
06
06
04
04
दो-दो मामले
हर देश में एक मामला
चीन से निकला कोरोना वायरस भारत समेत दुनिया के 23 देशों में फैल चुका है. नेपाल और श्रीलंका भी इसकी जद में हैं. एक नजर कोरोना वायरस से जूझते देशों पर.
(01.02.2020)
</doc>
<doc docid='dw_52215751' lang='hin' type='mono' source='https://www.dw.com/hi/hi/india-corona-virus-ground-report/a-52215751' term='कोरोना'>
हैदराबाद के मोबाइल एक्सेसरी कारोबारी हबीब पिछले दिनों कारोबार के सिलसिले में चीन गए थे, लेकिन वह वहां बिजनेस मीटिंग नहीं कर पाए और उनकी मुलाकात चीन के कारोबारियों से नहीं हुई. हबीब को सलाह दी गई कि वह भारत लौट जाएं. उन्होंने सलाह मानते हुए अपना दौरा एक दिन पहले खत्म कर दिया और हैदराबाद लौट आए. लेकिन इस दौरान उन्हें खांसी और सर्दी होने लगी, जिस पर एयरपोर्ट से ही उन्हें अस्पताल ले जाया गया और उन्हें निगरानी में रखा गया.
उन्हें 18 घंटे की निगरानी में रखने के बाद अस्पताल से छुट्टी मिल गई. कई भारतीय कारोबार के लिए चीन जाते हैं और कई भारतीय वहां रहकर कारोबार करते हैं. मुंबई के मयूर जाधव पिछले तीन साल से चीन में रह कर बिजनेस कर रहे हैं. फिलहाल वह छुट्टियों पर भारत आए हुए हैं. मयूर कहते हैं, "चीन में नए साल को लेकर लोग छुट्टियों पर बाहर चले गए हैं और वहां जो लोग हैं वह अपना काम एहतियात बरतते हुए कर रहे हैं. चीनी सरकार ने कोरोना वायरस को देखते हुए कई कदम उठाए हैं. बाजार 10 फरवरी तक बंद है और मैं भी मध्य फरवरी तक वापस लौटने की सोच रहा हूं. लेकिन हालात को देखते हुए मैं अपनी यात्रा पर फैसला लूंगा."
दूसरी ओर कोलकाता के कारोबारी आरिफ ने बताया कि उनके जानने वाले काफी लोग चीन में रहते हैं और वहां खौफ का माहौल है. आरिफ ने बताया कि सोशल मीडिया और व्हाट्सऐप के जरिए उन्होंने कई लोगों से संपर्क कर वहां के हालात जाने. उनके मुताबिक, "लोग सर्दी खांसी होने पर अपना इलाज घर पर ही कर रहे हैं क्योंकि जब वे सर्दी और खांसी के लिए अस्पताल जाते हैं तो उन्हें कोरोना वायरस से संक्रमित होने की आशंका में अस्पताल में भर्ती कर लिया जाता है. ऐसे में, जिन्हें वायरस नहीं भी होता है उन्हें भी अन्य मरीजों के संपर्क में आने से संक्रमित होने का डर सताता है."
भारत में एयरपोर्ट पर थर्मल स्क्रीनिंग मशीनें लगाई गईं हैं.
आरिफ पिछले 10 साल से चीन आते-जाते रहे हैं और इसी वजह से वहां उनका संबंध स्थानीय लोगों से भी है. उन्होंने बताया कि कई प्रांतों में कर्फ्यू जैसे हालात हैं और लोग बहुत जरूरी होने पर ही घर से बाहर निकल रहे हैं. दिल्ली के एक और कारोबारी जो चीन आते-जाते रहते हैं, उन्होंने बताया कि स्थानीय लोग सरकार की एडवाइजरी के मुताबिक अपने घरों में ही हैं. यह कारोबारी चीन में स्थित कई कारोबारियों के लगातार संपर्क में है और उन्होंने बताया कि लोग मास्क लगाकर बाहर जा रहे हैं और छुट्टियों की वजह से लोग बाहर नहीं जा रहे हैं जिससे वायरस का प्रकोप उतना अधिक नहीं है.
इस बीच, भारत के केरल में कोरोना वायरस के मरीज की पुष्टि की गई है. देश के महत्वपूर्ण एयरपोर्टों पर चीन और हांगकांग से आने वाले यात्रियों की थर्मल स्क्रीनिंग भी की जा रही है. कोरोना वायरस चीन के वुहान प्रांत से फैला है. वहां कई भारतीय छात्र पढ़ते हैं और उन्हें भारत सरकार विशेष विमान से देश लाने की तैयारी कर चुकी है.
हेल्थ इमरजेंसी
विश्व स्वास्थ्य संगठन ने (डब्ल्यूएचओ) चीन से शुरू हुए कोरोना वायरस को वैश्विक स्वास्थ आपातकाल घोषित कर दिया है. डब्ल्यूएचओ का कहना है कि ऐसा इसलिए किया गया ताकि ऐसे देशों की सहायता की जा सके जिनके पास अच्छी स्वास्थ्य व्यवस्था नहीं है. यह खतरनाक वायरस अब तक दुनिया के 18 देशों में फैल चुका है और इस लिहाज से स्थिति बहुत नाजुक है.
डब्ल्यूएचओ के प्रमुख टेड्रोस आधानोम गेब्रेयेसस ने कहा कि उनकी सबसे बड़ी चिंता यह है कि यह वायरस कमजोर स्वास्थ्य व्यवस्था वाले देशों में फैल सकता है. गेब्रेयेसस के मुताबिक, "इस फैसले का मतलब यह नहीं है कि हमें चीन पर विश्वास नहीं है बल्कि इसके जरिए यह कोशिश है कि ऐसे देश जो इससे उबर नहीं सकते हैं उनकी मदद की जाए." डब्ल्यूएचओ का कहना है कि वह चीन की महामारी पर नियंत्रण करने की क्षमता पर विश्वास करता है और चीन पर पर्यटन और व्यापार प्रतिबंध लगाने का विरोध करता है.
पिछले दिनों कई देशों ने अपने नागरिकों के लिए चीन यात्रा और उड़ानों पर प्रतिबंध लगाए हैं. डब्ल्यूएचओ के महानिदेशक गेब्रेयेसस ने हाल में चीन की यात्रा की थी और जिनेवा लौटकर कोरोना वायरस को वैश्विक स्वास्थ आपातकाल घोषित किया है. चीन दौरे पर उन्होंने राष्ट्रपति शी जिनपिंग से मुलाकात भी की थी. डब्ल्यूएचओ अब तक छह बार अंतरराष्ट्रीय आपातकाल की घोषणा कर चुका है. पिछली बार 2016 में जीका वायरस के फैलने के बाद अंतरराष्ट्रीय आपातकाल की घोषणा हुई थी.
__________________________
हमसे जुड़ें: Facebook | Twitter | YouTube | GooglePlay | AppStore
जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
स्वास्थ्य विशेषज्ञों का कहना है कि उनके पास इस नए वायरस पर बहुत कम जानकारी है. उनका कहना है कि वायरस के चक्र को देख कर ऐसा लगता है कि कोरोना कुछ कुछ सार्स वायरस जैसा है. इसी आधार पर उन्हें लगता है कि जैसे सार्स वायरस पर काबू पाया जा सका था वैसे ही कोरोना पर भी पाना संभव होगा.
कोरोना वायरस चीन के वुहान शहर से फैला लेकिन अब वह दुनिया के कई देशों में भी फैल रहा है. इस वायरस की चपेट में अब तक करीब 15 देश आ चुके हैं. इनमें भारत, जर्मनी समेत तमाम देश शामिल हैं.
संक्रमित इलाकों में रहने वालों को मरीजों को अलग थलग रखना चाहिए, नियमित हाथ धोने चाहिए और मास्क पहन कर रहना चाहिए. इससे संक्रमित लोगों की तादाद को नीचे लाया जा सकता है.
कोरोना वायरस से बचने के लिए हर शख्स को थोड़ा सतर्क रहने की जरूरत है. यह जैसे ही किसी दूसरे इंसान को संक्रमित करता है, इसका इलाज करना और मुश्किल हो जाता है. शोधकर्ता पता नहीं कर पाए हैं कि कोरोना वायरस का संक्रमण कैसे होता है.
स्वास्थ्य अधिकारियों का अनुमान है कि इंसानों में फेफड़े की बीमारी पैदा करने वाले कोरोना वायरस से कम से कम लाखों को प्रभावित करेगा. दिसंबर 2019 से शुरु हुआ संक्रमण कई महीनों तक चलने का अनुमान है.
रिपोर्ट: श्रेया बहुगुणा
चीन में फैले कोरोना वायरस ने अब तक 26 लोगों की जान ली है. धीरे धीरे यह वायरस बाकी देशों में भी फैल रहा है. क्या इस खतरनाक वायरस से बचने का कोई तरीका है? (24.01.2020)
नए कोरोना वायरस से बचाव की बात हो या सालों पहले सार्स वायरस से बचाव की, दुनिया भर में मास्क पर भरोसा किया जाता है. पर क्या ये किसी शोध में प्रमाणित हुए हैं? (30.01.2020)
स्वास्थ्य अधिकारियों का अनुमान है कि फेफड़े की बीमारी पैदा करने वाला चीन में फैला कोरोना वायरस कम से कम लाखों को प्रभावित करेगा और महीनों तक चलेगा. ये सार्स के वायरस जैसा ही लग रहा है. (28.01.2020)
चीन के औद्योगिक शहर वुहान को पूरी तरह से बंद कर दिया गया है. वहां रह रहे लोगों का कहना है कि ऐसे हालात जेल में रहने से कम नहीं हैं. ये लोग जल्द से जल्द चीन छोड़ना चाहते हैं. (28.01.2020)
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. (28.01.2020)
</doc>
<doc docid='dw_52202850' lang='hin' type='mono' source='https://www.dw.com/hi/hi/क्या-वाकई-वायरस-के-संक्रमण-से-बचाते-हैं-मास्क/a-52202850' term='कोरोना'>
चीन से निकले वायरस से खुद को बचाने के लिए दुनिया भर में लोग रक्षात्मक मास्क खरीद रहे हैं. कुछ कंपनियों ने उन्हें पहनना कर्मचारियों के लिए अनिवार्य कर दिया है. दक्षिण कोरिया में स्कूलों ने अभिभावकों से कह दिया है कि उनके बच्चे जब सर्दी की छुट्टियों से लौटें तो उनके पास मास्क और हैंड सैनिटाइजर जरूर हों. पर क्या ये मास्क वाकई काम करते हैं? ये निर्भर करता है.
नैशविल में वांडरबिल्ट यूनिवर्सिटी मेडिकल सेंटर के डॉक्टर मार्क डेनिसन का कहना है कि सभी वायरस इतने छोटे होते हैं कि वो एक सरल मेडिकल मास्क के आर पार जा सकें, लेकिन कीटाणु साधारणतया हवा के रास्ते एक एक करके नहीं फैलते. डेनिसन सार्स वायरस और मर्स वायरस का अध्ययन करते हैं जो कि इस नए कोरोना वायरस की ही तरह होते हैं.
वे कहते हैं कि वायरस छींक या खांसी की छोटी छोटी बूंदों पर एक व्यक्ति से दूसरे व्यक्ति तक पहुंचते हैं. ये बूंदें हाथों पर या और किसी सतह पर उतरती हैं जहां उन्हें दूसरे छूते हैं और फिर वो लोग अपनी आंखें, नाक या मुंह छूते हैं. मास्क छींक या खांसी की बड़ी बूंदों को रोक सकते हैं. डेनिसन कहते हैं कि इसका मतलब है कि उनकी कुछ तो उपयोगिता है.
उन्होंने ये भी कहा कि जिसने मास्क पहना हुआ हो वो अपने नाक और मुंह नहीं छू सकता. इस से मास्क पहनने वाला सतहों से उन कीटाणुओं से संपर्क में आने से बच जाता है जो कोई रोगी व्यक्ति छोड़ गया हो.
चीन के गुआंगझू सबवे स्टेशन पर एक यात्री का तापमान नापता सुरक्षाकर्मी.
ऑक्सफोर्ड विश्वविद्यालय के शोधकर्ता ट्रूडी लैंग का कहना है कि जब तक वैज्ञानिक इस बात का पता लगा रहे हैं कि नया वायरस आखिरकार कैसे फैलता है, तब तक मास्क एक बहुत ही समझदारी भरा एहतियात का कदम है.
लेकिन इनमें से कोई भी निष्कर्ष कड़े शोध पर आधारित नहीं है. डेनिसन कहते हैं कि किसी ने भी मास्क पहने हुए और उतारे हुए लोगों के समूह को नए कीटाणु का सामना करा कर उनके बीच तुलना नहीं की है. 2017 में स्वास्थ्यकर्मियों के बीच किये गए एक अध्ययन ने ये संकेत जरूर दिया था कि मास्क से सार्स वायरस से थोड़ी सुरक्षा मिलती है. लेकिन इस अध्ययन के लेखकों ने ये भी कहा था कि "मौजूदा सबूत अपर्याप्त हैं और निष्कर्ष अस्थिर."
नए वायरस से संक्रमित होने से बचने का सबसे अच्छा तरीका है हाथों को साबुन और पानी से धोना. अगर ये उपलब्ध नहीं हैं तो एल्कोहल आधारित हैंड सैनिटाइजर का इस्तेमाल करना चाहिए. आम सर्दी और फ्लू के वायरसों से बचने के लिए भी यही सलाह दी जाती है.
सेंटर फॉर डिजीज कंट्रोल एंड प्रिवेंशन मास्क की उन लोगों के लिए अनुशंसा करता है जिनका या तो नए वायरस के लिए परीक्षण हो रहा हो, या जिनके अंदर उसके होने की पुष्टि हो गई हो या वे ऐसे लोगों के परिवार के सदस्य या उनका ख्याल रखने वाले हों. सीडीसी ने कहा हवाई जहाज के क्रू को रोगी यात्रियों को मास्क देना चाहिए.
वो स्वास्थ्यकर्मी जो इस वायरस से संक्रमित रोगियों का इलाज कर रहे हैं उन्हें सीडीसी सलाह देता है कि वो रंगीन चश्मे या फेस शील्ड जैसे अतिरिक्त एहतियात जरूर बरतें. यूनिसेफ ने कहा है कि उसने स्वास्थ्यकर्मियों के इस्तेमाल के लिए छह मीट्रिक टन सांस लेने के मास्क और रक्षात्मक सूट भेज दिए हैं.
सीके/आरपी (एपी)
__________________________
हमसे जुड़ें: Facebook | Twitter | YouTube | GooglePlay | AppStore
जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
स्वास्थ्य विशेषज्ञों का कहना है कि उनके पास इस नए वायरस पर बहुत कम जानकारी है. उनका कहना है कि वायरस के चक्र को देख कर ऐसा लगता है कि कोरोना कुछ कुछ सार्स वायरस जैसा है. इसी आधार पर उन्हें लगता है कि जैसे सार्स वायरस पर काबू पाया जा सका था वैसे ही कोरोना पर भी पाना संभव होगा.
कोरोना वायरस चीन के वुहान शहर से फैला लेकिन अब वह दुनिया के कई देशों में भी फैल रहा है. इस वायरस की चपेट में अब तक करीब 15 देश आ चुके हैं. इनमें भारत, जर्मनी समेत तमाम देश शामिल हैं.
संक्रमित इलाकों में रहने वालों को मरीजों को अलग थलग रखना चाहिए, नियमित हाथ धोने चाहिए और मास्क पहन कर रहना चाहिए. इससे संक्रमित लोगों की तादाद को नीचे लाया जा सकता है.
कोरोना वायरस से बचने के लिए हर शख्स को थोड़ा सतर्क रहने की जरूरत है. यह जैसे ही किसी दूसरे इंसान को संक्रमित करता है, इसका इलाज करना और मुश्किल हो जाता है. शोधकर्ता पता नहीं कर पाए हैं कि कोरोना वायरस का संक्रमण कैसे होता है.
स्वास्थ्य अधिकारियों का अनुमान है कि इंसानों में फेफड़े की बीमारी पैदा करने वाले कोरोना वायरस से कम से कम लाखों को प्रभावित करेगा. दिसंबर 2019 से शुरु हुआ संक्रमण कई महीनों तक चलने का अनुमान है.
रिपोर्ट: श्रेया बहुगुणा
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. (28.01.2020)
</doc>
<doc docid='dw_52195209' lang='hin' type='mono' source='https://www.dw.com/hi/hi/करीब-से-देखिए-सूरज-की-सतह/a-52195209' term='कोरोना'>
खगोलविदों ने सूरज की सतह की सबसे विस्तृत तस्वीरें जारी की हैं. ये बताती है कि सूर्य की सतह उजाड़ और हिंसक है. तस्वीरों के जरिए सूरज को पहली बार सुंदर तरीके से देखा जा सकता है. हवाई द्वीप पर स्थित नेशनल साइंस फाउंडेशन के डानियल के इनौये सोलर टेलीस्कोप ने यह तस्वीरें खींची हैं. इनौये सोलर टेलीस्कोप के निदेशक थॉमस रिम्मेले के मुताबिक,"यह सौर सतह की अब तक की सबसे हाई रिजॉल्यूशन की तस्वीरें हैं. पहले हम सोचते थे कि वह एक उज्ज्वल बिंदु-ढांचे की तरह दिखती है लेकिन अब वह कई छोटी-छोटी संरचनाओं में नजर आ रही है."
सूर्य की सतह की तस्वीरें लेने वाली दूरबीन दुनिया की सबसे बड़ी दूरबीन मानी जाती है. शोधकर्ताओं ने जो तस्वीरें जारी की हैं उनके मुताबिक सूर्य की सतह सुनहरी-नारंगी दिख रही है. कोशिका जैसी संरचनाएं अमेरिकी राज्य टेक्सास के आकार की हैं. वह गर्म, उत्तेजित या प्लाज्मा के द्रव्यमान का संवहन कर रहे हैं. वैज्ञानिकों को उम्मीद है कि टेलीस्कोप द्वारा जुटाए डाटा की मदद से सूर्य के बाहरी वायुमंडल (कोरोना) में चुंबकीय क्षेत्रों को मैप करने में मदद मिलेगी.
सूर्य के सबसे बाहरी क्षेत्र में जहां सौर विस्फोट होते हैं, वे पृथ्वी पर उड़ानों और जीपीएस नेविगेशन सिस्टम को बाधित कर सकते हैं. हवाई में खगोल विज्ञान संस्थान के जेफ कून कहते हैं, "यह वास्तव में वैज्ञानिक गैलिलियो के समय के बाद जमीन से सूर्य का अध्ययन करने की मानवता की सबसे बड़ी छलांग है. यह एक बड़ी उपलब्धि है." गैलिलियो ने ही दावा किया था कि पृथ्वी सूर्य की परिक्रमा करती है.
तस्वीर लेने वाला टेलीस्कोप हवाई द्वीप माउई पर स्थित है. अगले कुछ महीनों में यह टेलीस्कोप और अधिक प्रभावशाली हो जाएगा जब उसमें कुछ और उपकरण जोड़ दिए जाएंगे. यह दूरबीन सूरज के चुंबकीय क्षेत्र के विस्तार के अध्ययन में मददगार साबित हो सकता है. कून के मुताबिक, "इन नए उपकरणों से हमें यह जान पाने की उम्मीद है कि सूर्य पृथ्वी पर किस तरह का प्रभाव डालता है."
एए/एमजे (डीपीए)
</doc>
<doc docid='dw_52175208' lang='hin' type='mono' source='https://www.dw.com/hi/hi/africans-in-china-lockdown-see-no-escape/a-52175208' term='कोरोना'>
चीन के वुहान शहर के बाजार में आमतौर पर हलचल रहती है लेकिन कोरोना वायरस फैलने के बाद शहर में सन्नाटा पसरा हुआ है. तंजानिया के डॉक्टर खमीस हसन बाकरी ने गली में चलते हुए दो दुकानदारों को देखा और उनके शरीर में अचानक डर से सिरहन हो गई. 39 साल के डॉक्टर बाकरी समाचार एजेंसी असोसिएट प्रेस से बात करते हुए कहते हैं, "शहर में लोग डरे हुए हैं. हर किसी को देखकर डर लगता है."
प्रशासन के मुताबिक कोरोना वायरस की शुरूआत वुहान शहर से हुई. वायरस बाहर ना फैले इस वजह से एक करोड़ की आबादी वाले शहर को बंद कर दिया गया है. परिवहन के सारे रास्ते बंद कर दिए गए हैं. सड़कों से लेकर दुकानों तक सन्नाटा पसरा हुआ है. डॉक्टर बाकरी कहते हैं, "सुपरमार्केट में सामान लेने जाते हैं तो आप चाहते हैं कि कोई आपके खरीदे उत्पादों को ना छुए." बाकरी वुहान विश्वविद्यालय के कर्मचारी आवास में रहते हैं.
"जेल जैसे हालात"
चीन में इस साल नए साल के जश्न को कोरोना वायरस ने गम में बदल दिया. वुहान में हजारों विदेशी नागरिक फंस गए हैं. इनमें से कई अमेरिका, जापान जैसे विकसित देशों के हैं. ये देश अपने नागरिकों को चीन से बाहर निकालने की पुरजोर कोशिश कर रहे हैं. वहीं वुहान में शोध के छात्र अपने अफ्रीकी साथियों के साथ वुहान शहर से भागने की योजना बना रहे हैं. वुहान यूनिवर्सिटी ऑफ साइंस एंड टेक्नोलॉजी में इथियोपिया से आए छात्र हाबिल ने बताया, "मैं यहां फंस गया हूं." हाबिल जैसे कई छात्रों को चिंता है कि अगर उन्होंने यहां से भागने की कोशिश की तो इस कदम से चीन और उनके देश के अधिकारी नाराज हो सकते हैं. जिससे उन्हें छात्रवृत्ति से भी हाथ धोना पड़ सकता है. चीन के शिक्षा मंत्रालय के मुताबिक अफ्रीकी महाद्वीप के छात्र चीन में बड़ी संख्या में पढ़ने आते हैं. 2018 में अफ्रीकी छात्रों की संख्या करीब 80 हजार थी. अकेले वुहान में चार हजार से ज्यादा अफ्रीकी छात्र हैं. कोई नहीं जानता कि प्रशासन वुहान शहर को कब तक बंद रखेगा.
दक्षिण अफ्रीकी देश बोत्सवाना ने भी अपने नागरिकों को भोजन और पानी की आपूर्ति को लेकर चिंता जताई है. डॉक्टर बाकरी और उनके पूर्वी अफ्रीकी देश के साथी डॉक्टरों की समिति वुहान में फंसे 400 से ज्यादा तंजानिया के छात्रों के बारे में सोशल मीडिया पर बताते रहते हैं. डॉक्टर बाकरी कहते हैं, "इन छात्रों को नहीं पता कि क्या हो रहा है." वहीं अफ्रीका के एसोसिएशन ने अफ्रीकी लोगों को एहतियात बरतने को कहा है. चिंताएं जायज हैं. यहां तक कि अफ्रीकी महाद्वीप की सबसे विकसित अर्थव्यवस्था दक्षिण अफ्रीका ने संकेत दे दिए हैं कि वह अपने नागरिकों को वापस नहीं बुला रहा है. चीन ने विश्वविद्यालय के छात्रों को निर्देशों का पालन करने के लिए कहा है. प्रशासन ने चेतावनी दी है कि बिना अनुमति चीन छोड़ने के दूरगामी परिणाम हो सकते हैं.
चीन ने चेताया भागने के होंगे दुष्परिणाम
परमाणु चिकित्सा के विशेषज्ञ डॉक्टर बाकरी कहते हैं कि डॉक्टर होने के नाते वो इस तरह के तनाव झेल सकते हैं. बाकि लोगों के लिए ऐसी परिस्थितियों का सामना करने के लिए भी उन्होंने तरीका खोज लिया है. तंजानिया की डॉक्टरों की समिति ने लोगों से दिन में कम से कम 20 मिनट कसरत करने का सुझाव दिया है. ज्यादा ऑनलाइन रहने से बचने के लिए कहा है. समिति ने ऑनलाइन वीडियो जारी किया है जिसमें चीन के अस्पताल में एक बीमार कांगो के छात्र को दिखाया. जो कोरोना वायरस होने के शक से डरा हुआ है. डॉक्टर बाकरी बताते हैं, "उस छात्र को गुर्दे में पथरी की शिकायत थी." वुहान विश्वलिद्यालय में किसी भी विदेशी छात्र को वायरस होने की शिकायत नहीं मिली है. विश्वविद्यालय के प्रशासन ने छात्रों को चीन के मशहूर मैसेजिंग ऐप वीचैट पर कोरोना वायरस से संबंधित किसी भी संदेश, वीडियो को भेजने से मना किया है. ऐसा करने पर वाईफाई कनेक्शन को काटने की धमकी दी गई है.
छात्र अपना पक्ष रखते हुए कहते हैं कि वह सिर्फ हालातों को जानने की कोशिश कर रहे हैं. छात्र का कहना है कि परिवहन शुरु होते ही वह चीन छोड़ना चाहते हैं. घाना के चीन में राजदूत एडवर्ड बोटेंग ने छात्रों से कहा, "यह साहसी होने का समय नहीं है. किसी को ऐसी प्रक्रिया से घबराना नहीं चाहिए." बीजिंग में अफ्रीका के राजनयिक छात्रों की मदद करने के लिए विकल्प खोज रहे हैं. तंजानिया के ही डॉक्टर हिलाल किजवी इस स्थिति को भयावह मानते हैं. खासतौर पर उन छात्रों के लिए जो अभी चीन की भाषा नहीं बोलते.
वुहान में कोरोना वायरस फ्लू की तरह शुरू हुआ उस वक्त अधिकारियों ने लोगों को सावधान रहने और मुंह ढकने के लिए कहा. जैसे ही मरीजों का मरना शुरू हुआ और रोगियों की संख्या बढ़ गई वैसे ही मास्क की आपूर्ति कम होने लगी. डॉक्टर किजवी कहते हैं, "ऐसा लग रहा है जैसे मैं जेल में हूं." वो कहते हैं कि तंजानिया में रह रहे परिवार को ढाढस ही बंधा पाते हैं कि वो ठीक हैं. तंजानिया के दूतावास में छात्रों की भीड़ पहुंच रही है. ये जल्द से जल्द वुहान छोड़ना चाहते हैं. इन छात्रों से कहा जा रहा है कि अधिकारी इस पर काम कर रहे हैं.
डॉक्टर किजवी हताश स्वर में कहते हैं, "मैं ज्यादा उम्मीद नहीं कर रहा हूं. इन हालातों में ज्यादा कुछ नहीं किया जा सकता." तंजानिया के ही डॉक्टर बाकरी के मुताबिक चीन की पुलिस उन लोगों पर निगरानी रख रही है जो बाहर जा रहे हैं. वुहान में अब ज्यादातर सुपरमार्केट और फार्मेसी बंद हैं. जो दुकानें खुलती भी हैं वहां सामान चंद घंटों में बिक जाता है. डॉक्टर बाकरी कहते हैं कि फिलहाल वो अपने कमरे से बाहर नहीं जाना चाहते. वह सुपरमार्केट से वायरस से निपटने के लिए ज्यादा से ज्यादा प्रोटीन खरीद कर लाए हैं. फल, सब्जियां, दूध पाउडर, और दाल से वह वायरस का मुकाबला करने को तैयार हैं. वह कहते हैं कि कोरोना वायरस जानवरों से मनुष्यों में आ रहा है इसलिए अंडे, मछली या मांस खाना विकल्प नहीं रह गया है. आजकल वह कई भूमिकाएं एक साथ निभा रहे हैं. एक अन्वेषक, आधे-चिकित्सक और मीडिया आउटलेट इनमें से कुछ हैं. वह कहते हैं कि यह भूमिकाएं थका देने वाली हैं लेकिन सच्चाई यह है कि वो इन दिनों सोते नहीं हैं.
एसबी/आरपी (एपी)
__________________________
हमसे जुड़ें: Facebook | Twitter | YouTube | GooglePlay | AppStore
चीन में ऐसे मनता है नया साल
नए साल के दिन लोग शेर का मुखौटा पहन कर नाचते हैं. इस रिवाज के पीछे एक कहानी है. माना जाता है कि नियान नाम का एक दैत्य हर साल नए साल के मौके पर एक गांव पर हमला करता था. इससे बचने के लिए गांव के लोगों ने एक शेर सी दिखने वाली बड़ी सी कठपुतली बनाई. इस नृत्य में एक व्यक्ति शेर के सर को संभालता है और बाकी सब उसके धड़ और पूंछ को. माना जाता है कि यह नृत्य अच्छी किस्मत ले कर आता है.
दुनिया भर में 31 दिसंबर को आतिशबाजी की जाती है. ना केवल ये पटाखे चीन से आते हैं, बल्कि पटाखों की परंपरा भी वहीं से आई है. इसका असली मकसद था नियान नाम के दैत्य को डराना. आज चीन के 444 शहरों में आतिशबाजी पर रोक है क्योंकि पिछले सालों में नए साल पर पटाखे जलाने के कारण बहुत लोग घायल हुए हैं. बावजूद इसके लोग आतिशबाजी करने से खुद को रोक नहीं पाते हैं.
त्यौहार के दिनों में मिठाई तो हर जगह खाई जाती है. लेकिन इस चीनी मिठाई की अलग अहमियत भी है. चावल से बनी इस मिठाई को नियान गो कहते हैं. चीन में माना जाता है कि नए साल पर इसे खाने से काम में तरक्की मिलती है, आमदनी बढ़ती है और आर्थिक रूप से परिवार को फायदा होता है. कुल मिला कर यह मिठाई खाने वाले को एक अच्छा भविष्य देती है.
नए साल के जश्न की बेहतरीन चीज होती है लाल लिफाफा. भारत की तरह चीन में भी लिफाफे में शगुन देने का रिवाज है. फर्क इतना है कि वहां ये लिफाफे सिर्फ अविवाहित लोगों को ही मिलते हैं. परिवार के विवाहित सदस्य अविवाहित सदस्यों को लिफाफे देते हैं. रिश्ता जितना करीब का होगा, शगुन की मात्रा भी उतनी ही अधिक होगी. 100 से 1000 रुपये के बीच कुछ भी राशि हो सकती है.
दिवाली या होली के मौके पर जब आप किसी के घर उपहार ले कर जाते हैं, तो क्या कभी फल ले जाने के बारे में भी सोचते हैं? चीन में संतरे को सुनहरा फल कहा जाता है. इसे धन और सोने से जोड़ कर देखा जाता है. इसलिए इसे नए साल के तोहफे के रूप में भी दिया जाता है. विषम संख्या को अशुभ माना जाता है, इसलिए इसे हमेशा जोड़ों में ही दिया जाता है. इसके अलावा इनका इस्तेमाल घर को सजाने के लिए भी किया जाता है.
इस सलाद को चीनी भाषा में यूशेंग कहते हैं. इसका एक मतलब होता है कच्ची मछली और दूसरा बरकत. इसके लिए सालमन मछली का इस्तेमाल किया जाता है. एक बर्तन में सलाद रख कर परिवार के सब लोग चॉपस्टिक से उसे उछालने की कोशिश करते हैं. माना जाता है कि सलाद जितना ऊपर उछलेगा घर में बरकत भी उतनी ही ज्यादा होगी. चीन के अलावा सिंगापुर, मलेशिया और इंडोनेशिया में भी ऐसा किया जाता है.
क्योंकि चीन में सब्जियों के मुकाबले मांस महंगा होता है, इसलिए इसे समृद्धि से जोड़ कर देखा जाता है. आप कितना मांस खरीद सकते हैं यह आपकी समृद्धि को दिखाता है. नए साल के मौके पर लोग खूब मांसाहारी पकवान पकाते हैं और ज्यादातर सूअर के मांस का इस्तेमाल किया जाता है. 2018 के आंकड़े दिखाते हैं कि चीन में औसतन हर व्यक्ति ने साल भर में 30 किलो मांस की खपत की.
सिर्फ चीन में ही नहीं, अन्य देशों में भी चीनी नए साल की धूम देखने को मिलती है, खास कर सिंगापुर में, जहां आबादी का 75 फीसदी हिस्सा चीनी है. चीन के बाहर दुनिया भर में साढ़े चार करोड़ से ज्यादा चीनी लोग रहते हैं और इन्होंने नए साल को चारों ओर लोकप्रिय बना दिया है.
पूरी दुनिया 31 दिसंबर को नए साल का जश्न मनाती है लेकिन चीन में कहानी थोड़ी अलग है. ऐसा इसलिए क्योंकि चीन का पारंपरिक कैलेंडर पश्चिमी कैलेंडर से अलग है. 2020 में यहां 25 जनवरी को नया साल शुरू हो रहा है. (24.01.2020)
</doc>
<doc docid='dw_52171613' lang='hin' type='mono' source='https://www.dw.com/hi/hi/experts-say-china-virus-outbreak-will-last-months-at-least/a-52171613' term='कोरोना'>
चीन में फैले कोरोना वायरस के संक्रमण से जुड़े पहले आंकड़ों को देख कर शोधकर्ताओं ने कहा है कि ये वायरस कम से कम लाखों को प्रभावित करेगा और महीनों तक चलेगा. टोरंटो विश्वविद्यालय के प्रोफेसर डेविड फिस्मन का कहना है, "सबसे अच्छा परिदृश्य ये हो सकता है कि ये बसंत से ले कर गर्मियों तक रहे और फिर धीरे धीरे खत्म हो जाए. नॉर्थ ईस्टर्न विश्वविद्यालय के प्रोफेसर अलेस्सान्द्रो वेस्पिनानी के अनुसार, "ये कोई ऐसी चीज नहीं है जो अगले सप्ताह या अगले महीने खत्म हो जाएगी". वेस्पिनानी रिसर्चरों के एक समूह का हिस्सा हैं जो इस प्रकोप के बारे में इंटरनेट पर एक डैशबोर्ड चलाता है.
महामारियों पर काम करने वाले विशेषज्ञों के पास कोई जादूई क्रिस्टल बॉल नहीं है. उनके पास इस नए वायरस पर सिर्फ टुकड़ों टुकड़ों में कुछ जानकारी है जो दिसंबर में सामने आई थी. वे संक्रमण के मामलों की असल संख्या का अंदाजा लगाने के लिए गणित के मॉडलों का इस्तेमाल करते हैं. फिर वे इस संख्या की तुलना पिछली इस तरह की महामारियों से करते हैं, लेकिन कई बार उनका अनुमान अनिश्चित रह जाता है.
बीमारी पर असमंजस
पिछले हफ्ते तक रिसर्चरों को लगा था कि संक्रमित लोगों में जब तक बुखार, सांस लेने में तकलीफ और निमोनिया जैसे लक्षण न दिखने लगें तब तक वे बीमारी को फैला नहीं सकते. लेकिन 26 जनवरी को चीनी अधिकारियों ने कहा कि उन्होंने इसका ठीक उल्टा निष्कर्ष साबित कर लिया है. 27 जनवरी को अमेरिका के स्वास्थ्य अधिकारियों ने कहा कि इस बात का प्रमाण अभी तक नहीं देखा मिला है कि बिना लक्षण के रोगी औरों को संक्रमित कर सकते हैं. लेकिन अगर वाकई ऐसा हो सकता है, तो ये संक्रमण के आयामों को बदल देगा. लगभग दो सप्ताह की इनक्यूबेशन की अवधि के जो पहले अनुमान आए हैं वो हाल ही के हैं.
हाल के दिनों में, कई विशेषज्ञों ने किसी भी संक्रमण के प्रकोप को मापने के लिए एक महत्वपूर्ण मापदंड निकाला है: बेसिक रिप्रोडक्शन नंबर या "आरओ". इसका इस्तेमाल एक संक्रमित व्यक्ति द्वारा संक्रमित किए गए व्यक्तियों की संख्या सूचित करने के लिए किया जाता है. प्रो. डेविड फिसमन के अनुसार इस समय अनुमान 1.4 से 3.8 तक का है. इस संख्या को मध्यम माना जाता है.
ये सिर्फ एक औसत है. कुछ रोगी इस से ज्यादा लोगों को संक्रमित कर सकते हैं, और कुछ और रोगी इस से कम को भी. हार्वर्ड विश्वविद्यालय और बोस्टन चिल्ड्रेन हॉस्पिटल में शोधकर्ता मैमुना मजूमदार कहती हैं, "अपने आप में, ये घबराने का कारण नहीं है." उनका कहना है कि 1.3 की दर मौसमी फ्लू के लिए है, जिसके हर साल लाखों मामले सामने आते हैं और दो और पांच के बीच की दर सार्स के लिए है, जिसके 2002-03 में  8000 मामले सामने आए थे. उस समय महामारी में 774 लोगों की जान चली गई थी. खसरा के लिए दर 12 से 18 के बीच में है.
सार्स जैसा वायरस
मरीजों को अलग थलग करने से, नियमित हाथ धोने और मास्क पहनने से संक्रमित लोगों की संख्या को औसत को नीचे लाया जा सकता है. अगर दर एक के नीचे गिर गई, तो महामारी का अंत हो जाएगा. लेकिन, शोधकर्ताओं का कहना है कि वायरस के चक्र के आधार पर ऐसा लगता है कि चीन में जो रोकथाम के कदम उठाये गए हैं उनका असर और एक या दो सप्ताह तक महसूस नहीं होगा. फिसमन कहते हैं, "हम इसके बारे में जितना जानते जा रहे हैं ये उतना ही सार्स जैसा दिख रहा है. सार्स वायरस नियंत्रण करने लायक था, उम्मीद है ये भी वैसा ही होगा. लेकिन हमें और कुछ सप्ताह तक ये पता नहीं चलेगा." उन्होंने कहा, "इसमें कई सप्ताह लगेंगे, शायद महीनों लगें, और किसी को नहीं पता कि ये कहां तक जाएगा".
चीन में कोरोना वायरस के मामलों की आधिकारिक संख्या 4,000 से ऊपर है, जिसमें 100 से ज्यादा मौतें भी शामिल हैं. देश के बाहर भी लगभग 50 संक्रमण के मामलों की पुष्टि हुई है. लेकिन वेस्पिनानी के अनुसार अकेले चीन में मामलों की वास्तविक संख्या 25,000 से भी ज्यादा हो सकती है. इनमें वो मामले भी शामिल हैं जो अभी तक पकड़े नहीं गए हैं. हांग कांग विश्वविद्यालय के शोधकर्ताओं ने अनुमान लगाया है कि मामलों की वास्तविक संख्या इस समय 40,000 पार कर चुकी है.
उधर, जर्मनी में कोरोना वायरस के संक्रमण के पहले मामले की पुष्टि हो चुकी है और सरकार ने इसके बारे में घोषणा कर दी है. बवेरिया राज्य के स्वास्थ्य मंत्रालय ने 27 जनवरी की देर रात कहा कि म्युनिख से 30 किलोमीटर दक्षिण पश्चिम में स्थित स्टार्नबर्ग में एक व्यक्ति के वायरस से प्रभावित होने की पुष्टि हो गई है. उसे अलग थलग कर दिया गया है और उसका इलाज चल रहा है. मरीज फिलहाल अच्छे हाल में है और उसे चिकित्सीय निगरानी में अलग रखा है. लेकिन जर्मनी के स्वास्थ्य मंत्री येंस श्पान ने कहा कि बवेरिया ने दिखा दिया कि अधिकारी कितनी अच्छी तरह से तैयार थे. उन्होंने रोबर्ट कॉख इंस्टीट्यूट के विशेषज्ञों के हवाले से कहा, "चीन की नई सांस लेने की बीमारी से जर्मनी में लोगों के स्वास्थ्य को खतरा अभी भी कम ही है."
सीके/एमजे (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
कोल्ड स्प्रिंग हार्बर लेबॉरेटरी से संचालित बायो आर्काइव डाटाबेस में वैज्ञानिकों को ग्लेशियर से प्राचीन वायरस मिला है. शोधकर्ताओं के मुताबिक यह वायरस हजारों साल पहले की बीमारियों को वापस ला सकते हैं. (27.01.2020)
</doc>
<doc docid='dw_52159404' lang='hin' type='mono' source='https://www.dw.com/hi/hi/नहीं-थम-रहा-है-कोरोना-वायरस-का-प्रकोप/a-52159404' term='कोरोना'>
कोरोना वायरस के बढ़ते संक्रमण को देखते हुए चीन ने सोमवार 27 जनवरी को अपने सबसे बड़े राष्ट्रीय अवकाशकाल को और बढ़ा दिया. सरकार को उम्मीद है कि ऐसा करने से उसे इस महामारी से लड़ने के लिए और समय मिल जाएगा. वायरस के कारण अभी तक 80 लोगों की जान जा चुकी है.
चीन के प्रधानमंत्री ली किचियांग ने महामारी के केंद्र वुहान शहर का दौरा कर वहां हो रहे रोकथाम के प्रयासों पर नजर डाली. वायरस को फैलने से रोकने के लिए वुहान और उसके आस पास के कई शहरों को बंद कर दिया गया है, जिस से वहां लाखों लोग फंस गए हैं. इनमें कई विदेशी नागरिक भी हैं. विदेशी लोगों को सुरक्षित वहां से निकालने के लिए कुछ देशों ने विशेष उड़ानों का प्रबंध करना भी शुरू कर दिया है.
सोमवार को हुबेई प्रांत में 24 और मौतों की पुष्टि हुई, जिसमें वुहान शहर स्थित है. संक्रमित लोगों की संख्या पूरे चीन में 2,700 से भी ज्यादा बताई जा रही है. अधिकारियों ने बताया कि संक्रमित लोगों में एक नौ महीने की बच्ची भी शामिल है, जो कि अभी तक बीमारी की चपेट में आए लोगों में सबसे कम उम्र की है. हजारों और मरीजों में फ्लू जैसे लक्षण दिख रहे हैं लेकिन संदेह जताया जा रहा है कि वे कोरोना वायरस से संक्रमित हो सकते हैं.
चीन में इस समय लूनर नव वर्ष मनाया जा रहा है जो कि देश का सबसे बड़ा अवकाश होता है और इस दौरान भारी ट्रैफिक देखा जाता है. पर इस साल पूरे देश भर में यातायात पर भी भारी प्रतिबंध लगा दिए गए हैं. राष्ट्रीय अवकाशकाल 30 जनवरी को खत्म होना था लेकिन केंद्र सरकार ने सोमवार 27 जनवरी को कहा कि अवकाश को तीन दिन और यानि 2 फरवरी तक बढ़ाया जाएगा. ग्रेट वॉल के कुछ हिस्सों और शंघाई डिज्नीलैंड जैसे कई लोकप्रिय पर्यटक स्थलों को भी बंद कर दिया गया है.
इसके बावजूद वायरस अभी तक लगभग 12 देशों तक फैल चुका है और इसे देखते हुए विश्व स्वास्थ्य संगठन के प्रमुख ट्रेडोस घेब्रेयासुस बीजिंग जा रहे हैं. एशिया में कई देशों के अलावा, इस वायरस से संक्रमण के मामले फ्रांस, अमेरिका और कनाडा तक में पाए गए हैं. सभी मामलों में यह पाया गया कि संक्रमित व्यक्ति ने चीन की यात्रा की थी. मृत्यु की सभी घटनाएं चीन में ही हुई हैं, जिनमें से ज्यादातर हुबेई प्रांत में हुईं. सरकार का कहना है कि मृतकों में अधिकतर या तो वृद्ध थे या वो जो पहले से ही किसी अन्य स्वास्थ्य अवस्था की वजह से कमजोर थे.
सीके/आरपी (एएफपी)
__________________________
हमसे जुड़ें: Facebook | Twitter | YouTube | GooglePlay | AppStore
ये देखने में जितने खूबसूरत हैं, उतने ही खतरनाक भी. नंगी आंखों से आप इन्हें नहीं देख सकते, लेकिन जब ये वायरस आपके शरीर पर हमला बोलते हैं तो खांसी, जुकाम, सर दर्द, बदन दर्द और बुखार इनके होने का पूरा एहसास करा देते हैं.
अधिकतर लोग फ्लू को नजला या जुकाम समझ कर नजरअंदाज कर देते हैं. हालांकि दोनों वायरस के ही कारण होते हैं, लेकिन फ्लू का वायरस कई गुना ज्यादा खतरनाक होता है.
फ्लू का खतरा सर्दी में बढ़ जाता है. जनवरी में न्यूयॉर्क में बहुत बड़ी संख्या में लोगों को फ्लू हुआ. माना जा रहा है कि इस साल जर्मनी में फ्लू का खतरा पिछले साल से अधिक है.
1918 से 1920 के बीच स्पेन में फ्लू के कारण ढाई करोड़ लोगों की जान गयी. इनमें 20 से 40 साल के लोगों की काफी संख्या थी. यानि फ्लू को संजीदगी से लेना जरूरी है.
फ्लू हो जाने के बाद अधिकतर डॉक्टर केवल बीमारी के लक्षणों से लड़ने की कोशिश करते हैं. वे खांसी, जुकाम या बुखार के खिलाफ दवा दे देते हैं. कोशिश यह होती है कि मरीज ज्यादा से ज्यादा आराम ले सके.
बर्ड फ्लू तब होता है जब इन्फ्लुएंजा का वायरस एच5एन1 पक्षियों को बीमार कर दे. वैसे तो यह वायरस एक पक्षी से दूसरे में ही फैलता है, लेकिन कई मामलों में बर्ड फ्लू का असर इंसानों पर भी देखा गया है.
चीन में एक महीने में ही बर्ड फ्लू के सौ से ज्यादा मामले दर्ज किए गए हैं. हॉन्ग कॉन्ग में एहतियातन बीस हजार मुर्गों को मार दिया गया है.
इसी तरह से एच1एन1 वायरस के कारण स्वाइन फ्लू होता है. यह वायरस इंसानों के लिए भी उतना ही खतरनाक है जितना कि जानवरों के लिए.
यदि वायरस बहुत ज्यादा फैल गया है तब ही डॉक्टर एंटी वायरल दवा देते हैं. हालंकि फ्लू के लिए बनी दवा टैमीफ्लू पर काफी विवाद हुआ है. कई शोध बताते हैं कि यह दवा उतनी असरदार नहीं है जितना इसे समझा जाता है.
आप खुद को फ्लू से बचाने के लिए टीका भी लगवा सकते हैं. लेकिन हर साल वायरस की नई प्रजातियां सक्रिय होती हैं, इसलिए इनसे बचने के लिए हर साल एक नए तरह का टीका लगवाना होगा.
फ्लू से बचने का सबसे बेहतरीन तरीका है साफ सफाई रखना. खाना खाने से पहले और बाद में हाथ धोना कभी ना भूलें.
रिपोर्ट: ईशा भाटिया
चीन में फैले कोरोना वायरस ने अब तक 26 लोगों की जान ली है. धीरे धीरे यह वायरस बाकी देशों में भी फैल रहा है. क्या इस खतरनाक वायरस से बचने का कोई तरीका है? (24.01.2020)
चीन में फैले रहस्यमय वायरस से कम से कम चार लोगों की मौत के बाद भारत ने इस नोवेल कोरोना वायरस (एनसीओवी) से बचाव के लिए एहतियाती कदम उठाए हैं और चीन से आने वाले यात्रियों की थर्मल जांच शुरू कर दी है. (21.01.2020)
चीनी अधिकारियों ने कहा है कि वूहान शहर में रहस्यमय वायरस से दूसरे शख्स की मौत हो गई है. पिछले दिनों निमोनिया की एक रहस्यमय बीमारी के पीछे नया वायरस होने की बात सामने आई थी. (17.01.2020)
कभी स्वाइन फ्लू, कभी बर्ड फ्लू तो कभी मर्स वायरस लोगों की जान का दुश्मन बन जाता है. जानिए कि खुद को एच7एन9, एच10एन8 और एच1एन5 जैसे वायरस से कैसे बचाया जा सकता है. (30.01.2014)
</doc>
<doc docid='dw_52140967' lang='hin' type='mono' source='https://www.dw.com/hi/hi/everything-you-need-to-know-about-the-new-coronavirus/a-52140967' term='कोरोना'>
चीन के स्वास्थ्य अधिकारियों के मुताबिक कोरोना वायरस इंसानों के बीच तेजी से फैलने वाला वायरस है. यह वायरस जैसे ही किसी दूसरे इंसान पर संक्रमित होता है, इसका इलाज करना और मुश्किल हो जाता है. शोधकर्ता यह साफ नहीं कर पा रहे हैं कि कोरोना वायरस संक्रमित होता कैसे है. कोरोना वायरस के अलग अलग प्रकार हैं. बाकि के कोरोना वायरस खांसी और छींकने से फैल सकते हैं और घातक नहीं होते, लेकिन इस बार फैल रहे वायरस में अभी तक ऐसे कोई संकेत नहीं मिले हैं जिससे यह कहा जाए कि यह वायरस संक्रमित हवा में सांस लेने से ही फैलता है. यह कैसे फैल रहा है इसकी जांच की जा रही है.
इस वायरस को पहली बार चीन के वुहान शहर के मांस और मछली बाजार में पाया गया गया था. इस बाजार को फिलहाल बंद कर दिया गया है. माना जा रहा है कि यह वायरस इंसान और संक्रमित जानवर के बीच सीधे संपर्क या हवा के माध्यम से फैला होगा. जो वायरस इंसान और जानवरों के बीच फैलते हैं उनसे "जूनोटिक" बीमारी कहा जाता है. जब इंसान संक्रमित पशु का मांस खाता है तब ऐसे वायरस फैल सकते हैं. जानवर के मांस को ठीक से पकाया ना गया हो या गंदी जगह में तैयार किया गया हो, तब भी यह वायरस फैल सकता है.
कोरोना वायरस के लक्षण
कोरोना वायरस से ग्रसित व्यक्ति को सिरदर्द, खांसी, गले में खराश, बुखार, लगातार छींक आना, अस्थमा का बिगड़ना, थकान महसूस होना, निमोनिया हो जाना या फेफड़ों में सूजन जैसे लक्षण हो सकते हैं. बूढ़े व्यक्तियों के लिए यह वायरस और घातक हो सकता है क्योंकि जवान लोगों की तुलना में बूढ़े लोगों में रोगों से लड़ने की क्षमता कम होती है. विशेषज्ञों ने हाल ही में कोरोनो वायरस के जीन अनुक्रम को डिकोड किया जिसे 2019-एनसीओवी का नाम दिया गया है.
कोरोना वायरस को 1960 के दशक में पहली बार खोजा गया था. उसकी मुकुट जैसी आकृति की वजह से उसे कोरोना या क्राउन नाम दिया गया. ऐसे वायरस घातक नहीं होते हैं लेकिन कभी-कभी यह आंत से संबंधी बीमारियों को पैदा कर सकता हैं.
चीन के अलावा यह वायरस अब तक अमेरिका, थाईलैंड, जापान, दक्षिण कोरिया, और ताइवान को भी अपनी चपेट में ले चुका है. कोरोना वायरस एक आरएनए वायरस है जो बाकि वायरस से आनुवंशिक रूप में अलग है. इस वजह से यह दो अलग प्रजातियों के बीच आसानी से फैल सकता है और उन्हें संक्रमित कर सकता है. कुछ कोरोना वायरस सामान्य सर्दी जुकाम का कारण बन सकते हैं, तो कुछ गंभीर बीमारियों को विकसित कर सकते हैं. सांस लेने में कठिनाई, निमोनिया, आंत की बीमारियां मौत का कारण भी बन जाती हैं.
2002 और 2003 में कोरोना वायरस का एक प्रकार "सार्स" 30 देशों में फैल गया थी. दुनिया भर में आठ हजार से ज्यादा लोग सार्स से संक्रमित हो गए थे. एक हजार लोग मारे गए थे. इसी तरह 2012 में अरब देशों में मर्स यानी मिडल ईस्ट रेस्पीरेटरी सिंड्रोम जैसा कोरोना वायरस मिला था.
क्या वायरस को रोका जा सकता है?
जवाब है, हां. इसे रोकने के लिए आपको खुद की साफ सफाई पर विशेष तौर पर ध्यान देना होगा. अगर आप बाहर से आ रहे हैं या संक्रमित व्यक्ति या जंगली जानवर के संपर्क में रहे हों तो घर आकर हाथों को जरूर धो लें. हालांकि दुनिया भर के हवाई अड्डों और विशेष रूप से चीन ने यात्रियों की जांच शुरू कर दी गई है. इस वायरस को अंतरराष्ट्रीय स्तर पर स्वास्थ्य आपातकाल घोषित करने की भी मांग उठ रही है, जिसका मतलब है कि इन इलाकों में अंतरराष्ट्रीय यात्रा को सीमित कर दिया जाएगा और हवाई अड्डों पर विशेष उपचार केंद्र बना दिए जाएंगे.
ऐसे वायरस अर्थव्यवस्था को भी बीमार कर सकते हैं. कोरोना वायरस ने एशियाई शेयर बाजारों को प्रभावित किया है. 2002 से 2003 तक सार्स के कारण एशिया के बाजारों को भारी आर्थिक क्षति उठानी पड़ी थी जिसमें पर्यटन उद्योग प्रमुख था.
__________________________
हमसे जुड़ें: Facebook | Twitter | YouTube | GooglePlay | AppStore
भारत पहुंचा चीनी वायरस का आतंक
</doc>
<doc docid='dw_52086674' lang='hin' type='mono' source='https://www.dw.com/hi/hi/भारत-पहुंचा-चीनी-वायरस-का-आतंक/a-52086674' term='कोरोना'>
कोलकाता के नेताजी सुभाष चंद्र बोस अंतरराष्ट्रीय एयरपोर्ट पर यात्रियों की जांच की खास व्यवस्था की गई है. इसकी वजह यह है कि कोलकाता से चीन की दूरी ज्यादा नहीं हैं और कारोबारी संबंधों की वजह से लोगों का आना-जाना लगा रहता है. यहां से चीन के तीन शहरों के लिए सीधी उड़ानें हैं. दक्षिण-पश्चिम चीन के वुहान शहर से शुरू हुआ वायरस अब राजधानी बीजिंग तक पहुंच गया है. कोलकाता के अलावा दिल्ली और मुंबई एयरपोर्ट पर भी जांच की व्यवस्था की गई है.
चीन के अलावा जापान और थाईलैंड में भी इस वायरस के फैलने की खबरें सामने आने के बाद सरकार ने यात्रियों के लिए एक ट्रैवल एडवायजरी भी जारी कर दी है. केंद्रीय स्वास्थ्य मंत्री डा. हर्षवर्धन ने सोमवार को एक उच्च-स्तरीय बैठक में कोरोना वायरस की वजह से उपजी परिस्थिति की समीक्षा की. केंद्रीय स्वास्थ्य मंत्री के मुताबिक नोवेल कोरोना वायरस (एनसीओवी) की गहन समीक्षा की जा रही है. इस रहस्यमय वायरस के फैलाव को ध्यान में रखते हुए विश्व स्वास्थ्य संगठन (डब्ल्यूएचओ) ने इस पर विचार करने के लिए 22 जनवरी को एक बैठक बुलाई है.
स्वास्थ्य जांच
चीनी नववर्ष करीब होने की वजह से अधिकारियों की चिंता बढ़ गई है. इस दौरान चीन से लाखों लोग न सिर्फ अपने घरों को जाते हैं बल्कि दुनिया के विभिन्न देशों में अपने परिजनों से मिलने जाते हैं. कोलकाता में बसे चाइना टाउन में चीन से सैकड़ों लोग आ रहे हैं. इस वजह से सरकार ने कोलकाता एयरपोर्ट पर एहतियाती उपाय शुरू किया है. इसके तहत बीते शुक्रवार से ही चीन से आने वाले यात्रियों, चाहे वह चीनी हों या भारतीय, की थर्मल स्क्रीनिंग की जा रही है. इमीग्रेशन काउंटर के पास ही एक स्वास्थ्य जांच शिविर भी खोला गया है. चीन से आने वाले तमाम यात्रियों के लिए वहां जांच अनिवार्य कर दी गई है.
स्वास्थ्य विशेषज्ञों ने चेतावनी दी है कि अगर किसी संक्रमित व्यक्ति के जरिए निमोनिया जैसे लक्षणों वाला उक्त वायरस कोलकाता पहुंच गया तो सघन आबादी की वजह से यहां महामारी जैसे हालात पैदा हो जाएंगे. यही वजह है कि केंद्र सरकार कोलकाता पर खास ध्यान दे रही है. कोलकाता एयरपोर्ट के निदेशक कौशिक भट्टाचार्य बताते हैं, "हमने चीन औऱ थाईलैंड से आने वाले तमाम यात्रियों की स्क्रीनिंग शुरू कर दी है. वायरस का शिकार होने के लक्षण नजर आते ही संबंधित यात्री को अलग-थलग कर दिया जाता है ताकि महानगर में कोरोना का फैलाव को रोका जा सके." वह बताते हैं कि चीन से आने वाली उड़ानों के चालक दल के सदस्यों की भी थर्मल स्कैनिंग की जा रही है ताकि शरीर के तापमान में आने वाला बदलाव नजर में आ सके. अगर किसी यात्री में बुखार के लक्षण नजर आते हैं तो उसे फौरन संक्रामक रोगों के अस्पताल में भेज दिया जाता है.
कैसे फैलता है वायरस
कोरोना वायरस के लक्षण भी निमोनिया जैसे ही हैं. स्वास्थ्य विशेषज्ञों का कहना है कि यह वायरस बेहद संक्रामक है. मिसाल के तौर पर अगर विमान में एक यात्री भी इसकी चपेट में है तो कुछ मिनटों में ही सैकड़ों यात्री इसकी चपेट में आ सकते हैं. संक्रामक रोगों के विशेषज्ञ डा. निर्मल पात्रा कहते हैं, "यह वायरस बेहद खतरनाक है. इसके लक्षण तो निमोनिया जैसे ही हैं, लेकिन यह बेहद तेजी से फैलता है और जानलेवा साबित हो सकता है. वह बताते हैं कि यह वायरस खांसी और छींक के जरिए फैलता है. इस संक्रमण की वजह से बाद में निमोनिया हो सकता है जो घातक है."
एक अन्य विशेषज्ञ डा. सुब्रत मल्लिक कहते हैं, "अब तक इस वायरस के बारे में पूरी जानकारी नहीं मिली है. इस वजह से इसका टीका भी नहीं बनाया जा सका है. एहतियात ही इससे बचाव का एकमात्र उपाय है." वह कहते हैं कि अगर कोलकाता जैसे सघन आबादी वाले महानगर में किसी तरह उक्त वायरस पहुंच गया तो इसके नतीजे बेहद गंभीर होंगे. इसका असर खासकर कम प्रतिरोधक क्षमता वाले लोगों और बुजुर्गों पर ज्यादा होगा. विशेषज्ञों का कहना है कि इस वायरस से बचने के लिए किसी भी जानवर या संक्रमित व्यक्ति के करीब जाने से बचना एक बेहतर तरीका है. फिलहाल फ्लू, निमोनिया और खांसी या जुकाम जैसे लक्षणों वाले व्यक्ति से दूरी बरतना ही बुद्धिमानी है.
कहां से निकला वायरस
यह वायरस ठीक किसी जगह से और कैसे फैला, इस बारे में कोई पुष्टि तो नहीं हो सकी है, लेकिन कहा जा रहा है कि वुहान प्रांत में सी-फूड के एक बाजार से ही यह वायरस फैला था. बाजार पहली जनवरी को बंद था. डब्ल्यूएचओ की प्राथमिक जांच से मिली जानकारी के मुताबिक, कोरोना वायरस सार्स विषाणुओं के परिवार का है और इससे लोग बीमार पड़ रहे हैं. यह वायरस ऊंट, बिल्ली व चमगादड़ सहित कई पशुओं में भी प्रवेश कर रहा है. दुर्लभ स्थिति में पशु मनुष्यों को भी संक्रमित कर सकते हैं. ताजा रिपोर्टों में इस बात की पुष्टि हुई है कि वायरस इंसान से इंसान में भी फैल सकता है.
कोरोना वायरस से उपजे हालात को ध्यान में रखते हुए केंद्र सरकार ने तमाम राज्यों और केंद्रशासित प्रदेशों को पत्र लिख कर किसी भी आपात स्थिति से निपटने के लिए तैयार रहने को कहा है. स्वास्थ्य मंत्रालय ने प्रयोगशाला जांच, निगरानी, संक्रमण रोकथाम व नियंत्रण और जोखिम संचार पर सभी संबंधितों विभागों को आवश्यक दिशानिर्देश जारी किए हैं. एनआईवी पुणे और आईसीएमआर प्रयोगशाला देश में एनसीओवी के नमूने की जांच में सहयोग कर रहे हैं. उच्चस्तरीय बैठकों में अस्पतालों में प्रबंधन और संक्रमण रोकथाम नियंत्रण सुविधाओं के बारे में तैयारी की समीक्षा की गई है. स्वास्थ्य मंत्रालय ने विदेश मंत्रालय से 31 दिसंबर के बाद वुहान से भारत के दौरे पर आने वाले लोगों का ब्योरा मांगा है. सरकारी अस्पताल में वरिष्ठ माइक्रोबायोलाजिस्ट डा. रचना गुप्ता कहती हैं, "कोरोना वायरस बेहद संक्रामक हैं और अब तक इसके रवैए के बारे में ठोस जानकारी नहीं है. श्वासनली का संक्रमण होने की वजह से यह वायरस तेजी से फैलने में सक्षम है. लेकिन भारत को फिलहाल आतंकित होने की जरूरत नहीं है."
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_52036694' lang='hin' type='mono' source='https://www.dw.com/hi/hi/चीन-में-रहस्यमय-वायरस-से-दो-मौत/a-52036694' term='कोरोना'>
चीनी शहर वूहान में स्वास्थ्य अधिकारियों ने कहा है कि 69 वर्ष के शख्स की कई अंग काम नहीं करने के कारण मौत हो गई. पहली बार 31 दिसंबर को इस शख्स में निमोनिया जैसी बीमारी से जुड़े वायरस होने का पता चला था और उसके बाद से ही उसकी हालत खराब होती चली गई. चीन में अब तक 41 लोग इस वायरस की चपेट में आ चुके हैं. शुरुआती जांच में इसे कोरोना वायरस बताया जा रहा है. इस वायरस का प्रकोप वूहान में ज्यादा देखने को मिल रहा है. वूहान और अन्य शहरों में स्वास्थ्य अधिकारी यह सुनिश्चित कर रहे हैं कि इस नए वायरस का प्रकोप कुछ और अधिक गंभीर न हो जाए. पहली बार 31 दिसंबर को कोरोना वायरस की वूहान में पुष्टि की गई थी, ऐसे ही मामले थाईलैंड और जापान में भी सामने आए हैं.
कोरोना वायरस सार्स वायरस परिवार का एक नया सदस्य है, जिसमें सर्दी, सांस लेने की तकलीफ, बुखार और थकान की शिकायत होती है. कुछ कोरोना वायरस जानवरों में फैलता है जबकि दूसरे कोरोना वायरस इंसान से इंसान में फैलते हैं. वूहान के  स्वास्थ्य अधिकारियों का कहना है कि गुरुवार को 12 लोगों को इलाज के बाद अस्पताल से छुट्टी दे दी गई जबकि 5 लोगों की हालत अब भी गंभीर है. अधिकारियों का कहना है कि करीब एक करोड़ दस लाख की आबादी वाले वूहान शहर के सीफूड थोक बाजार से वायरस फैला है. हालांकि उस बाजार को 1 जनवरी को बंद कर दिया गया था. अधिकारियों का कहना है कि कुछ मरीज शहर के सीफूड बाजार में काम करते थे.
रहस्यमय बीमारी
थाईलैंड और जापान तक मामले
अभी तक बीमारी के इंसानों से इंसानों तक फैलने का कोई भी प्रमाण नहीं मिला है. इस वायरस के कारण पहली मौत 9 जनवरी को हुई थी, मृतक अक्सर सीफूड बाजार जाया करता था और उसके पेट में पहले से ही ट्यूमर था और वह जिगर की पुरानी बीमारी से पीड़ित था. विश्व स्वास्थ्य संगठन और वूहान के स्वास्थ्य अधिकारी संक्रमित लोगों के संपर्क में आने से वायरस के फैलने की सीमित संभावना से इनकार नहीं कर रहे हैं. विश्व स्वास्थ्य संगठन भी कह चुका है कि वायरस के इंसान से इंसान में फैलने, प्रसार के तरीके का पता लगाने के लिए अतिरिक्त जांच की जरूरत है. चीनी महिला जिसके थाईलैंड पहुंचने पर बीमारी का पता चला था, उसने सीफूड बाजार जाने की बात मानी है लेकिन बीमारी फैलने के दौरान वह बाजार नहीं गई थी.
जापान में भी एक मरीज को इलाज के बाद छुट्टी दे दी गई है. उसने भी बाजार ना जाने की बात कही है. वूहान प्रांत के स्वास्थ्य आयोग का कहना है कि एक सीफूड बाजार में काम करने वाले एक कर्मचारी में वायरस की पुष्टि हुई थी लेकिन उसकी पत्नी में भी बीमारी की पुष्टि हुई हालांकि वह कभी बाजार नहीं गई थी. इस वायरस ने 2002-2003 में फैले सीवियर एक्यूट रेस्पिरेटरी सिन्ड्रोम (सार्स) बीमारी की यादें ताजा कर दी है, इस बीमारी के कारण दर्जनों देशों में 774 लोगों की मौत हो गई थी. वहीं 2012 से अब तक मिडल ईस्ट रेस्पिरेटरी सिंड्रोम वारयस के कारण 858 मौत हो चुकी हैं जिसमें अधिकतर मौतें सऊदी अरब में हुई.
एए/एमजे (एएफपी, रॉयटर्स)
__________________________
हमसे जुड़ें: Facebook | Twitter | YouTube | GooglePlay | AppStore
</doc>
<doc docid='dw_43149889' lang='hin' type='mono' source='https://www.dw.com/hi/hi/नासा-ने-दिया-अंतरिक्ष-यात्रा-का-न्योता/a-43149889' term='कोरोना'>
अमेरिकी अंतरिक्ष एजेंसी नासा 2018 के मध्य में पार्कर सोलर प्रोब राइड्स मिशन शुरू करेगी. पार्कर सोलर प्रोब राइड्स नाम का यान सूर्य के वायुमंडल का चक्कर लगाएगा. नासा के साइंस मिशन डायरेक्टोरेट के अधिकारी थोमस जरबखन के मुताबिक, "यह यान ऐसे इलाके में जाएगा, जिसे इंसान ने पहले कभी नहीं टटोला है. यह मिशन उन सवालों के जवाब खोजने की कोशिश करेगा जो छह दशकों से ज्यादा समय से अनसुलझे हैं."
पार्कर मिशन के तहत अमेरिकी अंतरिक्ष एजेंसी पहली बार सूर्य के करीब जाना चाह रही है. नासा ने इस ऐतिहासिक मिशन में शामिल होने के लिए आम लोगों को भी आमंत्रित किया है. मिशन में हिस्सा लेने के इच्छुक लोगों को  http://go.nasa.gov/HotTicket पर रजिस्ट्रेशन कराना है. रजिस्ट्रेशन के बाद अपने ईमेल एड्रेस की पुष्टि करनी है. ऐसा होते ही एक सर्टिफिकेट मिलेगा. यह सर्टिफिकेट इस बात का सबूत होगा कि आपने इस मिशन के लकी ड्रॉ में अपना नामांकन कराया है.
यान का नाम मशहूर अमेरिकी खगोलशास्त्री यूजीन पार्कर के नाम पर रखा गया है. 90 साल के पार्कर ने 1958 में पहली बार यह बताया था कि अंतरिक्ष में सौर तूफान भी हैं. 1.5 अरब डॉलर के विशेष पार्कर यान को जॉन हॉपकिंस यूनिवर्सिटी लैब ने तैयार किया है.
सोलर मिशन 31 जुलाई से 19 अगस्त 2018 के बीच लॉन्च होगा. यान सीधा सूर्य की तरफ नहीं जाएगा. पहले अंतरिक्ष यान शुक्र का चक्कर लगाएगा. इसके बाद पार्कर सोलर प्रोब सूर्य की तरफ बढ़ेगा. इस दौरान वह मंगल की कक्षा में प्रवेश करेगा.
अभियान यह जांचेगा कि सूर्य के बाहरी वायुमंडल (कोरोना) से ऊर्जा और उष्मा कैसे प्रवाहित होती है. आखिर वह कौन से कारक हैं जो सूर्य की सौर वायु और आवेशित कणों को गति देते हैं. इस डाटा की मदद से खगोलीय मौसम की घटनाओं का बेहतर अंदाजा मिलेगा. यह भी समझा जा सकेगा कि अंतरिक्ष की इन घटनाओं का पृथ्वी पर क्या असर होता है.
सूर्य की सतह पर अचानक बेहद चमकदार प्रकाश दिखने की घटना को सन फ्लेयर कहा जाता है. धरती से ऐसा हर रोज नहीं दिखाई पड़ता. कभी कभार होने वाली इस घटना के दौरान सूर्य के कुछ हिस्से असीम ऊर्जा छोड़ते हैं. इस ऊर्जा से एक खास चमक पैदा होती है जो आग की लपटों जैसी नजर आती है.
अगर यह असीम ऊर्जा लगातार कई दिनों तक निकलती रहे तो इसके साथ सूर्य से अति सूक्ष्म नाभिकीय कण भी निकलते है. यह ऊर्जा और कण ब्रह्मांड में फैल जाते हैं. असल में यह बहुत जबरदस्त नाभिकीय विकीरण है, जिसे सौर तूफान भी कहा जाता है.
सौर तूफान राह में आने वाली हर चीज पर असर डालता है. अगस्त 2014 के अंत में शुरू हुए सौर तूफान की दिशा फिलहाल पृथ्वी की तरफ नहीं है. लेकिन नासा ने चेतावनी दी है कि इस साल के अंत में एक सौर तूफान पृथ्वी की तरफ आएगा.
सन फ्लेयर वैज्ञानिकों को सूर्य को समझने का मौका भी देता है. अब तक यह पता चला है कि सौर तूफान की वजह से ब्रह्मांड में मौजूद कण इतने गर्म हो जाते हैं कि वे भी प्रकाश की गति से यात्रा करने लगते हैं.
अमेरिकी अंतरिक्ष एजेंसी नासा के मुताबिक सूर्य कुछ इस तरह का है. इसे तीन हिस्सों में बांटा जा सकता है. कोर में नाभिकीय क्रियाएं होती है. इन क्रियाओं से पैदा हुई विकीरण ऊर्जा को रैडिएटिव जोन बाहर फेंकता है. कनवेक्शन या संवहन जोन विकीरण ऊर्जा को सतह तक लाता है.
सूर्य से लगातार आते आवेशित कणों से धरती को पृथ्वी का चुंबकीय क्षेत्र बचाता है. धरती के गर्भ से निकलने वाली चुंबकीय शक्तियां वायुमंडल के आस पास कवच का काम करती हैं. ये आवेशित कणों का रुख मोड़ देती हैं. लेकिन सौर तूफान के वक्त कई आवेशित कण चुंबकीय कवच को भेद देते हैं.
जुलाई 2013 में एक बहुत ही बड़ा सौर तूफान धरती के करीब से गुजरा था. अगर सौर तूफान धरती से टकराता तो भारी मुश्किल पैदा हो सकती थी. वैज्ञानिकों के मुताबिक सौर तूफान एक झटके में सारी सैटेलाइटों को खराब कर सकता है.
रिपोर्ट: ओंकार सिंह जनौटी
कभी कभी सूर्य से अथाह ऊर्जा निकलती है. इस दौरान अंतरिक्ष पर नजर रखने वाली प्रयोगशालाएं सूर्य की कई जबरदस्त तस्वीरें जुटाती हैं. आखिर क्या है इस अद्भुत चमक का राज. (01.09.2014)
</doc>
<doc docid='dw_39092903' lang='hin' type='mono' source='https://www.dw.com/hi/hi/getting-close-to-the-heart-of-the-sun/a-39092903' term='कोरोना'>
इसमें तो कोई दो राय नहीं कि सूर्य है तो जीवन है. ग्रहण के समय यही धधकता आग का गोला चांद के पीछे ढक जाता है और कुछ समय के लिए धरती पर अंधेरा छा जाता है. आइये जानें सूर्य से जुड़ी 8 दिलचस्प बातें.
हम धरती से पूर्ण सूर्य ग्रहण देख पाते हैं क्योंकि चंद्रमा धरती के काफी पास है, और इसीलिए ग्रहण के वक्त वह सूर्य को पूरी तरह से ढक पाता है. लेकिन चंद्रमा हर साल 2 सेंटीमीटर की दर से धरती से दूर जा रहा है. इसका मतलब ये हुआ कि करीब 60 करोड़ साल में चंद्रमा धरती से इतनी दूर होगा कि धरती से पूर्ण सूर्यग्रहण नहीं दिख सकेंगे.
पृथ्वी, सूर्य और चंद्रमा की स्थिति के आधार पर एक साल में दो से पांच बार तक सूर्यग्रहण लग सकता है. पृथ्वी के उत्तरी या दक्षिणी ध्रुवों से केवल आंशिक सूर्य ग्रहण ही देखा जा सकता है. यूरोप में 20 मार्च, 2015 को पूर्ण सूर्यग्रहण दिखेगा, जबकि दक्षिणी गोलार्ध में स्थित इंडोनेशिया जैसे देशों में 9 मार्च, 2016 को.
आम तौर पर सोलर इक्लिप्स 5 मिनट से लेकर 12 मिनट तक चल सकता है. इस अनोखी प्राकृतिक घटना को कभी भी नंगी आंखों से नहीं देखना चाहिए. इसके लिए विशेष तरह के चश्मे या माध्यम हैं, जो आपकी आंखों को सूर्य की तेज किरणों से बचा सकते हैं.
हमारे सौरमंडल का करीब 99.86 फीसदी द्रव्यमान केवल सूर्य में ही है. इसका मतलब यह हुआ कि बाकी 0.14 फीसदी में ही सभी ग्रह और आकाशीय पिंड समाए हैं. हमारी आकाशगंगा में सूर्य करीब 220 किलोमीटर प्रति सेंकड की गति से यात्रा करता है. पूरी आकाशगंगा का एक चक्कर लगाने में सूर्य को भी 22 से 25 करोड़ साल लगते हैं.
सूर्य में धरती के आकार के लगभग 10 लाख पिंड समा सकते हैं. धरती पर 70 किलोग्राम वजन वाले इंसान का भार सूर्य की सतह पर करीब 1,960 किलोग्राम होगा. इसका कारण यह है कि सूर्य पर गुरूत्व बल धरती के मुकाबले करीब 28 गुना ज्यादा होता है. सूर्य की सतह पर एक दिन धरती के 25.38 दिनों के बराबर होता है.
सूर्य बेहद गर्म गैसों से बना एक गोला है जिसके केन्द्र का तापमान 1.5 करोड़ डिग्री सेल्सियस है. सूर्य का निर्माण करने वाली करीब 72 प्रतिशत गैस हाइड्रोजन है, जबकि इसका 26 प्रतिशत हिस्सा हीलियम का है. हर सेंकड सूर्य पर करीब 40 लाख टन हाइड्रोजन जलता है. जब हाइड्रोजन का भंडार जल कर खत्म हो जाएगा तब हीलियम जलेगा.
वैज्ञानिकों ने पता लगाया कि हर 11 साल में सूर्य के ध्रुव बदल जाते हैं. यानि नॉर्थ पोल, साउथ पोल बन जाता है और साउथ, नॉर्थ. सूर्य के चुंबकीय क्षेत्र में अंतिम अदला बदली 2013 के अंत में दर्ज हुई.
सूर्य की सबसे दिलचस्प रोशनी ऑरोरा के रूप में नजर आती है. ऐसा तब होता है जब आवेशित कणों वाली सोलर विंड धरती के चुंबकीय क्षेत्र से टकराती है. धरती के वातावरण में नाइट्रोजन, ऑक्सीजन गैसों और प्लाज्मा कणों के टकराने से निकलने वाली ऊर्जा हरे से रंग की रोशनी जैसी दिखती है. ऑरोरा केवल धरती ही नहीं, बृहस्पति, शनि, यूरेनस, नेपच्यून और मंगल ग्रहों पर भी बनते हैं.
रिपोर्ट: आरजेडएन/आरआर
इसमें तो कोई दो राय नहीं कि सूर्य है तो जीवन है. ग्रहण के समय यही धधकता आग का गोला चांद के पीछे ढक जाता है और कुछ समय के लिए धरती पर अंधेरा छा जाता है. आइये जानें सूर्य से जुड़ी 8 दिलचस्प बातें. (19.03.2015)
</doc>
<doc docid='dw_17917552' lang='hin' type='mono' source='https://www.dw.com/hi/hi/सौर-तूफान-से-धरती-पर-चमकेगी-रोशनी/a-17917552' term='कोरोना'>
इस तूफान के कारण सिर्फ निजी इलेक्ट्रॉनिक्स में ही गड़बड़ नहीं होगी बल्कि उत्तरी ध्रुव पर दिखाई देने वाले ऑरोरा में बढ़ोतरी होगी. बताया जा रहा है कि शुक्रवार देर रात से लेकर शनिवार सुबह तक ये ध्रुवीय रोशनी चमचमाएगी. अमेरिका के राष्ट्रीय सामुद्रिक और पर्यावरण कार्यालय में अंतरिक्ष मौसम का पूर्वानुमान लगाने वाले केंद्र के निदेशक थोमास बैर्गेर ने बताया, "इन सौर गतिविधियों से राष्ट्रीय संरचना को कोई अकल्पनीय नुकसान होने की आशंका नहीं है. लेकिन हम इन घटनाओं को ध्यान से देख रहे हैं. अच्छी बात यह है कि इन तूफानों के कारण शुक्रवार की रात उत्तरी अमेरिका में चमकीली ऑरोरा रोशनी दिखाई देगी."
सोमवार से ही छोटे सौर तूफान से शुरुआत हुई और फिर बहुत ताकतवर एक्स क्लास के तूफान बुधवार शाम को दर्ज किए गए. रिपोर्टों के मुताबिक ये दोनों तूफान सोलर डिस्क के केंद्र में दिखाई देने वाले सौर धब्बों से निकले हैं. इनके कारण सूरज की बाहरी सतह कोरोना से बड़ी मात्रा में लपटें बाहर निकलीं और इनकी दिशा धरती की तरफ थी.
बैर्गेर ने बताया कि इसके कारण होने वाली गड़बड़ी एक से पांच के मानक पर मॉडरेट से स्ट्रॉन्ग चुंबकीय तूफान पैदा हो सकते हैं. इनका स्तर जी2 और जी3 बताया गया है. उन्होंने कहा कि ऐसा कम ही हुआ है कि एक के बाद एक दो तूफान धरती की ओर आए हों. बैर्गेर ने आशंका जताई कि ध्रुवीय इलाकों में इसका असर बहुत ज्यादा भी हो सकता है.
धरती के गर्भ में भी चुंबक है और सूरज ने भी धरती की ओर चुंबकीय तूफान ही भेजा है इसलिए एक चुंबक की दूसरे चुंबक से मुलाकात है. और वह एक दूसरे से कैसे मिलेंगे इस पर निर्भर करेगा कि जियोमैग्नेटिक तूफान कितना तीव्र होगा.
सूरज अपनी 11 साल की चक्रीय गतिविधियों के चरम पर है. हालांकि फिलहाल सोलर मैक्स कहे जाने वाले इस समय की गतिविधियां उतनी तीव्र नहीं हैं. सोलर साइकल में धरती की ओर आने वाले सौर तूफानों की संख्या सामान्य तौर पर 100 से 200 तक हो सकती है.
एएम/आईबी (एएफपी, रॉयटर्स)
क्या है सौर तूफान सूर्य में विस्फोट सूर्य की सतह पर अचानक बेहद चमकदार प्रकाश दिखने की घटना को सन फ्लेयर कहा जाता है. धरती से ऐसा हर रोज नहीं दिखाई पड़ता. कभी कभार होने वाली इस घटना के दौरान सूर्य के कुछ हिस्से असीम ऊर्जा छोड़ते हैं. इस ऊर्जा से एक खास चमक पैदा होती है जो आग की लपटों जैसी नजर आती है.      
    क्या है सौर तूफान सन फ्लेयर से सौर तूफान अगर यह असीम ऊर्जा लगातार कई दिनों तक निकलती रहे तो इसके साथ सूर्य से अति सूक्ष्म नाभिकीय कण भी निकलते है. यह ऊर्जा और कण ब्रह्मांड में फैल जाते हैं. असल में यह बहुत जबरदस्त नाभिकीय विकीरण है, जिसे सौर तूफान भी कहा जाता है.      
    क्या है सौर तूफान अहम है दिशा सौर तूफान राह में आने वाली हर चीज पर असर डालता है. अगस्त 2014 के अंत में शुरू हुए सौर तूफान की दिशा फिलहाल पृथ्वी की तरफ नहीं है. लेकिन नासा ने चेतावनी दी है कि इस साल के अंत में एक सौर तूफान पृथ्वी की तरफ आएगा.      
    क्या है सौर तूफान सूर्य को समझने का मौका सन फ्लेयर वैज्ञानिकों को सूर्य को समझने का मौका भी देता है. अब तक यह पता चला है कि सौर तूफान की वजह से ब्रह्मांड में मौजूद कण इतने गर्म हो जाते हैं कि वे भी प्रकाश की गति से यात्रा करने लगते हैं.      
    क्या है सौर तूफान कैसा है हमारा सूरज अमेरिकी अंतरिक्ष एजेंसी नासा के मुताबिक सूर्य कुछ इस तरह का है. इसे तीन हिस्सों में बांटा जा सकता है. कोर में नाभिकीय क्रियाएं होती है. इन क्रियाओं से पैदा हुई विकीरण ऊर्जा को रैडिएटिव जोन बाहर फेंकता है. कनवेक्शन या संवहन जोन विकीरण ऊर्जा को सतह तक लाता है.      
    क्या है सौर तूफान चुंबकीय क्षेत्र का कवच सूर्य से लगातार आते आवेशित कणों से धरती को पृथ्वी का चुंबकीय क्षेत्र बचाता है. धरती के गर्भ से निकलने वाली चुंबकीय शक्तियां वायुमंडल के आस पास कवच का काम करती हैं. ये आवेशित कणों का रुख मोड़ देती हैं. लेकिन सौर तूफान के वक्त कई आवेशित कण चुंबकीय कवच को भेद देते हैं.      
    क्या है सौर तूफान इंसान की मुश्किल जुलाई 2013 में एक बहुत ही बड़ा सौर तूफान धरती के करीब से गुजरा था. अगर सौर तूफान धरती से टकराता तो भारी मुश्किल पैदा हो सकती थी. वैज्ञानिकों के मुताबिक सौर तूफान एक झटके में सारी सैटेलाइटों को खराब कर सकता है.  रिपोर्ट: ओंकार सिंह जनौटी
सूर्य की सतह पर अचानक बेहद चमकदार प्रकाश दिखने की घटना को सन फ्लेयर कहा जाता है. धरती से ऐसा हर रोज नहीं दिखाई पड़ता. कभी कभार होने वाली इस घटना के दौरान सूर्य के कुछ हिस्से असीम ऊर्जा छोड़ते हैं. इस ऊर्जा से एक खास चमक पैदा होती है जो आग की लपटों जैसी नजर आती है.
अगर यह असीम ऊर्जा लगातार कई दिनों तक निकलती रहे तो इसके साथ सूर्य से अति सूक्ष्म नाभिकीय कण भी निकलते है. यह ऊर्जा और कण ब्रह्मांड में फैल जाते हैं. असल में यह बहुत जबरदस्त नाभिकीय विकीरण है, जिसे सौर तूफान भी कहा जाता है.
सौर तूफान राह में आने वाली हर चीज पर असर डालता है. अगस्त 2014 के अंत में शुरू हुए सौर तूफान की दिशा फिलहाल पृथ्वी की तरफ नहीं है. लेकिन नासा ने चेतावनी दी है कि इस साल के अंत में एक सौर तूफान पृथ्वी की तरफ आएगा.
सन फ्लेयर वैज्ञानिकों को सूर्य को समझने का मौका भी देता है. अब तक यह पता चला है कि सौर तूफान की वजह से ब्रह्मांड में मौजूद कण इतने गर्म हो जाते हैं कि वे भी प्रकाश की गति से यात्रा करने लगते हैं.
अमेरिकी अंतरिक्ष एजेंसी नासा के मुताबिक सूर्य कुछ इस तरह का है. इसे तीन हिस्सों में बांटा जा सकता है. कोर में नाभिकीय क्रियाएं होती है. इन क्रियाओं से पैदा हुई विकीरण ऊर्जा को रैडिएटिव जोन बाहर फेंकता है. कनवेक्शन या संवहन जोन विकीरण ऊर्जा को सतह तक लाता है.
सूर्य से लगातार आते आवेशित कणों से धरती को पृथ्वी का चुंबकीय क्षेत्र बचाता है. धरती के गर्भ से निकलने वाली चुंबकीय शक्तियां वायुमंडल के आस पास कवच का काम करती हैं. ये आवेशित कणों का रुख मोड़ देती हैं. लेकिन सौर तूफान के वक्त कई आवेशित कण चुंबकीय कवच को भेद देते हैं.
जुलाई 2013 में एक बहुत ही बड़ा सौर तूफान धरती के करीब से गुजरा था. अगर सौर तूफान धरती से टकराता तो भारी मुश्किल पैदा हो सकती थी. वैज्ञानिकों के मुताबिक सौर तूफान एक झटके में सारी सैटेलाइटों को खराब कर सकता है.
रिपोर्ट: ओंकार सिंह जनौटी
</doc>
<doc docid='dw_17741067' lang='hin' type='mono' source='https://www.dw.com/hi/hi/प्रश्नोलॉजी-2806-से-04072014/a-17741067' term='कोरोना'>
सार्स या मैर्स जैसी बीमारियों के लिए खास तरह के वायरस जिम्मेदार हैं. इन बीमारियों के लिए अब तक कोई इलाज नहीं मिल सका है. आपको बताना है सार्स को फैलाने वाले वायरस का क्या नाम है?
ए) कोरोना
बी) सार्स
सी) साइक्लोफिलिन
प्रश्नोलॉजी का यह सवाल 28 जून को दिखाए गए मंथन पर आधारित है.
अपने जवाब आप शुक्रवार, 04 जुलाई 2014 तक फेसबुक पर हमें भेज दें. विजेताओं को मिलेंगे कई शानदार इनाम. सभी विजेताओं के नाम हमारी वेबसाइट और फेसबुक पर जारी किए जाएंगे और उन्हें अलग से भी सूचित किया जाएगा. कृपया जवाब के साथ अपना नाम और पता साफ साफ अक्षरों में लिखें.
</doc>
<doc docid='dw_17734319' lang='hin' type='mono' source='https://www.dw.com/hi/hi/वायरस-से-निजात-दिलाती-साइक्लोस्पोरिन/a-17734319' term='कोरोना'>
वायरस के खिलाफ काम करने वाली दवाएं एक ही वायरस को मारने के लिए बनी होती हैं. जहां तक सार्स जैसी बीमारियों का सवाल हैं, इनके लिए अब तक कोई इलाज नहीं मिला है.
21वीं सदी की शुरुआत के में वैज्ञानिकों को डर पैदा हुआ कि सार्स यानी सिवियर एक्यूट रेस्पिरेटरी सिंड्रोम के कारण फेंफड़ों को नुकसान होने से हजारों लोगों की जानें जाएंगी. सार्स को फैलाने वाले वायरस का नाम है कोरोना वायरस. 2003 में 800 लोग इसका शिकार बने. इसका इलाज अभी तक नहीं मिल सका है. बॉन और म्यूनिख से वायरस विशेषज्ञों ने एक ऐसी दवा बनाई है जो सार्स वायरस की वृद्धि को रोक सकती है.
इस दवा का नाम है साइक्लोस्पोरिन और इसमें खास बात यह है कि यह अलग अलग तरह की कोरोना वायरस पर असर करती है. बॉन विश्वविद्यालय में वायरॉलजिस्ट डॉक्टर मार्सेल ए मुलर कहते हैं, "कोरोना वायरस के एक पूरे स्पेक्ट्रम यानी अलग नस्लों को साइक्लोस्पोरिन से रोका जा सकता है. मनुष्यों के लिए जो घातक कोरोना वायरस हैं, उनमें सार्स और मिडल ईस्टर्न रेस्पिरेटरी सिंड्रोम मेर्स के वायरस शामिल हैं. ठंडे मौसम में सर्दी होने के पीछे भी वायरस का हाथ है. बिल्लियों में फ्लू या सूअर के लिए घातक कोरोना वायरस को भी रोकने में साइक्लोस्पोरिन मदद कर सकता है.
कैसे काम करती है दवा
साइक्लोस्पोरिन वायरस पर कैसे असर करता है? वायरस पर शोध कर रहे मुलर माइक्रोस्कोप से ली गई तस्वीरें दिखाते हैं, "यहां आप वह कोशिकाएं देख सकते हैं जो वायरस से संक्रमित हैं. वायरस को हमने हरे रंग से मार्क किया है. साइक्लोस्पोरिन मिलाने से कोशिकाओं में हरा रंग कम हो गया है, यानी इनमें वायरस से संक्रमित नहीं है." दवा कुछ इस तरह काम करती है- वायरस मनुष्य या जानवर के शरीर में आक्रमण कर उसमें खास प्रोटीन की मदद से अपनी संख्या बढ़ाती हैं. इनमें से एक प्रोटीन का नाम है साइक्लोफिलिन, जो वायरस की संख्या बढ़ाने में बड़ी भूमिका निभाता है.
म्यूनिख विश्वविद्यालय में वायरस पर शोध खर रहे आल्ब्रेष्ट फॉन ब्रुन कहते हैं," साइक्लोफिलिन का एक बड़ा काम है बाकी प्रोटीनों को सही तरह मुड़ने या फोल्ड करने में मदद करना. और मजेदार बात यह है कि जब वायरस वाले प्रोटीन सही तरह से फोल्ड नहीं होंगे तो उनमें वायरस ठीक तरह से बढ़ नहीं पाएंगे."
प्रोटीन फोल्डिंग उस प्रक्रिया को कहते हैं जिसे प्रोटीनों को अपना 3डी आकार मिलता है और वह हमारे शरीर में अपना काम कर पाते हैं. साइक्लोफिलिन को रोकने का काम एंटीवायरस दवा साइक्लोस्पोरिन करती है और वायरस अपने आप कम हो जाते हैं.
दवा के साइड इफेक्ट्स
लेकिन साइक्लोस्पोरिन के नुकसान भी हैं. डॉ. मार्सेल मुलर कहते हैं, "साइक्लोस्पोरिन का एक बड़ा साइड इफेक्ट है कि शरीर की प्रतिरोधी क्षमता दब जाती है और शरीर कमजोर हो जाता है. और अगर कोई दूसरा वायरल इन्फेकशन हुआ तो इसका बुरा असर हो सकता है."
वैज्ञानिकों की अगली योजना है कि साइक्लोस्पोरिन के मॉलिक्यूल को ऐसे बदला जाए जिससे शरीर की प्रतिरोधी क्षमता बनी रहे और कोरोना वायरस भी खत्म हो. अब तक के कुछ प्रयोग सफल हुए हैं. म्यूनिख के वायरॉलजिस्ट आल्ब्रेष्ट फॉन ब्रुन कहते हैं, "साइक्लोस्पोरिन से बनी दवाओं का हम मनुष्यों पर इस्तेमाल कर रहे हैं, जाहिर है टेस्ट के तौर पर. जैसे हिपेटाइटिस सी की मिसाल ली जाए तो हमें पता चला कि इस दवा की मदद से हिपेटाइटिस सी वायरस की संख्या बढ़ने से हम काफी हद तक रोक पाए."
रिपोर्टः मार्टिन रीबे/एमजी
संपादनः आभा मोंढे
</doc>
<doc docid='dw_17730520' lang='hin' type='mono' source='https://www.dw.com/hi/hi/सार्स-वायरस-को-रोकने-वाली-दवा/a-17730520' term='कोरोना'>
मंथन में इस बार बात होगी मेडिसिन जगत की. सार्स जैसी बीमारियों का अब तक इलाज नहीं मिला है. इस बीमारी के कारण साल 2003 में 800 लोगों की मौत हुई. बॉन और म्यूनिख के वायरस विशेषज्ञों ने एक ऐसी दवा बनाई है जो सार्स वायरस की वृद्धि को रोक सकती है. इस दवा का नाम है साइक्लोस्पोरिन और इसमें खास बात यह है कि यह अलग अलग तरह की कोरोना वायरस पर असर करती है.
लेकिन साइक्लोस्पोरिन के नुकसान भी हैं. इसके इस्तेमाल के कारण शरीर की प्रतिरोधी क्षमता दब जाती है और शरीर कमजोर हो जाता है. वैज्ञानिकों की योजना है कि साइक्लोस्पोरिन के मॉलिक्यूल को ऐसे बदला जाए जिससे शरीर की प्रतिरोधी क्षमता बनी रहे और कोरोना वायरस भी खत्म हो जाए. इस कदम में वैज्ञानिक कितने आगे बढ़े हैं जानिए मंथन के नए अंक में.
बड़ी बीमारी रोकेगी जीन्स की जांच
प्री इंप्लाटेंशन जेनेटिक डायग्नोसिस के जरिए यह पता लगाया जा सकता है कि बच्चे को कोई गंभीर बीमारी तो नहीं. इस तकनीक में भ्रूण की कोशिकाओं की जांच की जाती है. पिछले 20 सालों से यह तकनीक दुनिया के अन्य देशों में इस्तेमाल की जा रही है. लेकिन जर्मनी में इसका इस्तेमाल इसी साल शुरू हुआ. निषेचन के कुछ ही दिनों में मशीनों की मदद से जीन्स की जांच संभव होती है.
जर्मनी में सबसे पहले लुइबेक यूनिवर्सिटी क्लीनिक के डॉक्टरों को इस तकनीक के इस्तेमाल की इजाजत मिली है. जहां मां बाप किसी आनुवांशिक बीमारी से पीड़ित हैं, वहां महिला के अंडाणु की जांच हो सकती है. लेकिन भ्रूण की जांच के लिए जर्मनी में कड़े कानून हैं, जबकि अंडाणु की जांच आसानी से हो सकती है. इस तकनीक के इस्तेमाल को लेकर डॉक्टरों के सामने कई चुनौतियां भी हैं. मंथन में इन चुनौतियों के बारे में बात होगी.
गाय और मीथेन गैस
गाय एक दिन में करीब 300 से 500 लीटर मीथेन गैस छोड़ती है. इतनी गैस पर्यावरण के लिए नुकसानदेह है. वैज्ञानिक अब इस समस्या का हल ढूंढ रहे हैं. जुगाली करने वाले जानवर घास चबाने के दौरान डकार लेते हैं और मीथेन गैस निकालते हैं. दुनिया भर में ग्रीनहाउस गैसों के उत्सर्जन का करीब एक तिहाई हिस्सा जुगाली करने वाले जानवरों से आता है. एक किलो मीथेन जलवायु को कार्बन डाई ऑक्साइड से कहीं ज्यादा हानि पहुंचा सकती है.
जर्मनी के वैज्ञानिक जानना चाहते हैं कि गायों से निकलने वाली मीथेन को कैसे कम किया जा सकता है. वैज्ञानिक जानना चाहते हैं कि क्या अलग अलग तरह के चारे से मीथेन उत्सर्जन पर फर्क पड़ता है या नहीं. मंथन में इस बारे में विस्तार से रिपोर्ट.
शौक के आगे सबकुछ फीका
इटली के कार मैकेनिक मोरेनो फिलांदी अपनी पसंद की कार खुद बनाते हैं. डिजाइन से लेकर एल्यूमिनियम कटिंग तक, सब काम वे खुद करते हैं. उन्होंने एक फर्राटेदार कार तैयार की है. इसके पीछे उन्होंने कड़ी मेहनत की. पेट पालने के लिए मोरेनो दुर्घटनाग्रस्त कारों पर काम करते हैं और मोटरों की ट्यूनिंग करते हैं. खाली वक्त सारा सपनों की गाड़ी बनाने में निकल जाता है. मंथन में मुलाकात मोरेनो और उनकी बनाई ऐसी कार से जो एक घंटे में 340 किलोमीटर की दूरी तय कर सकती है.
मंथन शनिवार सुबह 10.30 बजे डीडी नेशनल पर.
एए/आईबी
</doc>
<doc docid='dw_14824855' lang='hin' type='mono' source='https://www.dw.com/hi/hi/बाल-बाल-बचे-कुबिका-का-करियर-लटका/a-14824855' term='कोरोना'>
26 साल के रॉबर्ट कुबिका की हालत अब स्थिर है लेकिन डॉक्टर उनके दाएं हाथ को लेकर चिंतित हैं. डॉक्टरों के मुताबिक इटली की एक रेस को दौरान बेहद तेज रफ्तार से दीवार पर टकराए कुबिका का दायां हाथ करीबन अलग हो चुका है. हफ्ते भर में पता चलेगा कि चोट का क्या असर रहेगा.
कुबिका अब भी इटली के सेंटा कोरोना अस्पताल में भर्ती हैं. सात घंटे तक चले इलाज के बाद उन्हें होश आया है. डॉक्टरों के मुताबिक कुबिका के पूरे शरीर में कई फ्रैक्चर हैं. लेकिन दाएं हाथ की स्थिति सबसे बुरी है. अस्पताल के डॉक्टर प्रोफेसर मारियो इगोर रोसेलो ने कहा, ''कम से कम छह दिन में पता चलेगा कि उनके हाथ में खून का प्रवाह सामान्य ढंग से हो पा रहा है या नहीं. उनका हाथ गर्म जरूर हो रहा है. इससे लगता है कि ऑपरेशन काफी हद तक कामयाब हुआ. लेकिन हाथ के पूरी तरह ठीक होने में साल भर तक का वक्त भी लग सकता है.''
रॉबर्ट कुबिका
फॉर्मूला वन में फ्रांस की कंपनी रेनॉ की गाड़ी चलाने वाले कुबिका उत्तर पश्चिमी इटली में रोन्डे दी अंडोरा रैली के दौरान हादसे का शिकार हुए. रैली के दौरान स्कोडा फाबिया पर सवार कुबिका तेज रफ्तार से चर्च की दीवार से जा भिड़े. टक्कर इतनी भयावह थी कि कुबिका को कार से निकालने में ही कई घंटे लग गए. इसके बाद बेहोशी की हालत में उन्हें हैलीकॉप्टर से अस्पताल ले जाया गया.
जांच में पता चला है कि तेज रफ्तार से मोड़ काटते वक्त कुबिका संतुलन खो बैठे, उनकी कार सड़क से बाहर गई और एक स्टील का एंगल कुबिका की तरफ का शीशा तोड़ते हुए अंदर घुस गया. हैरानी की बात है कि कुबिका के साथ ही कार में सवार को-ड्राइवर जैकब गैरबेर को बिल्कुल भी चोट नहीं आई. यह दूसरा मौका है जब कुबिका दिल दहला देने वाले हादसे का शिकार हुए हैं. 2007 में भी कैनेडियन ग्रां प्री के दौरान उनकी कार 300 किलोमीटर प्रतिघंटा की रफ्तार से दीवार से टकराई थी. उस हादसे में भी पोलैंड का यह युवा चालक बाल बाल बचा.
दुख की इस घड़ी में कुबिका की टीम रेनॉ उनके साथ खड़ी है. लोटस रेनॉ ने एक बयान जारी कर कहा है, ''रॉबर्ट की हालत पहले से काफी बेहतर है. वह अपने रिश्तेदारों से बात कर पा रहे हैं. उनके दाए हाथ में किसी तरह का का सूजन या इंफेक्शन नहीं मिला है. हालांकि अभी यह जानने के लिए इंतजार करना पड़ेगा कि ऑपरेशन 100 फीसदी कामयाब हुआ है या नहीं.''
हादसे ने रेनॉ टीम के प्रिसिंपल एरिक बोउलिएर के फैसले पर भी सवाल खड़े कर दिए हैं. बोउलिएर ने ही कुबिका को इटली की रैली में हिस्सा लेने की इजाजत दी थी. हादसे के बाद बोउलिएर कहते हैं, ''रॉबर्ट एक सच्चे रेसर हैं. उनकी जिंदगी मोटर रेसिंग है. हम दोनों को रेस के जोखिम का पता था और फैसला हम दोनों ने ही किया.'' इस साल का फॉर्मूला वन सीजन 13 मार्च से शुरू हो रहा है.
रिपोर्ट: एजेंसियां/ओ सिंह
संपादन: एन रंजन
पोलैंड के फॉर्मूला वन ड्राइवर रॉबर्ट कूबिका इटली में एक रैली के दौरान हुए हादसे में गंभीर रूप से चोटिल हुए. हैलीकॉप्टर के जरिए उन्हें अस्पताल पहुंचाया गया. बहरीन में फॉर्मूला वन सीजन शुरू होने से एक महीने पहले हुआ हादसा. (06.02.2011)
</doc>
<doc docid='dw_3583992' lang='hin' type='mono' source='https://www.dw.com/hi/hi/3000-साल-पुराने-रिश्तेदार-मिले/a-3583992' term='कोरोना'>
ग्रामवासियों के पूर्वज गुफा-निवासी थे
जर्मनी में ग्यौटिंगन विश्वविद्यालय के वैज्ञानिकों ने जीन तकनीक के आधार पर पहली बार सिद्ध किया है कि यहाँ के हार्त्स पर्वतों में बसे एक गाँव के कुछ निवासी तीन हज़ार वर्ष पूर्व पास की ही गुफाओं में रहने वाले एक गुफावासी की सीधी संताने हैं. 1980 में ओस्टेरोडे नामक शहर के पास हार्त्स पर्वतों की एक गुफा में कोई तीन हज़ार वर्ष पुराने 40 अस्थिपंजर मिले थे. वैज्ञानिकों ने पास ही के ग्रमवासियों के साथ डीएनए-तुलना में पाया कि एक अस्थिपंजर के डीएनए 58 वर्षीय शिक्षक मानफ़्रेड हुख़्तहाउज़न और उसके 48 वर्षीय परिचित ऊवे लांगे के डीएनए के साथ पूरी तरह मेल खाते हैं. यानी, दोनो एक ही आदिपूर्वज देन हैं, एक सौ बीसवीं पीढ़ी में एक-दूसरे के वंशानुगत रिश्तेदार हैं. दोनो ने कहा कि वे बचपन में इन गुफाओं में खेला करते थे. यदि उन्हें पता होता कि वे हज़ारों वर्ष पूर्व के उनके पूर्वजों की गुफाएँ हैं, तो वहाँ पैर तक नहीं रखते. ग्यौटिंगन विश्वविद्यालय के शोधियों ने पाया कि गुफाओं में मिले कुछ अस्थिपंजरों पर वहाँ सदियों से टपक रहे पानी के कारण चूने की परत चढ़ गयी थी. इस चूने ने हड्डियों की आणविक बनावट को इतने आदर्श ढंग से बचाये रखा कि एक पुरुष कंकाल के जबड़े की कोषिकाओं से ऐसे डीएनए प्राप्त किये जा सके, जो इतनी अच्छी हालत में थे, मानो केवल तीन दिन पुराने रक्त से प्राप्त किये गये हैं. इस डीएनए की तुलना 300 ग्रामवासियों से प्राप्त डीएनए नमूनों से की गयी और तब पता चला कि कम-से-कम दो ग्रामवासी तीन हज़ार वर्ष पुराने इस पुरुष-कंकाल के सीधे रिश्तेदार हैं.
ताड़ी रसिक गिलहरी
मलेशिया के वर्षावनों में गिलहरी की एक ऐसी प्रजाति रहती है, जो ताड़ के वृक्षों पर चढ़ कर नियमित रूप से ताड़ी पीती है, पर कभी नशे से धुत नहीं होती. इस गिलहरी में मद्यपान की आदत की खोज करने वाले जर्मन जीववैज्ञानिक फ्रांक वीन्स का कहना है कि वह हर रात औसतन दो घंटे ताड़ी पीती है, पर उसे नशा नहीं होता. क्योंकि मनुष्यों की तरह वह भी एक स्तनपायी प्राणी है, इसलिए उसकी चयापचय क्रिया से पता चल सकता है कि शराब पीने वाले मनुष्यों की आदत छुड़ाये बिना उन्हें नशे से कैसे बचाया जा सकता है. यह गिलहरी पेड़ों पर नहीं, बल्कि ज़मीन पर रहती है और देखने में सामान्य गिलहरी की अपेक्षा किसी चूहे से अधिक मिलती-जुलती लगती है. मलेशिया में उसे तुपैया कहते हैं. वैज्ञानिक शब्दावली में वह अनाथना वर्ग की एक गिलहरी है.
पहली बार लाल रक्तकणों का निर्माण
अमेरिका के शोधकों ने पहली बार
मानवीय रक्त के लिए रक्तदाताओं पर निर्भरता घटेगी
प्रयोगशाला में मानव के परिपक्व लाल रक्तकणों का निर्माण किया है. उन्हें मानवीय भ्रूण से लिये गये स्टेम सेलों से प्राप्त किया गया. समझा जाता है कि ऐसे लाल रक्तकण रक्तदान से ख़ून जुटाने की आवश्यकता मिटा तो नहीं, पर घटा अवश्य सकते हैं. सबसे बड़ी बात यह है कि जिस तरह शरीर के अपने रक्त के लाल कण परिपक्व होने पर अपने केंद्रक को त्याग देते हैं, उसी प्रकार इस प्रयोग में स्टेम सेल से बनी लाल रक्त कोषिकाओं ने भी परिपक्व होते ही अपने केंद्रक त्याग दिये. वैज्ञानिक इससे पहले भी प्रयोगशाला में लाल रक्त कोषिकाएँ बना चुके हैं, लेकिन वे केंद्रक को त्याग कर परिपक्व नहीं हो पायीं. अमेरिकी शोधकों का कहना है कि वे अपने प्रयोग में 100 अरब लाल रक्तकण बनाने में सफल रहे. इस सफलता से यह आशा बलवती हुई है कि एक दिन बहुत दुर्लभ "ग्रुप ओ" वाला वह रक्त बड़ी मात्रा में पैदा करना संभव हो जायेगा, जो हर व्यक्ति को चढ़ाया जा सकता है. जनता के बीच रक्त ग्रुप "ओ" वाले लोगों का अनुपात यूरोप में 8 प्रतिशत और एशियइयों के बीच केवल 0.3 प्रतिशत है.
उच्चरक्तचाप-रोधक टीका
जर्मनी में पहली बार उच्चरक्तचाप रोकने के एक टीके का क्नीकल परीक्षण हो रहा है. हनोवर मेडिकल कॉलेज में कुछ चुने हुए रोगियों को ऐसे पाँच इंजेक्शन दिये गये, जिनसे आशा की जाती है कि वे उन्हें जीवन पर्यंत उच्चरक्तचाप से मुक्त रखेंगे. इससे पहले के परीक्षणों में रोगियों को दिये गये इंजेक्शन वाले सीरम की मात्रा कम थी, इसलिए उसका असर चार महीने बाद घटने लगा. परीक्षणाधीन टीका एक ऐसे वायरस का बना है, जिसके भीतर रक्तवाहिकाओं को संकुचित करने वाला शरीर का अपना ही होर्मोन भरा होता है. शरीर की रोगप्रतिरक्षक कोषिकाएँ इस सीरम का सामना होते ही ऐसे एंटीबॉडी पैदा करती हैं, जो रक्तचाप बढ़ाने वाले हॉर्मोन को रक्त से छांट कर अलग कर देते हैं. इसके बाद रक्तवाहिकाएँ फैलने लगती हैं और रक्तचाप नीचे आ जाता है. यदि इस टीके के साथ परीक्षण सफल रहा, तो चक्तचाप घटाने की गोलियों और उनके अवांछित अनुषंगी प्रभावों से मुक्ति मिल सकती है.
सौर-उद्गारों की अकूत ऊर्जा
सूर्यग्रहण के समय सौर-प्रभामंडल (कोरोना) सबसे अच्छी तरह देखा जा सकता है
सौरमंडल के अध्ययन के लिए जर्मनी में काटलेनबेर्ग-लिंडाऊ के माक्स प्लांक संस्थान के वैज्ञानिकों का कहना है कि सौर आँधी पैदा करने वाला एक अकेला सौर-उद्गार ही केवल आधे घंटे में जो प्रचंड ऊर्जा अंतरिक्ष में उगलता है, वह पृथ्वी पर पूरे साल में खपने वाली सारी ऊर्जा से भी लाख गुना अधिक होती है. उनका कहना है कि एक नयी विधि की सहायता से सौर-उद्गारों के कारणों को समझने में पहली बार सफलता मिली है. वे कोरोना कहलाने वाले सूर्य के सबसे बाहरी प्रभामंडल की परतों के चुंबकीय क्षेत्र में अलग-अलग समयों और अलग-अलग स्थानों पर होने वाले अंतरों के कारण पैदा होते हैं. इन उद्गारों से पैदा होने वाली सौर आँधी परमाणु-कणों वाले अपने विकिरण के साथ अंतरिक्ष में दूर-दूर तक जाती है. वह पृथ्वी पर बिजली की आपूर्ति में बाधा डाल सकती है या उसकी परिक्रमा कर रहे उपग्रहों में गड़बड़ी पैदा कर सकती है. जर्मन वैज्ञानिकों ने पाया कि सौर-कोरोना वाले चुंबकीय क्षेत्र में यह ऊर्जा प्रचंड विद्युत धाराओं के रूप में कई दिनों में संचित होती है और उद्गार के साथ गतिज ऊर्जा के रूप में अंतरिक्ष में फूट पड़ती है. उनकी नयी गणना विधि द्वारा इन उद्गारों की भविष्यवाणी करना संभव है.
भूगर्भ में बैक्टीरिया
जर्मनी में कोलोन विश्वविद्यालय के शोधकों ने ज़मीन के नीचे दो हज़ार मीटर की गहराई पर भी बैक्टीरिया होने के प्रमाण पाये हैं. उनका कहना है कि भूगर्भ में इतनी बड़ी गहराई पर इससे पहले बैक्टीरिया होने का पता नहीं लगाया गया था. ऑस्ट्रेलिया में पर्थ के भूगर्भ शास्त्रियों के सहयोग से उन्होंने दो हज़ार मीटर गहरे खनिज तेल के भंडारों में फ़ास्फ़ोलिपिड-फैटीऐसिड नामका एक ऐसा पदार्थ पाया, जो तेल पर जीने वाले बैक्टीरियों से बनता है. इन वैज्ञानिकों का समझना है कि इस तरह के बैक्टीरिया पृथ्वी की जलवायु को भी काफ़ी हद तक प्रभावित करते हैं.
</doc>
