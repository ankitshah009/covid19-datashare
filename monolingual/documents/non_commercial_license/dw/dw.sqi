<doc docid='dw_53378529' lang='sqi' type='mono' source='https://www.dw.com/sq/sq/cakaj-procesi-i-zgjerimit-të-be-drejt-ballkanit-mbetet-funksional/a-53378529' term='COVID'>
Deutsche Welle: A i plotësoi pritshmëritë tuaja Deklarata e  Zagrebit, në përfundim të samitit BE- BP, të zhvilluar këtë javë, (6.05.2020) në Zagreb, përmes një video konference?
Gent Cakaj:Rezultati përfundimtar i Samitit të Zagrebit duhet parë në konteksin e gjendjes së jashtëzakonshme nga pandemia COVID-19. Në thelb të këtij Samiti është bashkërendimi i veprimeve mes BE-së dhe BP në luftën kundër virusit COVID-19 dhe rimëkëmbja ekonomiko-shoqërore. Mbështetja e BE-së për rajonin në përgjithësi dhe Shqipërinë në veçanti është jashtëzakonisht e vyer.
DW: A mund të tregoni nga se përbëhet kjo mbështetje?
Gent Cakaj: BE ka mobilizuar menjëherë një paketë prej 3.3 miliardë Euro për të ndihmuar Ballkanin Perëndimor në luftën kundër pandemisë dhe menaxhimin e pasojave të saj. Kjo paketë përfshin mbështetje të konsiderueshme për sektorin shëndetësor dhe ekonomik dhe fondin e mbështetjes makro-financiare prej 750 milionë Euro si edhe atë të Bankës Evropiane për Investim  prej 1.7 miliardë Euro. Në këtë kontekst, biseda e krerëve të BE dhe shteteve të BP, në video konferencën në fjalë, ishte jashtëzakonisht e dobishme. Për Shqipërinë, BE ka mobilizuar me shpejtësi 4 milionë Euro mbështetje për sektorin shëndetësor, tashmë të kontraktuara dhe është duke u përgatitur një paketë tjetër me 46 milionë Euro për të mbështetur rimëkëmbjen ekonomike, ndërkohë që mbështetja makro-financiare do të jetë prej 180 milionë Euro.
Përveꞔ sa më lart, Samiti online i Zagrebit ka edhe një dimension të thellë politik: BE edhe njëherë ka theksuar fuqishëm rëndësinë e hyrjes së BP në BE dhe është ndalur në disa ꞔështje të rëndësishme të procesit të integrimit europian si thellimi i bashkëpunimit në luftën kundër kërcënimeve hibride dhe sulmeve kibernetike prej disa aktorëve të tretë; mbylljen e çështjeve të hapura dypalëshe dhe nxitja e bashkëpunimit rajonal të fokusuar sidomos në bashkëpunimin ekonomik; mbështetja e reformave themelore veçanërisht atyre në sundimin e ligjit, luftën kundër krimit të organizuar dhe korrupsionit dhe lirive e të drejtave themelore. Mendoj që në rrethanat e jashtëzakonshme të pandemisë,  Samiti i Zagrebit ka një rëndësi të padiskutueshme.
DW: A nuk prisnit, gjithsesi, të merrej një vendim i ri, e kam fjalën të jepej një datë se kur mund të hapen negociatat e anëtarësimit me Shqipërinë dhe Maqedoninë e Veriut?
Gent Cakaj: Së pari duhet të vë në dukje që Presidenca Kroate e Këshillit të BE-së, me vendimin për hapjen e këtyre negociatave, ka arritur  një sukses të madh lidhur me politikat e zgjerimit të BE. Pas shumë dyshimeve, të shfaqura vitet e fundit, lidhur me përkushtimin e BE-së në procesin e zgjerimit, ky vendim shërben si një dëshmi më shumë se angazhimi i BE në BP mbetet thelbësor dhe procesi i zgjerimit është funksional. Nga ky këndvështrim, hapja e negociatave për Shqipërinë dhe Maqedoninë e Veriut është në fakt, jo vetëm një lajm i madh për dy vendet, por për gjithë BP. Ndërkohë, caktimi i një date konkrete për zhvillimin e Konferencës së Parë Ndërqeveritare ka qënë i pamundur për dy arsye themelore. E para, pandemia COVID-19 ende nuk ka kaluar dhe puna e komunikimi institucional është duke u zhvilluar me kufizimet që kjo pandemi ka imponuar. Vazhdojmë të jemi në kushtet e një bllokade pothuajse të plotë.
Në këto kushte prioriteti themelor i Samitit të Zagrebit ka qenë bashkërendimi i veprimeve për të mposhtur virusin corona. E dyta është që  vendimi për mbajtjen e Konferencës së Parë Ndërqeveritare për Shqiperinë dhe Maqedoninë e Veriut do të merret pas paraqitjes së kornizës së negociimit nga Komisioni Europian, (KE) muajin e ardhshëm, në qershor, kur do të publikohet edhe raporti i KE për progresin e dy vendeve, sidomos në fushat e përcaktuara në konkluzionet e Këshillit Europian, në mars 2020.
Gjithsesi, kjo nuk do të thotë që procesi i negociatave të anëtarësimit mes BE dhe Shqipërisë nuk mund të fillojë pa zhvillimin e Konferencës së Parë-Ndërqeveritare. Faza e parë pas vendimit për hapjen e negociatave për anëtarësim në BE është përgatitja e kornizës negociuese dhe puna në procesin e ‘screening', që po vazhdon në bashkëpunim të ngushtë me KE. Në këtë kontekst dëshëroj të përmend faktin kuptimplotë që Shqipërisë i është mundësuar zyrtarisht qasja në Fondin e Solidaritetit të BE-së, si vend negociues për anëtarësim.
DW: Presidentja e KE, politikanja gjermane Ursula von der Leyen, bëri thirrje pas Deklaratës së Zagrebit, për të zbatuar reformat, sidomos në sundimin e ligjit, luftën kundër korrupsionit dhe garantimin e lirisë së mediave. Çfarë po bëhet konkretisht  në këto 3 drejtime?
Gent Cakaj: Procesi i anëtarësimit në BE është, mes tjerash, një instrument më shumë  në shërbim të reformave madhore që po kryhen në Shqipëri. Nisur nga përvoja historike e vendeve të Evropës Qendrore dhe Lindore, procesi i anëtarësimit në BE ka luajtur një rol jashtëzakonisht të rëndësishëm në transformimin e trashëgimisë së "Bllokut Lindor” në forcimin e sundimit të ligjit, zhvillimin ekonomik dhe vlerave themelore demokratike. Gjashtë vendet e Ballkanit Perëndimor janë vonuar në këtë proces për shkak të problemeve të brendshme dhe luftërave në ish-Jugosllavi.
Prandaj, përtej kontekstit gjeostrategjik, ku po përmend frenimin e ndikimit të aktorëve të tretë, rritjen e ndërlidhjes infrastrukturore, hapjes së horizonteve të reja në zhvillimin ekonomik, procesi i integrimit në BE mbetet një instrument i transformimeve demokratike dhe reformave institucionale të mëdha. Në këtë kuptim, synimi përfundimtar për anëtarësim në BE duhet parë përmes efekteve të reformave që vijnë nga vetë procesi i negocimit për anëtarësim. Në rastin e Shqipërisë, përveç mbështetjes së vazhdueshme teknike që ka dhënë BE, incentiva politike për çeljen e negociatave tashmë ka dhënë rezultate të pashembullta brenda një kohe relativisht të shkurtër.
Kjo nuk është thjesht një përshtypje subjektive, por një e vërtetë objektive e dokumentuar edhe në tre raportet e fundit të KE për Shqipërinë. Mjafton të sjell në vëmendje daljen nga sistemi i drejtësisë i 90 gjyqtarëve dhe prokurorëve nga procesi i vetingut, deklaratat e Guardia di Finanza për efikasitetin e bashkëpunimit me palën shqiptare në shkatërrimin e fushave të mbjellura me kanabis, të identifikuara prej vetë Guardia di Finanza, nivelin e lartë në konfiskimin e aseteve të krimit të organizuar, në sajë të Operacionit "Forca e Ligjit”, frenimin e emigracionit të parregullt dhe uljen e numrit të azilkërkuesve në Evropë për të kuptuar se ꞔfarë nxitje dha vendimi për hapjen e negociatave.
Jemi në prag të përfundimit të reformës elektorale, në përputhje me rekomandimet e OSBE/ ODHIR, po vijon puna për funksionimin e Gjykatës Kushtetuese dhe Gjykatës së Lartë duke plotësuar vendet vakante të gjykatësve, nga dalja prej sistemit prej vetingut. Vënia në dukje e rëndësisë së reformave, së fundi nga Presidentja e KE, Ursula von der Leyen dhe politikanë të lartë të BE mbetet politikisht e mirëpritur dhe e institucionalisht në shërbim të transformimit të mëtejshëm të Shqipërisë.
Intervistoi: Ani Ruci
</doc>
<doc docid='dw_53353675' lang='sqi' type='mono' source='https://www.dw.com/sq/sq/a-është-kina-fajtore-për-virusin-corona/a-53353675' term='COVID'>
Prej ditësh në media po qarkullojnë informacione të shërbimeve sekrete për mënyrën e përhapjes së virusit Corona. Sa është Kina fajtore për këtë virus?
Në një raport të aleancës së shërbimeve sekrete të pesë vendeve të mëdha anglishtfolëse (SHBA, Britania e Madhe, Kanadaja, Australia dhe Zelanda e Re, të quhtur si „Five Eyes", flitet për një lakuriq, që është kontrolluar në një laborator në Wuhan. Raporti ka rënë në duart e gazetës ditore australiane "The Daily Telegraph". Prej publikimit të këtij raporti janë shtuar dukshëm lajmet për mundësinë e "bërjes së virusit Corona nga njerëzit në laboratorin e Wuhanit". Përveç kësaj, bota ka humbur kohë të vlefshme në luftën kundër virusit Corona, për shkak se mendohet që Kina ka fshehur informacione të rëndësishme. Fajësime të këtilla ka ngritur Presidenti amerikan Donald Trump, por edhe shtypi bulevardesk gjerman. Pra një skandal gjigand?
Tone të reja nga SHBA
Më e rëndësishmja është që virusi Corona nuk është prodhuar nga njeriu dhe nuk është përhapur qëllimisht dhe me plan. Për pohimet të tilla nuk ka kurfarë dëshmie në rapotin e shërbimeve sekrete. Drejtori i Shërbimeve Sekrete të SHBA-së, i cili ka nën vete 17 shërbime të ndryshme, ka lëshuar një komunikatë për shtyp ku thuhet se as shërbimet sekrete nuk kanë të dhëna të cilat dëshmojnë se Covid-19 është prodhuar nga njerëzit apo modifikimet gjenetike.
Por shërbimet sekrete po vazhdojnë me hulumtimet nëse virusi ka kaluar nga kafshët tek njeriu apo është paraqitur pas një incidenti në laboratorin në Wuhan.
Ambasadori Richard Grenell u shpreh së fundi me këto tone dhe nuk donte të komentonte pohimet sensasionaliste.
Nuk është projekt sekret
Vetëm disa ditë pas publikimit të kësaj kumtese zyrtare është publikuar edhe një raport në "Saturday Telegraph". As në këtë raport, i cili u referohet burimeve sekrete australiane të shërbimit ASIS, nuk ka të dhëna se virusi Corona është bërë nga njeriu.
Aspekti më interesant deri tani janë informacionet për hulumtimet në zbardhjen e të dhënave për virusin Corona. Kjo sepse prej 15 vitesh, siç shkruan "Saturday Telegraph", një ekip i virologëve kinez, i drejtuar nga Dr. Shi Zhengli, drejtor i Qendrës për Sëmundje Infektive në Institutin për Virologji në Wuhan, është duke studiuar virusin Corona tek lakuriqët. Virusë të tillë ka rreth 5.000 lloje, e Dr. Shi ka studiuar të paktën 50 prej tyre. Por ky nuk ka qenë në asnjë mënyrë ndonjë projekt sekret kinez. Ekipi ka bashkëpunuar për shembull edhe me "Commonwealth Scientific and Industrial Research Organisation CSIRO" në Australi. Dr Shi vet ka kaluar shumë vite si bashkëpunëtor i Peng Zhou në këtë institut. Një partner tjetër është edhe Universiteti North Carolina, në SHBA.
Qëllimi i studimeve ka qenë që të izolohen virusët e lakuriqëve dhe të hulumtohet mundësia e kalimit të tyre tek njeriu. Në nëntor të vitit 2015, Dr. Shi ka konstatuar në një studim në Universitetin North Carolina se virusët e ngjashëm me SARS, mund të kalojnë nga lakuriqët tek njeriu dhe se deri tani nuk ka ndonjë terapi kundër tyre. Me 2019 është botuar një studim tjetër ku thuhet se është shumë e mundur që virusët SARS apo MERS të kalojnë nga lakuriqët tek njeriu dhe se kjo do të mund të ndodhte në Kinë.
Përgënjeshtrimi i spekulimeve
Këtu është theksuar edhe rreziku i lartë i kalimit të virusëve tek studiuesit, nëse vie deri tek ndonjë fatkeqësi. Ndaj janë kërkuar masa më të larta sigurie në laboratori. Këtu janë paraqitur edhe raporte të diplomatëve amerikanë në Kinë, të cilët kanë pohuar në dhjetor të vitit 2019, se në Wuhan duhet të ngrihen masat e sigurisë, por këto pohime nuk janë konfirmuar deri tani.
Në raportin e shërbimit sekret australian thuhet se këto pohime nuk janë të vërteta. Ndaj qeveria autraliane ka pohuar se virusi ka ardhur, me një siguri prej 95 %, nga një treg në Wuhan. Por mbeten edhe 5% të mundësisë që virusi të ketë kaluar rastësisht gjatë studimeve tek njeriu. Pohimet australiane janë tërësisht në kundërshtim me ato të qeverisë amerikane dhe presidentit Trump.
Ministri i Jashtëm amerikan (ish-shefi i CIA) Mike Pompeo pohon se "ka shumë të dhëna se virusi ka ardhur nga laboratoria në Wuhan."
Fshehja e të dhënave
Pjesa më brizante e raportit të shërbimit australian është fshehja dhe asgjësimi i të dhënave nga Kina, në dhjetor të vitit të kaluar, për këtë sëmundje. Shqetësues është edhe rasti i Huang Yan Ling, e cila ka bashkëpunuar në studimet e laboratorit Wuhan. Mendohet se ajo ka qenë paciantja e parë, pra „patient zero", e virusit Corona. Pak kohë më pas, ajo është zhdukur, ndërsa biografia e saj online është zhdukur pa asnjë gjurmë.
Ndërsa në janar janë arrestuar shumë mejkë të Wuhanit, të cilët kanë forlur për këtë sëmundje, nën akuzat se "po përhapin spekulime". Njëkohësisht, qeveria kineze ka fshirë nga interneti nocionet e kërkimit, si "SARS variation", "Wuhan seafood market” dhe „Wuhan unknown pneumonia”. Të dhënë shumë të qarta pra se kemi të bëjmë me një cenzurë të regjimit komunist në Pekin, i cili pretendon të kontrollojë të gjitha të dhënat për pandeminë. Por kritika më e rëndë ndaj Kinës është ajo që ka të bëjë me pohimet se Kina e ka ditur që në dhjetor se virusi mund të kalojë nga njeriu tek njeriu, por për këtë e ka ifnormuar OBSH me 20 janar 2020.
Përgënjeshtrimet, arrestimet dhe cenzura janë reagime tipike të një regjimi diktatorial në krizat e paparashikueshme. Sëmundjet, katastrofat natyrore dhe fatkeqësitë janë gjithmonë të rrezikshme për monopolin e pushtetit në diktatura. Partia Komuniste nuk do të rrezikojë në rastet e tilla, siç dëshmon edhe rasti i Çernobilit në BRSS, në vitin 1986. Ngjarjet e atëhershme për BS sikur edhe ato të tanishmet për Kinën mund të kenë pasoja tepër të rënda.
Përgjegjësia
Shërbimet sekrete pohojnë se Kina nuk është fajtorja e vetme për përmasat e pandemisë. Rreziku nga virusët e këtillë është i njohur kaherë. Në Gjermani ka pasur edhe skenarë për mbrojtje nga pandemitë në vitin 2012, kur janë bërë analiza të ndryshme. Rezultati: mungojnë përgatitjet dhe kapacitetet për mbrojtje nga pandemitë e këtilla. Duket se Evropa, SHBA dhe vendet tjera nuk janë përgatitur me kohë për pandemi të këtilla. Pas përmasave tragjike të pandemisë në Itali u pa se masat duhet të ndryshojnë dhe duhet të jenë shumë më efikase. Ndaj nuk është e sigurt nëse suksesi do të ishte më i madh edhe sikur Kina të kishte njoftuar menjëherë në dhjetor për përmasat e rrezikut.
</doc>
<doc docid='dw_53342188' lang='sqi' type='mono' source='https://www.dw.com/sq/sq/gjermania-po-provon-një-mënyrë-të-moderuar-për-të-dalë-nga-kufizimet/a-53342188' term='COVID'>
Qeveria Federale me sa duket dëshiron ta bëjë të varur lehtësimin e mëtejshëm të masave nga zhvillimi i shifrave të infeksionit. Një takim përkatës i kryeministrave të landeve me kancelaren Angela Merkel për të diskutuar se si të procedohet është planifikuar për të mërkurën. Sidoqoftë, disa lande federale tashmë po nxitojnë me masa konkrete të veçuara, për t'u rikthyer në normalitet.
Në Bavari, qeveria e landit ka vendosur të hapë përsëri kopshtet e birrës nga data 18 maj, me kushte të caktuara. Kryeministri Markus Söder (CSU) tha pas një mbledhjeje të kabinetit se kufizimi i mëparshëm i daljes nuk do të zbatohet më nga e mërkura. Sipas qeverisë së shtetit, hotelet, apartamentet për pushime dhe sheshet e kampeve mund të përdoren përsëri nga data 30 maj. Edhe institucionet e kohës së lirë si kështjellat dhe parqet argëtuese mund të hapin portat e tyre. Koncepti bavarez gjithashtu siguron relaksim për shkollat, azilet dhe shitësit me pakicë.
Bavaria është landi me numrin më të madh të infektimeve me virusin Corona dhe me më shumë vdekje. Söder theksoi se kufizimet e javëve të kaluara kanë qenë një sukses i madh. "Corona është nën kontroll". Kjo bën të mundur guximin për të ndërmarrë hapa të kujdesshëm drejt hapjes.
Vendime të ndryshme
Bremen vendosi të hapë sërish sheshet e lojërave dhe muzetë. Edhe kryetari i Bashkisë së Hamburgut Peter Tschentscher (SPD) tha që Hamburgu është i gatshëm nga e mërkura të ndërmarrë "hapa më të mëdhenj" sesa kohët e fundit në sektorët e shkollave, kopshteve ditore, sporteve dhe gastronomisë. Ai mendon se hapja e hoteleve në maj është "e përfytyrueshme".
Shtutgarti
Sipas kryeministrit Winfried Kretschmann (Të Gjelbrit), restorantet në Baden-Württemberg gjithashtu mund të shpresojnë për një rihapje së shpejti. Nga java tjetër, sportet në natyrë pa kontakt si tenisi dhe golfi do të lejohen përsëri. Në Saksoni-Anhalt, turizmi duhet të rifillojë gradualisht nga 15 maji. Nga 22 maji, restorantet gjithashtu mund të hapen përsëri. Mecklenburg-Pomerania Perëndimore kishte vendosur që të hënën në mbrëmje që restorantet dhe baret mund të rihapen nga e shtuna. Nga data 18 maj, hotelet, pensionet dhe apartamentet e pushimeve duhet të jenë në gjendje të akomodojnë përsëri mysafirët vendas. Saksonia e Ulët kishte njoftuar më parë se do të rihapte restorantet që nga e hëna. Edhe apartamentet e pushimeve mund të përdoren përsëri.
"Mbajtja e distancës është jeta e re e përditshme"
Instituti Robert Koch (RKI) e vlerëson pozitivisht zhvillimin e numrit të infektimeve me Corona në Gjermani. "Numri i infekstimeve të raportuara vazhdon të ulet. Ky është një lajm shumë i mirë," tha Presidenti i RKI Lothar Wieler në një konferencë shtypi në Berlin.
Në javët e kaluara, u raportuan në RKI çdo ditë midis 700 dhe 1600 raste. Të hënën ishin 685. Shkalla e riprodhimit vlerësohet aktualisht në 0,71 - kjo do të thotë se mesatarisht jo çdo pacient me Corona e kalon virusin te një person tjetër dhe se patogjeni përhapet më ngadalë. Shumë e rëndësishme për zhvillimin e mëtejshëm është që të respektohen edhe më tej rregullat e distancës. "Mbajtja e distancës është rutina e re e përditshme," tha Wieler. "Kjo me siguri do të na shoqërojë edhe për disa muaj të tjerë.""
aud (dpa, dw)
</doc>
<doc docid='dw_53341892' lang='sqi' type='mono' source='https://www.dw.com/sq/sq/përpjekja-për-vaksinën-kundër-virusit-corona-deri-ku-ka-avancuar/a-53341892' term='COVID'>
Që nga fillimi i këtij viti, ndërmarrjet farmaceutike dhe institutet në të gjithë botën kanë bërë hulumtime në përpjekje për të gjetur një vaksinë kundër virusit Corona SARS-CoV-2. Deri tani, Shoqata Gjermane e Kompanive Farmaceutike të bazuara në Kërkime (VFA) ka identifikuar 115 projekte të ndryshme vaksinash, ndërsa Organizata Botërore e Shëndetësisë (OBSH) ka identifikuar 102.
Fokusi kryesor i kërkimeve është në tri lloje vaksinash: vaksina të gjalla, joaktive dhe ADN ose mRNA. Por cili është ndryshimi midis tyre?
Vaksinat e gjalla
Pika nistore për një vaksinë të gjallë është një virus i njohur, por i padëmshëm. Ai nuk shkakton sëmundje, por është në gjendje të shumëfishohet brenda qelizave të trupit tonë. Ky është vektori i cili më pas shkakton një përgjigje imuniteti.
Mënyra se si funksionon kjo është, për shembull, kur zhvilluesit e vaksinave përdorin inxhinierinë gjenetike për t'i maskuar këto viruse si viruse SARS-CoV-2, duke u dhënë atyre një proteinë përkatëse sipërfaqësore. Kjo është një qasje veçanërisht e mirë kur kërkon të luftosh lloje të reja të patogjenit.
Kur një personi i bëhet vaksina, trupi i tij krijon imunitet. Kjo mbrojtje më pas i mundëson atij të largojë infeksionin aktual nga sëmundja. Një vaksinë vektoriale e këtij lloji është përdorur kundër lisë, dhe vaksina e parë e aprovuar Ebola bazohet gjithashtu në një virus vektor.
Vaksina joaktive
Këto vaksina përmbajnë proteina të zgjedhura virale ose viruse joaktive. Këto janë patogjenë që janë vrarë.
Viruset e vdekura nuk mund të shumohen më, por trupi ende i njeh ata si depërtues, kështu që sistemi mbrojtës i trupit siguron që prodhohen antitrupa. Individi i vaksinuar nuk e zhvillon sëmundjen.
Kjo metodë përdor teknologji të provuar dhe të testuar. Tashmë është përdorur në vaksinat kundër sëmundjeve të tilla si gripi, poliomieliti, kolla e mirë, hepatiti B dhe tetanozi.
Vaksinat me bazë gjenetike
Në krahasim me vaksinat e inaktivuara me proteina virale, avantazhi i vaksinave me bazë gjenesh është se industria farmaceutike mund t'i prodhojë ato shpejt. Do të duhet ta bëjë këtë, sepse pasi të gjendet një vaksinë kundër COVID-19, do të duhet t'u vihen në dispozicion miliarda doza njerëzve në të gjithë botën në kohën më të shkurtër të mundshme.
Vaksinat me bazë gjenetike përmbajnë informacion të pastër gjenetik në formën e koronavirusit ADN ose mRNA. Pjesët e veçanta të informacionit gjenetik të patogjenit janë të paketuara në nanopjesëza dhe futen në qeliza. Spao vaksina është në trup, ajo formon proteina të padëmshme virale që krijojnë mbrojtje imunitare.
Megjithatë, deri tani, në treg nuk ekziston asnjë vaksinë e tillë. Ato janë akoma në zhvillim e sipër, me kompani dhe institucione të ndryshme që kryejnë kërkime për to. Vaksina e parë që ka marrë miratimin e fazës I në Gjermani është një vaksinë mRNA.
Korniza kohore
Pyetja e të gjithëve: kur do të vihet në dispozicion një vaksinë efektive? Kjo varet jo vetëm nga koha që duhet për të zhvilluar, testuar dhe aprovuar një vaksinë. Pasi të kalojë testet laboratorike, hapi tjetër është testimi i saj te kafshët. Pas kësaj, kandidatet për vaksina testohen në disa faza, për të përcaktuar: 1) A janë të sigurta? 2) A ndihmojnë ato për të ndërtuar një përgjigje imune? 3) A funksionojnë ato në praktikë?
Pasi të jenë kapërcyer të gjitha këto pengesa, ekziston edhe një tjetër: prodhuesit duhet ta prodhojnë vaksinën, në sasi shumë të mëdha.
Bashkëpunim ndërkombëtar
Në një konferencë ndërkombëtare donatorësh në Bruksel më 4 maj, liderët botërorë premtuan mbi 7.4 miliardë euro për zhvillimin e vaksinave, medikamenteve dhe testeve. Pjesëmarrësit i kishte ftuar Ursula von der Leyen, presidentja e Komisionit Evropian. Ideja që qëndron pas kësaj është se vaksinimet mund të jenë të suksesshme vetëm kur të gjithë në botë kanë qasje në to.
Një nga institucionet kryesore që mbështesin shumë prej projekteve hulumtuese në vazhdim është CEPI, Koalicioni për Inovacionin e Përgatitjes Epidemike. Fondacioni CEPI u krijua në Forumin Ekonomik Botëror 2016 (WEF) në Davos për të ndihmuar vendet në të gjithë botën të zhvillojnë vaksina. Pas përvojës me Ebola-n, themeluesit e saj donin të siguronin që sidomos vendet e varfëra nuk ishin të pambrojtura kundër epidemive.
Për këtë qëllim, qeveritë e Norvegjisë dhe Indisë bashkuan forcat me fondacionin Bill dhe Melinda Gates, WEF dhe British Wellcome Trust. Gjithnjë e më shumë vende e mbështesin fondacionin me fonde publike, përfshirë Gjermaninë, Australinë, Belgjikën, Kanada, Danimarkën, Etiopinë, Japoninë, Arabinë Saudite, Hollandën dhe Zvicrën. CEPI aktualisht po ndihmon për të financuar zhvillimin e të paktën tetë vaksinave nga kompani të ndryshme.
</doc>
<doc docid='dw_53332486' lang='sqi' type='mono' source='https://www.dw.com/sq/sq/samit-virtual-mes-be-së-dhe-ballkanit-perëndimor/a-53332486' term='COVID'>
BE-ja është partneri më i rëndësishëm i rajonit të Ballkanit Perëndimor dhe videokonferenca do të nënvizojë rëndësinë e marrëdhënieve unike BE-Ballkani Perëndimor. Bashkimi Evropian dhe Ballkani Perëndimor janë të bashkuar në luftën kundër COVID-19. Samiti do të ofrojë një mundësi tjetër për të nxjerrë në pah solidaritetin dhe bashkëpunimin e ndërsjelltë në këto kohë krize.
Partnerët në rajon kanë kontribuar për të ndihmuar shtetet anëtare të BE-së dhe Bashkimi Evropian vendosi më 29 prill të ofrojë së bashku me Bankën Evropiane të Investimeve një paketë me vlerë mbi 3.3 miliardë euro për të ndihmuar Ballkanin Perëndimor për të përballuar krizën e koronavirusit. Kjo paketë synon të mbështesë masat shëndetësore urgjente si dhe të ndihmojë në rimëkëmbjen sociale dhe ekonomike prej vështirësive të shkatuara si rezultat i pandemisë COVID-19.
Solidaritet dhe investime
Përveç kësaj mbështetjeje të përforcuar, Komisioni do të nënvizojë në takimin BE-Ballkani Perëndimor të 6 majit 2020 edhe parametrat e gjerë të mbështetjes afatgjatë që do të prezantohen në vijim të këtij viti në formën e një Plani Ekonomik dhe Investimesh për rajonin.
Sikurse ka deklaruar Presidentja e Komisionit Evropian, Ursula von der Leyen, BE-ja ka "një përgjegjësi të veçantë për të ndihmuar në këtë pandemi partnerët tanë në Ballkanin Perëndimor, pasi e ardhmja e tyre është qartësisht në Bashkimin Evropian.
Presidentja e Komisionit Europian,Ursula von der Leyen
BE po mobilizon një paketë të konsiderueshme financiare, duke konfirmuar solidaritetin e fortë. Sipas von der Leyen, së bashku do ta kapërcejmë këtë krizë dhe do të shërohemi. Dhe përtej kësaj ne do të vazhdojmë të mbështesim rajonin, përfshirë reformat e nevojshme në rrugën e tyre në BE, pasi rimëkëmbja do të funksionojë në mënyrë efektive vetëm, nëse vendet vazhdojnë të kryejnë angazhimet e tyre.
Fazë e re bashkëpunimi
Pjesëmarrësit në takim do të shkëmbejnë mendime mbi fazën e re të bashkëpunimit të ngushtë për të trajtuar ndikimin e fuqishëm socio-ekonomik të krizës së COVID-19, rëndësinë e bashkëpunimit rajonal, si dhe mënyrën e menaxhimit më të mirë të sfidave të sigurisë.
Takimin do ta kryesojë Presidenti i Këshillit Evropian, Charles Michel. Ai do të përfaqësojë BE-në së bashku me Presidenten e Komisionit Evropian, Ursula von der Leyen. Në samitin BE-Ballkani Perëndimor do të marrin pjesë krerët e shteteve ose qeverive të vendeve anëtare të BE-së, udhëheqësit e gjashtë vendet partnere në Ballkanin Perëndimor: Shqipëria, Bosnja dhe Hercegovina, Serbia, Mali i Zi, Republika e Maqedonisë së Veriut dhe Kosova.
Në takim do të marrin pjesë edhe Andrej Plenković, kryeministri i Kroacisë, i cili aktualisht mban presidencën e Këshillit, Josep Borrell, Përfaqësuesi i Lartë për Punë të Jashtme dhe Politikë të Sigurisë, David Sassoli, Presidenti i Parlamentit Evropian, si dhe përfaqësues të Bankës Evropiane për Rindërtim dhe Zhvillim, të Bankës Botërore, Bankës Evropiane e Investimeve dhe të Këshillit të Bashkëpunimit Rajonal.
</doc>
<doc docid='dw_53330574' lang='sqi' type='mono' source='https://www.dw.com/sq/sq/covid-19-gjermania-e-lë-pas-francën-në-menaxhimin-e-krizës/a-53330574' term='COVID'>
Në Francë, opinioni dhe mediat e kanë shoqëruar me respekt dhe habi efikasitetin e reagimit të Gjermanisë ndaj Covid-19. Me kureshtje analistë francezë janë përpjekur të zbulojnë sekretin e efikasitetit gjerman edhe në luftën e fundit, për frenimin e vrasësit të padukshëm Covid-19. "Politikanët francezë duhet të mësojnë shumë mësime nga rezistenca gjermane ndaj Covid-19", shkruan këto ditë "Le Monde”. Në të njëjtën frymë kjo gazetë konstaton një "fiasko të shtetit" francez në përgjigjen ndaj krizës së Coronas.
Kriza e Covid-19 e rifuti Francën në një grup të papreferuar përsa u përket parametrave të frenimit të virusit: në grupin e shteteve të krizës Itali e Spanjë. Ekonomia e dytë për nga madhësia në BE e sheh veten në pozita më të forta vetëm përballë këtyre shteteve. Këtë grup Franca sapo e kishte braktisur në mënyrë mbresëlënëse vitin e kaluar: me një rritje ekonomike prej 1.3 përqind, dyfishin e rritjes ekonomike të Gjermanisë. Franca është lokomotiva e re e rritjes ekonomike të BE, konstatonin disa vëzhgues. Përpjekja këmbëngulëse e Presidentit Macron për ta reformuar tregun e punës në Francë dhe për reformën e pensioneve u përshëndet si impuls nga ekonomia franceze, e cila kaloi në një atmosferë euforike.
Emmanuel Macron dhe Giuseppe Conte
Në këtë valë krenarie, nga Franca nuk munguan as thumbimet ndaj fqinjit gjerman: thuajse saktësisht një vit më parë, Presidenti francez Emmanuel Macron formuloi në një konferencë shtypi në Pallatin Elysee fjalinë lënduese për Berlinin se "Gjermania është ndoshta në fund të modelit të saj të rritjes ekonomike". Kundërshtimi nga Presidenti i Bundestagut, Wolfgang Schäuble se "ne mund të jemi në fund të një cikli rritjeje, por jo të një modeli rritjeje" bëri pak përshtypje në Paris.
Kjo ishte atmosfera kur në fillim të marsit të këtij viti Gjermania dhe Franca u goditën nga Covid-19. Goditja nga virusi e ktheu pandeminë në një test stresi për politikën dhe strukturat shtetërore në të dyja vendet. Faktet flasin që Gjermania dhe kancelarja Angela Merkel janë treguar më të suksesshëm në menaxhimin e krizës.
Brutaliteti i shifrave na detyron të heqim dorë nga zakoni që shpjegohet me historinë dhe afërsinë: nga vlerësimi (më i lartë) i performancës së vendit tonë kundër asaj të Gjermanisë, shkroi këto ditë (25.04.) e përditshmja franceze "Le Monde”. Shifrat flasin qartë: 25.000 të vdekur në Francë prej gjithsej 168.925 të infektuarish (në një popullsi me 66 milionë banorë) përballë 6866 të vdekurish në Gjermani nga gjithsej 165.664 të infektuar (në një popullsi prej 83 milionë banorësh.)
Sheshi Marienplatz në Mynih i boshatisur
Sistemi federal gjerman e favorizoi sistemin shëndetësor
Çfarë e bëri qasjen gjermane më të suksesshme se ajo franceze në përgjigjen ndaj krizës së virusit? Covid-19 nuk është mposhtur dhe këto konstatime nuk janë përfundimtare. Por pas frenimit të goditjes së parë, mund të nxirren disa përfundime.
Organizimi i shtetit në Gjermani favorizoi një përgjigje më efektive të sistemit shëndetësor gjerman ndaj Covid-19. Sistemi federal u dha landeve në Gjermani (të cilat veç kompetencave të politikës së jashtme dhe të mbrojtjes, kanë të gjitha kompetencat e një republike) zhdërvjelltësi në testimin vendimtar të popullatës. Me shpejtësi u testua popullata në rrjetin e dendur të spitaleve në çdo land dhe në laboratore, të cilat fituan pa humbur kohë të drejtën për të bërë testime për Covid-19. Deri në 30 prill Gjermania kishte testuar mesatarisht 30.400 vetë për 1 milion banorë. Konstatimi i hershëm i të infektuarve me anë të testimeve masive dhe veçimi i tyre i dha Gjermanisë përparësi të konsiderueshme në frenimin e virusit.
Krejt ndryshe eci puna në Francë. Sipas burimeve franceze, deri në mes të prillit Parisi ndoqi një qasje thellësisht të centralizuar për kundërmasat dhe kufizimet ndaj Covid-19. Por pakënaqësia në rajone dhe ngadalësia e funksionimit të administratës e nxitën Presidentin Macron që javën e fundit të prillit ta ndryshojë qasjen e tij. Presidenti kërkoi që në të ardhmen në rajone të ndryshme të avancohej mbi bazën e një logjike të diferencuar, p.sh. për heqjen e masave kufizuese.
Champs Elysees e boshatisur
Sistemi i centralizuar francez frenoi testimet në masë
Edhe testimet në masë të popullatës u frenuan nga plogështia e administratës në Francë. Shumë laboratorë privatë në Francë u ofruan të gatshëm të bënin testime të popullatës. Por kjo nuk funksionoi. Në sistemin e centralizuar shëndetësor francez, laboratorëve private u nevojitej për këtë qëllim leja e ministrisë së Shëndetësisë në Paris dhe e degëve rajonale të saj. Kjo leje u vonua në mënyrë të konsiderueshme. Megjithë rritjen graduale të kapaciteteve për testim, edhe aktualisht (30.04.) Franca arrin të testojë 7.103 vetë për 1 milion banorë.
Parimi i trajtimit të barabartë të rajoneve në sistemin francez solli parregullsi edhe në furnizimin me maska mbrojtëse të popullatës. Në medie u raportuan raste kur Parisi konfiskoi në aeroport maska të porositura nga rajonet për popullatën lokale: për t'i dërguar në rajone me nevoja më të mëdha. Kjo do të ishte e vështirë për t'u përfytyruar në Gjermani, përballë autonomisë së gjerë të landeve federale.
Gjermania e përgatitur më mirë se Franca për një pandemi
Në Gjermani, përgatitja e sistemit shëndetësor për një epidemi rezultoi dukshëm më e avancuar se në Francë. Përsa i përket numrit të shtretërve të kujdesit intensiv, Gjermania kishte që në krye të epidemisë dyfishin e atyre të Francës: 33,9 shtretër për 100.000 banorë në Gjermani përballë 16,3 në Francë. Kjo i dha mundësi Gjermanisë që të ndihmojë edhe Francën: për kurim në reanimacionin gjerman deri tani kanë ardhur 130 pacientë francezë, të cilëve Gjermania u ka ofruar t'u paguajë edhe shpenzimet.
Edhe numri i përgjithshëm i shtretërve në spitalet e Gjermanisë është më i lartë: në Gjermani janë mesatarisht gjashtë shtretër për 1000 banorë, ndërsa në Francë kjo shifër është te mesatarisht 3,1 për 1000 banorë.
Porta e Brandenburgut dhe Pariser Platz i boshatisur
Ndihma e Gjermanisë për ekonominë - dyfishi i ndihmës  franceze
Dallimi i dytë i madh qëndron me vëllimin e ndihmave shtetërore që Gjermania dhe Franca u kanë dhënë ekonomive të tyre për të përballuar Covid-19. Sipas Fondit Monetar Ndërkombëtar, mjetet financiare që ka vënë në dispozicion Gjermania janë 34 përqind të Produktit të Brendshëm Bruto (PBB), kurse ato të Francës janë vetëm 15 përqind.
Gjermanisë ia dha këtë mundësi rritja ekonomike e pandërprerë për një dhjetëvjeçar si dhe tepricat në buxhete. Edhe borxhi i Gjermanisë është i ulët, para krizës së Covid-19 ai ishte 60 % e PBB (tani do të rritet në 70 përqind të PBB).
Kurse gjendja ekonomike nga niset Franca është tjetër: borxhi i Francës në krye të krizës ishte 100 % e PBB (tani pritet të arrijë në 115 përqind).
Ndihma rekord e shtetit u ofron sipërmarrjeve gjermane një bazë më të mirë për të dalë nga recesioni që do të godasë edhe Gjermaninë. Gjendja në frenimin e virusit i ka lejuar Gjermanisë edhe të fillojë më herët se Franca heqjen e kufizimeve publike. Në kohën kur çdo javë kufizime rëndon ndjeshëm prodhimin ekonomik të vendit, në Francë ekonomia ka shprehur drojën se Franca do të mbetet sërish mbrapa të tjerëve.
Themelet e brishta ku u mbështet rritja ekonomike franceze e vitit 2019 i tregon fakti i rënies drastike të PBB në periudhën janar - mars 2020, kur kufizimet për shkak të Covid-19 kishin ndikuar vetëm dy javë: 5,8 përqind ra PBB në Francë, rënia më e madhe në një tremujor prej vitit 1949. Ndërsa në Gjermani rënia  për të njëjtën periudhë pritet të jetë në nivelin 2 ose 3 përqind.
Raportet e pushtetit: Merkeli në qendër të politikës evropiane
Raportet e pushtetit: Merkeli në qendër të politikës evropiane
Kriza e Covid-19 hodhi dritë edhe në raportet e vërteta të pushtetit në Evropë: kancelarja Angela Merkel sërish shihet se është "në qendër të lojës politike" në Gjermani dhe në Evropë. Sipas ZDF, 80 % e gjermanëve janë të kënaqur me punën e saj. Në Evropë rindërtimi pas epokës së Covid-19 do të varet nga miratimi i saj për fondet evropiane që do të shkojnë drejt jugut të Evropës.
Ndërsa në Francë, punën e presidentit Emmanuel Macron e vlerësojnë pozitivisht jo më shumë se 46 % e francezëve. Covid-19 bëri që Macroni të pezullojë edhe reformën e pensioneve dhe të sigurimit të papunësisë, për të cilën ai luftoi me vendosmëri vitin e kaluar. Kur kryeministri Edouard Philippe deklaron për Francën se "nuk do të ketë kthim pas në kohën para krizës", shtrohet pyetja se çfarë do të mbetet pas pandemisë edhe nga politika e Macronit. Performanca e lëkundur në menaxhimin e krizës dhe dobësimi i efikasitetit ekonomik të vendit e dobësojnë fuqinë integruese dhe peshën e Presidentit francez edhe në politikën evropiane.
</doc>
<doc docid='dw_53328451' lang='sqi' type='mono' source='https://www.dw.com/sq/sq/kosovë-fillon-lehtësimi-i-masave-të-izolimit-por-jo-heqja-e-tyre/a-53328451' term='COVID'>
Në Kosovë filloi faza e parë e lehtësimit të masave të izolimit kundër virusi Corona, por jo heqja e tyre. Liria e lëvizjes së qytetarëve vazhdon të jetë e kufizuar, por nga sot datë (04.05), lëvizje do të ketë në dy orare brenda ditës deri në tri orë, e jo siç ishte më herët vetëm 90 minuta në ditë. Sipas vendimit të ministrisë së Shëndetësisë në Kosovë, "duke filluar nga sot hapen bizneset, si: ndërtimtaria dhe patundshmëria, tregtia e automjeteve, pjesërisht tregtia me pakicë, pjesërisht riparimi i artikujve personal dhe i orendive, si dhe zyrat e konsulencës”.
Lehtësimi i masave në Kosovë do të zhvillohet në 3 faza. Faza e  parë është nga sot datë (04.05), faza e dytë fillon nga 18 maji deri më 2 qershor dhe gjatë saj do të fillojë operimi i bizneseve, si: tregtia me pakicë, dentistët dhe fizioterapeutët, floktarët dhe sallonet e ondulimit, tregu i gjelbër, gastronomia, transporti hekurudhor, transporti urban dhe ndër-urban dhe qendrat e thirrjeve. Ndërkaq, në fazën e tretë e që hynë në fuqi më 2 qershor e deri në vendimin e radhës dhe do të lejohen transporti urban dhe ndër-urban, taksitë, gastronomia, provimet në arsimin e lartë, testi i maturës dhe arritshmërisë, hapja e kinemave, e teatrove dhe hapja selektive e aktiviteteve sportive. Nga të dhënat e fundit nga Instituti i Shëndetit Publik të Kosovë, ka rënie të numrit të rasteve të infektuar me COVID 19. Deri tash në Kosovë janë shënuar 851 të infektuar, 25 kanë përfunduar me fatalitet ndërsa 381 persona janë shëruar. Në Klinikën Infektive të Qendrës Klinike Universitare të Kosovës vazhdojnë të jenë të hospitalizuar 36 persona të infektuar me COVID-19. Infektologu në këtë spital, Valbon Krasniqi, thotë se "shumica e pacientëve janë në gjendje stabile”.
Rasti tragjik
Nga ana tjetër, një rast tragjik që ndodhi mbrëmë në qendrën e karantinimit të qendrës së studentëve, ku një i ri 26- vjeçar nga Gjilani humbi jetën duke u hedhur nga kati i katërt, bëri që të ketë shumë reagime. Konviktet e Qendrës së Studentëve në Prishtinë shërbejnë si karantinë për personat që hyjnë në Kosovë dhe ky vendim është marrë në kuadër të masave për të parandaluar përhapjen e koronavirusit të ri. Ministri në detyrë i shëndetësisë Arben Vitia, tha në një konferencë për medie se do të ushtrohen të gjitha përgjegjësitë institucionale dhe do të zbardhet çdo e dhënë lidhur me këtë rast.
"Do të zbardhet çdo e dhënë që lidhet me rastin, prej angazhimit të udhëtimit nga Ambasada e Kosovës në Gjermani, pritjes së vizitës mjekësore në aeroport dhe shoqërimin në Qendrën e Studentëve në Prishtinë. I bëj thirrje prokurorisë së shtetit të vendos në prioritetet e saj hetimin e plotë të rastit. Çdo supozim i parakohshëm që mund të bëjmë tani, është mungesë përgjegjësie”, tha Arben Vitia. E presidenti i Kosovës Hashim Thaçi, në reagimin e tij thotë se "kjo vdekje kurrsesi nuk guxon të mbetet enigmatike”, duke u bërë thirrje organeve të hetuesisë që sa më shpejt që është e mundur t'i zbardhin të gjitha rrethanat e kësaj vdekjeje.
"Si president i vendit kërkoj përgjegjësi nga institucionet përkatëse, të cilat e kanë përcjellë gjendjen e këtij të riut dhe kanë vendosur që ai t'i nënshtrohet karantinimit të detyrueshëm në Qendrën e Studentëve, duke mos qenë më pas në gjendje që t'ia ofrojnë kujdesin e nevojshëm dhe meritor”, shkruan në reagimin e tij presidenti i Kosovës.
</doc>
<doc docid='dw_53318126' lang='sqi' type='mono' source='https://www.dw.com/sq/sq/në-avion-apo-parukeri-a-do-të-ketë-më-qejf-njeri-të-fluturojë-pas-coronës/a-53318126' term='COVID'>
Pandemia e Coronës i ka vënë shoqëritë e transportit ajror jo vetëm para vështirësish ekonomike tani në kohën e kufizimeve të lëvizjes, por edhe para sfidash për mënyrën e organizimit të fluturimeve pasi ato të lejohen përsëri.
Deri tani nuk ka prova për ndonjë infeksion të marrë në avione. Kompanitë e prodhimit të avionëve tërheqin vëmendjen se avionët janë të pajisur me filtra tepër të fuqishëm, se ajri në avion është të paktën po aq i pastër sa në një sallë operacioni dhe se ajri qarkullon nga lart poshtë, gjë që e zvogëlon edhe më tej rrezikun. Megjithatë shumë linja ajrore si Lufthansa apo Eurowings aktualisht po mendojnë të bllokojnë sediljet e mesit. Edhe kompania easyJet thotë se të paktën për periudhën fillestare pas rifillimit të fluturimeve mes udhëtarëve do të ketë sedilje bosh. Kurse shefi i shoqërisë ajrore Ryanair tha se lënia bosh e sediljeve mes dy pasagjerëve nuk sjell asnjë dobi dhe se nëse Irlanda do të vendosë rregulla të tilla për shoqëritë ajrore, atëhere kompania e tij nuk do të fluturojë.
Procedura krejtësisht të reja
Një gjë duket se është e qartë: fluturimet me avion nuk do të rikthehen kaq shpejt në formën që ishin para Coronës, madje ndoshta kurrë. Shashank Nigam, drejtor i firmës për këshillimin e shoqërive ajrore, thotë se "ndryshimet do të jenë të paktën po aq radikale sa pas 11 shtatorit 2001, nëse jo më masive, dhe ato do të jenë të përhershme, sepse kontrolleve të përforcuara të sigurisë do tu shtohet elementi i dezinfektimit."
Kontrolle më të rrepta dhe dezinfektime në aeroporte
Firma Simpliflying ka përgatitur një studim me rekomandime për standardet e reja që priten të vendosen prej aeroporteve dhe shoqërive ajrore në bashkëpunim me OBSH-në. Sipas këtij studimi udhëtarët do të duhet të jenë në aeroport të paktën katër orë para fluturimit. Ndër propozimet e paraqitura përfshihet që bashkë me të dhënat e pasaportës dhe të biletës për të bërë check-in përmes internetit, pasagjerët duhet të paraqesin edhe të dhënat e një lloj pasaporte imuniteti, ku konfirmohet prania e antitrupave kundër COVID-19. Po ashtu para se pasagjerët të shkojnë në sportel për dorëzimin e valixheve dhe për të marrë biletën ata duhet të kalojnë përmes një tuneli dezinfektimi dhe një skaneri që mat temperaturën e trupit.
Ndër rregullat e tjera është mbajtja me detyrim e maskës që në momentin kur pasagjerët hyjnë në bordin e avionit dhe gjatë gjithë fluturimit. Lufthansa dhe shoqëritë e tjera ajrore që i përkasin grupit të Lufthansës dhe që nisin fluturimet duke filluar nga ata 4 maj, e kanë vendosur si kusht që pasagjerët të mbajnë maskë. Kanadaja ka e vendosur tashmë një rregull të tillë, dhe në SHBA këtë e kërkon prej pasagjerëve shoqëria JetBlue.
A do të ketë më qejf njeri të fluturojë?
Me rifillimin e fluturimeve nuk do të jetë më kaq e lehtë për të shkuar tek dalja përkatëse dhe për të hipur në avion. Krahas kontrollit të sigurisë do të ketë kontrolle të mëtejshme shëndetësore. Po ashtu në të ardhmen të gjitha bagazhet, si ato që dorëzohen edhe bagazhet e dorës, do të dezinfektohen përmes një procesi me rreze ultraviolet. Po ashtu edhe hyrja në avion do të bëhet në grupe të vogla duke respektuar distancën e sigurisë. Dhe ndoshta pasagjerët mund t'i nënshtrohen edhe një dezinfektimi të dytë para se të kapërcejnë pragun e hyrjes në avion.
Në bord pasagjerët i presin surpriza të reja: stjuardesat do të jenë të veshura me veshje mbrojtëse dhe sikurse pasagjerët edhe ato to të mbajnë maska dhe doreza. Avionë do të dezinfektohen para çdo nisjeje dhe çdo gjysmë ore stjuardesat do t'u shpërndajnë pasagjerëve dezinfektues për duart. Edhe pasagjerëve që fluturojnë first class ose biznes do t'u shërbehen vetëm ushqime të paketuara. Dhe në bordin e avionëve do të ketë edhe personel special për pastrimin e tualeteve dhe të kuzhinës gjatë gjithë fluturimit.
Modele të reja sediljesh
Masat e lartpërmendura priten të shoqërohen edhe me ndryshime në kabinën e avionit. Kompania italiane Aviointeriors ka ofruar për epokën pas Coronës dy modele Glassafe dhe Janus.
Modeli Glassafe përbëhet nga sedilje që të kujtojnë tharëset e flokëve në parukeri, ose kabinat e dikurshme të telefonit. Kurse në modelin Janus, emri i të cili është huazuar nga perëndia romake me dy fytyra, sedilja e mesit është e kthyer në drejtimin e kundërt dhe mes sediljeve janë vendosur pllaka pleksiglasi.
Modeli Janus​​​​
Deri tani asnjë kompani ajrore nuk ka porositur ende sedilje të tilla. Shoqëria aziatike Haeco ka një ide tjetër më pragmatike. Për shkak se numri i udhëtarëve nuk pritet të jetë i lartë, Haeco propozon që radhët e sediljeve për pasagjerë të alternohen me radhë kutish për transport mallrash. Ky model krijon jo vetëm më shumë distancë, por u siguron shoqërive ajrore edhe një shfrytëzim më të mirë të kapaciteteve të transportit tani kur kërkesat dhe nevoja për transport mallrash janë më të mëdha se sa për pasagjerë.
Me gjithë këto rregulla dhe dokumente shumë vetë nuk do të kenë më dëshirë të fluturojnë me avion, ose do ti përdorin avionët vetëm për punë ose nga halli. Ingo Wuggetzer, manaxher në kompaninë Airbus na jep të paktën një shpresë e vogël."Në varësi të kohës kur do të vihet në dispozicion dhe sasisë së vaksinave, disa nga rregullat dhe masat do të ndërpriten, por disa syresh do të vazhdojnë të mbeten në fuqi."  thotë ai.
</doc>
<doc docid='dw_53315834' lang='sqi' type='mono' source='https://www.dw.com/sq/sq/embargoja-e-rusisë-për-drithërat-sinjal-paralajmërues/a-53315834' term='COVID'>
Rusia, prej disa vitesh eksportuesja më e madhe e grurit në botë, e ka pezulluar furnizimin e tregut botëror me grurë. Ndalimi i eksporteve erdhi me paralajmërim. Qysh në fund të muajit mars, Moska vendosi që për muajt prill-qershor ta kufizonte në shtatë milionë tonë eksportin e grurit, thekrës, elbit dhe misrit, në shtetet jashtë Bashkimit Ekonomik të Euroazisë, ku bëjnë pjesë gjithsej pesë vende post-sovjetike.
Kjo kuotë shteri qysh në fund të prillit. Por duke pasur parasysh rritjen e çmimeve të grurit në tregun botëror si edhe dobësimin e rublës, shitja e drithërave jashtë shtetit është veçanërisht e leverdishme për kompanitë ruse. Kjo ishte  edhe arsyeja se përse qeveria e pezulloi eksportin: për të mbrojtur tregun vendas nga rritja e çmimit të bukës dhe ngushtimi i  ofertës në treg.
Të ardhurat po pakësohen me shpejtësi
Një ndërhyrje e tillë e shtetit në treg, nga perspektiva e brendshme,  është e kuptueshme në kohëra pasigurie, siç është pandemia e koronës. Disa javë më parë, edhe disa vende aziatike si Vietnami dhe Kina, vepruan ngjashëm dhe e kufizuan eksportin e orizit.
Por për ekonominë ruse dhe buxhetin e shtetit, kjo ngrirje e eksportit nënkupton një humbje të mëtejshme të të ardhurave në valutë të huaj, për të cilën vendi ka mjaft nevojë. Kompanitë dhe konsumatorët rusë janë shumë të varur nga importi i një morie mallrash. Ndërsa eksportet bazohen vetëm në tri shtylla: lënda e parë, armët dhe drithërat.
Banka Qendrore e Rusisë llogarit se të ardhurat nga eksporti do të ulen me 40 përqind.
Çmimi i naftës ka rënë në përmasa  katastrofale. Çmimi i gazit po ashtu. Në kohërat e COVID-19, nuk ka ndonjë kërkesë të madhe për tanke dhe raketa. Dhe tani Rusisë i duhet të heqë dorë edhe nga të ardhurat e grurit.
Banka Qendrore e Rusisë llogarit se të ardhurat nga eksporti do të ulen me 40 përqind nga 419 miliardë dollarë në vitin 2019, në 250 miliardë në vitin 2020, dhe do të qëndrojnë nën nivelin e 2019-ës deri në vitin 2022. Do të jetë edhe  më keq për vendin, nëse çmimet e naftës do të zbresin nën nivelin e parashikuar dhe Moskës do t‘i duhej ta zgjaste me muaj të tërë ndalimin e eksportit të grurit.
Ndryshimi i klimës mund të shkaktojë një thatësirë në vitin 2020. Sidoqoftë, kjo është mjaft e mundur, sepse meteorologët tashmë paralajmërojnë se viti 2020 mund të jetë një nga pesë vitet më të ngrohta që nga fillimi i regjistrave të motit apo edhe më i nxehti. Në vendet ku rriten shumë drithërat, ku hyn edhe Gjermania, tokat tashmë janë shumë të thata. Hambari i drithit të Rusisë, jugu evropian i saj, ankohet prej kohësh për mungesë reshjesh.
Pra, nëse ndryshimet klimatike do të sjellin thatësira dhe korrje të dobëta të grurit në vitin e krizës së Koronës, Moska ka shumë të ngjarë që ta mbajë ende të ngrirë eksportin. Hera e fundit, kur Rusia ndali eksportin e drithërave zgjati plot dhjetë muaj e gjysmë: nga 15 gushti 2010 deri më 30 qershor 2011. Nëse do të kemi një situatë të ngjashme tani,  kjo nuk do të ndikojë vetëm ttebuxheti dhe këmbimi valutor.
Kriza urie në vendet e varfra
Një mungesë e gjatë e furnizuesit më të madh të drithit do të çonte padyshim në mungesë të furnizimit me ushqim në tregun botëror. Sidomos nëse edhe prodhuesit e tjerë të produkteve bujqësore do ta pezullonin eksportimin. Për vendet më të pasura të goditura nga recesioni i koronës, kjo do të sillte një rritje të kostos së jetesës. Por për vendet më të varfra dhe shumë të varfra, pasoja do të ishte krizë urie. Ajo uri që, siç paralajmëron OKB-ja mund të marrë ndoshta  "përmasa biblike" në rrethanat e një pandemie.
Andrej Gurkov
Por uria është gjithmonë një bombë në shoqëri. Shumica dërrmuese e ekspertëve, mendojnë se embargoja ruse e grurit, në vitin 2010 ishte ajo që e mbushi përfundimisht kupën e pakënaqësisë në vendet e Lindjes dhe çoi në të gjitha kryengritjet dhe revolucionet që u quajtën më vonë "Pranvera Arabe".
Këto tronditje patën pasoja të shumta serioze: për Evropën, ndër të tjera, një krizë të paparë refugjatësh, Rusia vetë mori pjesë në dy luftëra - zyrtarisht në Siri dhe jozyrtarisht në Libi.
Shpresë për korrje të mira
Embargoja aktuale e përkohshme e Rusisë për grurin duhet të kuptohet si një sinjal paralajmërues.
Fatkeqësisht, asgjë nuk mund të ndryshojmë, por, së paku, duhet të jemi të vetëdijshëm për pasojat e mundshme të saj. Dhe sigurisht, të shpresojmë se Rusia do të ketë një korrje të mrekullueshme këtë vit dhe se së shpejti do të rikthehet në tregun botëror si furnizuesja kryesore me grurë. Ky do të ishte skenari më i mirë për të gjithë.
</doc>
<doc docid='dw_53310297' lang='sqi' type='mono' source='https://www.dw.com/sq/sq/kriza-e-coronës-çmimi-i-deutsche-welles-një-sinjal-për-gazetarët-e-përndjekur/a-53310297' term='COVID'>
Për raportimin në kohën e krizës së Coronës, Deutsche Welle nderon me çmimin e këtij viti Freedom of Speech Award 17 gazetare e gazetarë nga 14 vende. Laueratët e çmimit nga katër kontinente vlerësohen në mënyrë përfaqësuese për të gjithë gazetaret e gazetarët në botë që publikojnë në kushte të vështira informacione të rëndësishme për virusin e ri të Coronës dhe përhapjen e tij.
"Në një kohë të krizës globale të shëndetit gazetaria ka një funksion kyç dhe çdo gazetar mban një përgjegjësi të madhe”, thotë Drejtori I Përgjithshëm i Deutsche Welles, Peter Limbourg. "Qytetarët e çdo vendi kanë të drejtë për qasje në informacione të bazuara mbi fakte dhe njohuri kritike. Çdo formë e censurës kushton jetë! Përpjekjet për të kriminalizuar raportimin mbi situatën aktuale shkelin qartësisht lirinë e shprehjes së mendimit”, thekson Limbourg.
Peter Limbourg
Të sulmuar, të kërcënuar, të arrestuar
E ngarkuara e OKB-së për të drejtat e njeriut, Michelle Bachelet në një mesazh përmes vidoes për laueratët e çmimit tha, se publiku i gjerë ka nevojë "për informacione të plota dhe të sakta mbi pandeminë dhe duhet të jetë pjesë e marrjes së vendimeve që merren në emrin tonë.” Sipas saj është shokuese që "gazetarët sulmohen, kërcënohen, arrestohen për shkak të krimeve të sajuara dhe madje janë zhdukur, sepse kanë raportuar për pandeminë.”
Organizatat e gazetarëve ngrenë zërin për kufizime masive të lirisë së shtypit në kuadër të raportimit për pandeminë e COVID-19. "Në të gjitha pjesët e botës regjimet autoritare nuk rezistuan dot që ta shfrytëzonin këtë krizë për të kontrolluar mediat kombëtare apo ashpërsuar kontrollin dhe censurën shtetërore”, shkruan organizata "Reporterë pa kufij”, ROG në faqen e saj në internet. Kurse Instituti Ndërkombëtar i Shtypit, International Press Institute (IPI) ka dokumentuar më shumë 150 lëndime që lidhen me raportimin për pandeminë (gjendja deri në prill).
"Nuk kam frikë të vdes"
Më e vështirë paraqitet gjendja për gazetarët në vende, në të cilat liria e shtypit është e kufizuar edhe në kushte normale. Si për shembull në Kinë, ku virusi u zbulua në dhjetor 2019. Në krizën e Coronës i ndjeu e gjithë bota "efeket e një kontrolli total mediatik kinez të informacionit”, analizon "Reporterë pa kufij”. Në rast dyshimi "zbatimi i rregullave të censurës vihet mbi mbrojtjen e shëndetit”. Në raportimin e organizatës për lirinë e shtypit këtë vit, Kina zë vendin e katërt nga fundi në listë.
Shumë media ndërkombëtare shkruan mbi zhdukjen e disa qytetarëve-gazetarë kinezë në lidhje me pandeminë. Avokati Chen Qiushi kishte informuar në Twitter dhe YouTube nga Vuhani i vendosur në karantinë para se të zhdukej më 6 shkurt. "Kam frikë: Para meje qëndron sëmundja, pas meje policia dhe drejtësia e Kinës”, kishte thënë Chen pak dirë para zhdukjes në një video në YouTube. "Por sa kohë që jetoj, do të vazhdoj të raportoj, dhe të tregoj atë që kam parë e dëgjuar. Nuk kam frikë të vdes. Parti Komuniste: Beson ti, se kam frikë nga ty?", thërret ai në videon e klikuar më shumë se 3 milionë herë. Që Chen nuk frikësohet nga Partia Komuniste e tregoi edhe në raportimin mbi protestat në Hongkong.
Fang Bin konsiderohet i zhdukur
Edhe sipërmarrësi Fang Bin kishte publikuar video dhe live-streams mbi gjendjen në qytetin e tij Vuhan para se të zhdukej. Më 1 shkurt ai kishte filmuar ndër të tjera kufomat në thasë në një kamion para një spitali. Ditën tjetër ai raportoi, se policia kishte konfiskuar laptopin e tij dhe e kishte marrë në pyetje. Nga 9 shkurti nuk ka më asgjë gjurmë të Fang Binit. Represioni vazhdon: Nga 19 prilli janë zhdukur tre aktivistë kinezë, që kishin punuar së bashku në një projekt kundër censurës.
Kërcënime nga nivelet më të larta
Po ashtu vëmendje botërore zgjoi edhe rasti i Jelena Milashinës në Rusi. Gazetarja e vlerësuar me disa çmime shkruan nga viti 1996 për gazetën „Novaja Gazeta". Milashina u vendos në shënjestër nga pushtetmbajtësi çeçen, Ramsan Kadyrov për raportimin e saj kritik mbi mënyrën se si vepron republika e pjesshme ruse Çeçeni në krizën e Coronës. Në një artikull Milashina shkroi në mes të prillit, se banorët e rajonit nga frika e raprezaljeve nuk shkojnë të trajtohen, kur kanë simptoma të COVID-19. Një ditë më pas Kadyrov në një video të publikuar në mediat sociale thotë të ndalet „ky zemërqen që shkruan e provokon popullin tim". Organizatat për drejtat e njeriut i vlerësojnë deklaratat si kërcënim për vrasje ndaj Milashinës.
Reagime pati edhe e ngarkuara e qeverisë gjermane për të drejtat e njeriut, Bärbel Kofler dhe ambasadori francez për të drejtat e njeriut Francois Croquette që i bënë thirrje Rusisë të ndalë kërcënimet ndaj Milashinës. „Kërcënimet nga ana e përfaqësuesve të shtetit janë tërësisht të papranueshme dhe bien ndesh me çdo lloj parimi të shtetit ligjor", thuhet në deklaratën e përbashkët. Milashina ishte rrahur ndërkohë në një hotel të Groznyt në shkurt.
Edhe për gazetarin venezuelan, Darvinson Rojas raportimi për COVID-19 pati pasoja të rënda. 25 vjeçari publikoi informacione mbi Coronën në Venezuelë në twitter. Më 21 mars ai arrestua në Caracas në apartamentin e tij. Sipas të dhënave të Amnesty International Rojas u mor në pyetje për burimet lidhur me rastet e Coronës. Pas 12 ditësh arrestim, Rojas u lirua dhe u akuzua për "nxitje të urrejtjes” dhe "nxitje për akte penale”.
Freedom of Speech Award 2019 në kuadër të konferencës Global Media Forum
DW kërkon lirimin e gazetarëve
„Ne nderojmë të gjithë koleget e kolegët tanë, që në këto kohë të vështira ndalohen me dhunë të bëjnë punën e tyre", thekson Peter Limbourg në Berlin. „Deutsche Welle kërkon që të gjithë gazetarët në botë që janë arrestuar për raportimin e tyre në lidhje me krizën e Coronës të lirohen pa vonesë."
Çmimi „Freedom of Speech Award" i Deutsche Welles jepet nga viti 2015 për iniciativa apo persona që angazhohen në mënyrë të veçantë për të drejtat e njeriut dhe lirinë e mendimit. Tek laueratët e çmimit bëjnë pjesë blogeri arab, Raif Badaui, „Asociacioni i Korrespondentëve të Shtëpisë së Bardhë dhe gazetarja meksikane dhe autorja Anabel Hernández.
Dhënia e këtij çmimi është një nga pikat kulmore të eventit mediatik Global Media Forum (GMF) në Bonn. Por për shkak të pandemisë së Coronës kjo konferencë këtë vit do të zhvillohet vetëm virtualisht.
</doc>
<doc docid='dw_53312324' lang='sqi' type='mono' source='https://www.dw.com/sq/sq/3-maj-dita-botërore-e-lirisë-së-shtypit/a-53312324' term='COVID'>
Në Ditën Botërore të Lirisë së Shtypit politikanë të nivelit të lartë evropian kanë theksuar rëndësinë e medias së pavarur sidomos tani në krizën e Coronës. Detyra për informimin e publikut me informacione të vërteta e me cilësi jo vetëm që është bërë më e rëndësishme nfga shpërthimi i pandemisë së Covid-19, por edhe shumë më e vështirë, u shpreh ministri i Jashtëm gjerman, Heiko Maas (SPD) të shtunën me homologët e tij nga Franca, Britania e Madhe e Holanda. Në deklaratën e ministrave të Jashtëm të BE me rastin e Ditës Ndërkombëtare të Shtypit të dielën më 3 Maj, theksohet, se mediat e lira janë me rëndësi të veçantë për një përgjigje të plotë ndaj pandemisë. Vetëm nëse opinioni informohet rregullisht, mund të pengohet edhe përhapja e virusit.
Heiko Maas
Motoja e këtij viti e Ditës Botërore të Lirisë së Shtypit është „Gazetari pa frikë e pa privilegjim". Kjo moto bën të qartë, se sa rëndësishme është marrja e masave për të siguruar gazetarinë e pavarur si kusht për një demokraci funksionale, deklaruan ministrat e Jashtëm të BE në deklaratën e tyre për Ditën Botërore të Shtypit.
Mihr: Kina lejon vetëm interpretimin e Partisë komuniste për Covid-19
Organizata „Reporterë pa kufij" paralajmëroi ndër të tjera se luftimi i pandemisë keqpërdoret për të shtypur gazetaret e gazetarët e pavarur, për t'i përndjekur dhe mënjanuar ata. Drejtuesi i organizatës, Christian Mihr tha për radion B5, se pandemia e Coronës merret si shkas për t'u mbyllur gojën zërave të pavarur. Ky është një zhvillim që e vëmë re globalisht.
Shtypja e gazetarëve vërehet sidomos në Kinë, ku Partia Komuniste lejon vetëm interpretimin e saj për pandeminë dhe kritikët zhduken papritur, tha Mihr. Në Europë si shembull negativ merret Hungaria, ku ligjet e jashtëzakonshme që vendosi kryeministri Orban, mund të çojnë në burg edhe gazetarët.
la/ag
</doc>
<doc docid='dw_53312329' lang='sqi' type='mono' source='https://www.dw.com/sq/sq/shqipëri-merr-fund-shtetrrethimi-60-orësh-në-fundjavë/a-53312329' term='COVID'>
Pas 6 fundjavësh në shtetrrethim total 60 orësh, kjo është fundjava e parë me liri-dalje prej disa disa orësh. Fashat e orarit të liridaljes nga karantina e detyruar janë të ndryshme për pensionistët dhe qytetarët e tjerë, për të shmangur infektimin e mundshëm të të moshuarve, shtresës më vulnerabël të popullsisë ndaj infektimit me COVID-19. Por të dielën, ( 3.05.2020) rikthehet shterrethimi total deri të hënën në orën 05.30 teë mëngjesit.
Shqipëria vazhdon të jetë në fazën e dytë të epidemisë corona ku ꞔdo ditë shfaqen raste të reja, Gjatë javës së parë të kësaj faze, që përfundon këtë fundjavë, janë shtuar edhe 3 viktima të tjera.
Autoritetet e shëndetësisë thanë për DW sot, e shtunë (2.05) se gjatë 24 orëve të fundit ka patur 7 raste të reja të infektuarisht duke e rritur numrin e tyre në nivel kombëtar në 789 nga të cilët 519 janë shëruar. Numri i pacientëve aktivë është 239,  i të shtruarve 31, nga të cilët 7 janë në terapi intensive. Epidemia Corona ka shkaktuar deri tani 31 viktima, nga të cilat 3 brenda kësaj jave. Shtrirja gjeografike e infektimit ështe rritur duke arritur në 21 bashki nga 61 që ka gjithsej Shqipëria . Tirana vazhdon të mbetet epiqendra e infektimit me 90 raste, e ndjekur nga Kruja me 89, Kurbini me 24 dhe Shkodra. Fasoneritë në Kurbin, Krujë dhe Shkodër i shndrruan këto 3 bashki në dy javët e fundit në vatra infektimi që po monitorohen dhe kontrollohen tanimë rreptësisht.
Ulje e qëndrueshme në fazën e dytë
Mjeku infeksionit, Prof. Pëllumb Pipero tha sot për DW se për pandeminë COVID-19 nuk mund të bëhen parashikime. "Kemi të vëjmë me një virus të ri, nuk kemi ende të dhëna të mjaftueshme për të. Por mund të them se deri tani epidemia në Shqipëri ka ecur me një tendencë të qëndrueshme, ulje rastesh të reja si në aspektin epidemiologjik, pra më pak raste të konfirmuara pozitive, ashtu edhe në atë klinik, më pak raste të shtruara në  spital. Shtimi i viktimave tregon se jemi ende nën efektin e pandemisë. Sëmundja që shkakton COVID-19 është e rëndë sidomos në pacientë të moshiuar, me sëmundje kronike bashkë shoqëruese. Ndërkohë, duhet të vë në dukje, se në këtë fazë të dytë të epidemisë nuk kemi asnjë mjek apo infermier të infektuar,” thekson për DW, Dr. Pëllumb Pipero.
Distancimi fizik- kyꞔ për shmangien e infektimit
Lehtësimi i shtetrrethimit këtë fundjavë me mot të keq dhe shira, ka nxjerrë nga banesat të moshuar, të rinj e të reja dhe qytetarë në orët e lejuara. Pas më shumë se 50 ditësh besimtarët katolikë kanë patur sot mundësi të shkojnë në Katedralen e tyre të Shën Palit në Tiranë, për të ndjekur ceremoninë fetare të fundjavës. Lehtësimi i masave ka lënë të pandryshuara dënimet e ashpra për shkelësit e orareve të caktura të liri-daljeve. Mesazhi i pandryshuar edhe në këtë fazë të dytë të epidemisë mbetet ruajtja e distancimit social, vendosja e maskave dhe zbatimi strikt i masave higjenike.
Besimtarët katolikë kanë vizituar të shtunën Katedralen e tyre të Shën Palit në Tiranë
Zgjerim i bizneseve që rifillojnë aktivitetin ekonomiko-tregtar
Java që vjen do të rrisë numrin e bizneseve që rifillojnë aktivitetin e tyre sipas një plani të përcaktuar nga qeveria në bazë të konsultimeve me ekspertë të shëndetësisë dhe nivelit të riskut për infektim mga corona. Kryeminisri Rama, theksoi se "ky plan do të ndryshojë, nëse dinamika e epidemisë ndryshon negativisht”.
Fjala është për hapjen e shërbimeve në javët që vijnë,  i bareve dhe restoranteve vetëm në mjediset e tyre të jashtme deri në orën 17.30. Jeta publike, aktivitetet kulturore dhe artistike do të vijojnë të mbeten të ngrira.
</doc>
<doc docid='dw_53310944' lang='sqi' type='mono' source='https://www.dw.com/sq/sq/von-der-leyen-për-dw-vaksina-e-coronës-për-të-gjithë/a-53310944' term='COVID'>
Deutsche Welle: Zonja von der Leyen, të hënën Komisioni Europian në një konferencë donatorësh kërkon të mbledhë 7,5 miliardë euro për të zhvilluar një vaksinë kundër virusit Corona dhe të mbështesë terapitë kundër COVID-19. Çfarë doni të arrini ju?
Ursula von der Leyen: Për ne është e rëndësishme që të gjejmë një përgjigje të fortë kundër virusit Corona. Ai nuk njeh kufij, nuk njeh kombe. Virusin mund ta mundim vetëm me një vaksinë. Prandaj duhet të veprojmë në mënyrë globale dhe të koordinuar, sepse duam të pengojmë që të kenë qasje tek vaksina që do të zhvillohet dikur, vetëm ata që kanë para. Kemi filluar të veprojmë në mënyrë të koordinuar për virusin, por tani duhet të zgjerojmë kapacitetet për ta prodhuar kur ta kemi. Nevojiten vaksina në shifra të papërfytyrueshme të mëdha. E duhet të sigurojmë që ato të jenë shpërndara drejt dhe me çmim të arsyeshëm në çdo cep të botës. Për këtë po punojmë. E për këtë kemi nevojë për fonde. Kemi një rrjet global dhe të hënën duam të mbledhim në një konferencë donatorësh 7,5 miliardë euro. Ky është vetëm fillimi, më vonë do duhen më shumë.
Thatë se duhet një çmim i arsyeshëm. Sekretari i Përgjithshëm i OKB, Antonio Guterres, shkon më tej duke thënë, se vaksina duhet t'i përkasë të gjithë botës dhe jo shteteve të caktuara. A i përket kjo vaksinë njerëzimit?
Natyrisht duhet të ketë qasje çdokush në këtë vaksinë. Prandaj kemi ftuar shumë aktorë, si për shembull Organizatën Botërore të Shëndetësisë, Fondacionin "Melinda-und-Bill-Gates", fondet „Welcome-Trust", „United Global Funds", për të përmendur disa prej tyre. Mbështetemi nga shumë shtete në botë. Këtë iniciativë e solla në takimin e G20-s. Kjo është e nevojshme që të ndjekim një strategji globale e të koordinuar.
Ndërkohë ekonomia europiane është goditur rëndë. Ka kritika, se BE ndërmerr shumë vonë diçka. Ju po përpiqeni për një fond rimëkëmbeje të ekonomisë në BE. Por nuk ka plan konkret. Sa urgjent është ky fond?
Fillimisht ne, BE dhe vendet anëtare kemi mobilizuar për krizën akute një shumë prej 3400 miliardë eurosh. Ndihmat shtetërore u organizuan të tilla që të jepen fleksibël, ashtu si edhe fondet aktuale europiane. Kemi krijuar një program për të ruajtur vendet e punës. Njerëzit paguhen për punën me orar të shkurtuar, që më vonë kur firmat rentabël të startojnë sërish të kthehen në orar të plotë. Por kemi nevojë për një instrument më të madh për rimëkëmbjen. Kemi propozuar, që të punojmë me buxhetin shtatëvjeçar të BE por ta zgjerojmë atë me një instrument, që afrohet me një plan Marshall. Ky është një instrument për investime dhe solidaritet që do të mbahet nga të 27 vendet anëtare. Kemi të bëjmë me një ndërmarrje të madhe, por jam plot besim, se do ta realizojmë.
Si do të jetë ky instrument. Ka shtete jugore si Italia e Spanja që kërkojnë borxhe të përbashkëta, coronabonds. Kundër kësaj janë Gjermania e Holanda. Çfarë do të përfshijë ky instrument?
Në të gjithë këtë instrument ne me siguri do të kemi një balancë të drejtë mes granteve dhe kredive. Në këtë procedurë duhet të negociojmë me të gjithë vendet anëtare, por e rëndësishme është, që vendet anëtare janë dakord t'i hyjmë kësaj rruge.
Një temë tjetër që luan rol është ajo e vlerave dhe parimeve europiane. A jeni e shqetësuar, se kriza mund të përdoret në BE për të kufizuar të drejtat demokratike, si në Hungari për shembull?
20 shtete të BE morën masa të pazakonta, që është në rregull në kohën e krizës, sepse duhej vepruar shpejt. Por këto masa duhet të jenë proporcionale dhe të kufizuara në kohë. Kjo është shumë e qartë. Dhe ato duhet të verifikohen nga ana demokratike. Ne e ndjekim me shumë vëmendje, si zbatohen këto masa, kur bëhet fjalë për lirinë e fjalës apo të medias. Jemi të gatshëm të ndërhyjmë menjëherë, nëse diçka nuk është e përshtatshme apo nuk është e kufizuar në kohë.
Kur Hungaria më 30 mars miratoi ligjin për gjendjen e jashtëzakonshme, ju thatë, se kriza e Coronës nuk duhet të keqpërdoret për të minuar demokracinë, por nuk përmendët Hungarinë. Për këtë kritikoheni. Ju vjen keq sot që nuk e përmendët me emër Hungarinë?
Për ne është e rëndësishme, që të vlerësojmë njësoj çdo vend anëtar. E drejtë, kemi pasur përvoja të vështira në lidhje me Hungarinë. Ne do ta shohim këtë me shumë vëmendje, por duhet të ketë edhe drejtësi mes vendeve anëtare. Pretendimi që ne i mbajmë lart të drejtat themelore në BE dhe jemi mbrojtës të marrëveshjeve funksionon vetëm nëse jemi tërësisht neutralë kundrejt të gjitha shteteve anëtare. Por duhet të jemi gati që të veprojmë, nëse ka zhvillime të shtrembëruara. Këtu jam e qartë: Ne do të ndërhyjmë, kur të shikojmë, që masat nuk janë në përpjesëtim.
Si e shikoni këtë situatë në botë dhe Europë si mjeke?
Kjo krizë e Coronës është paimagjinueshme, por ajo ka anë të tjera. Na tregon, se çfarë gjërash duhet të mësojmë. Kemi nevojë për një shkëmbim gjithnjë e më të mirë të të dhënave mjekësore në BE, por edhe në botë për të qenë të përgatitur më mirë. Shohim, se sa e rëndësishme është të kemi sisteme shëndetësore efektive, që dinë të përballojnë krizat dhe gjendjen e shokut. Duhet të zgjerojmë mundësitë që artikuj të rëndësishëm mjekësore si veshjet mbrojtëse apo aparate intubimi t'i prodhojmë në Europë, t'i magazinojmë aty e shpërndajmë. Por kemi parë edhe solidaritet javët e fundit. Mjekë rumunë e polakë që kanë shkuar në Itali. Italia ndan teste me vende të tjera. Franca ka dërguar pacientë në Gjermani e Austri. Franca ka dërguar maska në Spanjë e Itali. Ka shumë shembuj solidariteti. Të bën mirë të shohësh një gjë të tillë.
Bisedën e zhvilloi Sarah Kelly.
Dr. Ursula von der Leyen (61) është presidente e Komisionit Europian nga dhjetori 2019. Më parë ajo ka qenë politikane e CDU-së. Mjekja e specializuar ka qenë edhe ministre e Mbrojtjes në kabinetin e Angela Merkelit.
</doc>
<doc docid='dw_53307084' lang='sqi' type='mono' source='https://www.dw.com/sq/sq/gjykata-kushtetuese-pezullon-dekretin-e-thaçit-për-qeverinë-e-re/a-53307084' term='COVID'>
Gjykata Kushtetuese e Kosovës e pezulloi përkohësisht zbatimin e dekretit të presidentit Hashim Thaçi për mandatarin e ri për formimin e qeverisë së re Kosovës. Kjo vlen derisa Gjykata të shqyrtojë lëndën e dërguar nga partia Vetëvendosje, lidhur me kushtetutshmërinë e vendimit të presidentit.
Kjo masë e pezullimit është në fuqi deri më 29 maj  dhe rrjedhimisht këtë të shtunë nuk do të ketë seancë për votimin e qeverisë së re, siç e patën kërkuar 61 deputetë të koalicionit të ri qeveritar të kryesuar nga Lidhja Demokratike e Kosovës. Lëvizja Vetëvendosje njëkohësisht kërkoi nga Gjykata edhe vendosjen e masës së përkohshme për çka Gjykata i dha të drejtë.
"Gjykata Kushtetuese me shumicë votash, vendosi: Të miratojë masën e përkohshme në kohëzgjatje deri më 29 maj 2020, nga data e nxjerrjes së këtij vendimi si dhe të pezullojë menjëherë zbatimin e dekretit të presidentit të Republikës së Kosovës , nr. 24/2020, të datës 30 prill 2020, në kohëzgjatje të përcaktuar në pikën një të këtij diapozitivi”, thuhet në njoftimin e Gjykatës Kushtetuese.
Më tej në vendim thuhet se "gjykata, pa paragjykim ndaj pranueshmërisë ose meritave të kërkesës, ka përfunduar se kërkesa e parashtruesve për masë të përkohshme përkitazi me Dekretin e kontestuar të Presidentit duhet të miratohet si e bazuar”, thuhet në njoftim duke sqaruar se  "komentet përkitazi me meritat e kërkesës”, palët duhet t'i dorëzojnë në Gjykatë deri më 8 maj.
Presidenti i Kosovës Hashim Thaçi, menjëherë pas pezullimit të përkohshëm të dekretit të tij tha se do ta respektojë këtë vendim të Gjykatës Kushtetuese dhe u bëri thirrje partive politike që të sillen me maturi ndaj Kushtetutës së Kosovës.
"Si President i Republikës së Kosovës do ta respektoj në plotëni këtë vendim. Kosova ka tashmë një përvojë të çmueshme në respektimin e të gjitha vendimeve dhe aktgjykimeve të Gjykatës Kushtetuese. Kjo përvojë është një dëshmi e fuqishme e sundimit të ligjit në Republikën e Kosovës. Si President i Republikës së Kosovës i ftoj të gjithë politikanët dhe subjektet politike në vend, që të sillen me maturi në respektim të Kushtetutës së Republikës së Kosovës”, thotë në reagimin e tij Presideti Thaçi.
Edhe kryetari i LDK-së Isa Mustafa, deklaroi të premten para shpalljes së vendimit nga Gjykata Kushtetuese se partia e tij do të respektojë çdo vendim që merr Kushtetuesja për këtë çështje.
"Në qoftë se merret vendimi i Gjykatës Kushtetuese ne nuk do të lëvizim në Kuvend fare, por do ta presim që ajo ta marrë vendimin përfundimtar, ne nuk do ta shkelim asnjë rast as një procedurë të Gjykatës Kushtetuese”, deklaroi Isa Mustafa.
Kryeministri i qeverisë së Kosovës në detyrë, Albin Kurti në reagimin e tij, thotë se "qeveria konsideron që vendosja e masës së përkohshme është në interesin publik dhe gjithashtu i shërben administrimit të drejtësisë”.
Seanca për votimin e kabinetit të ri qeveritar nuk do të mbahet
Megjithatë sipas tij, "është e nevojshme të kujtojmë që ky pezullim nuk e prejudikon vendimin përfundimtar të Gjykatës. Kështu që është tejet e rëndësishme që të mos entuziazmohemi, të rrimë të fokusuar në drejtim të qëllimit tonë për menaxhimin sa më të mirë të situatës me pandeminë COVID-19”, thuhet në reagimin e Albin Kurtit.
Të enjten që shkoi, Presidenti i Kosovës Hashim Thaçi nënshkroi dekretin për mandatarin e ri për kryeministër, që është Avdullah Hoti nga LDK. Menjëherë pas kësaj kjo parti kërkoi që seanca për votimin e kabinetit të ri qeveritar të mbahet të shtunën datë 02.05.
Por kjo seancë tash pas pezullimit të përkohshëm të dekretit të presidentit nuk do ta mbahet këtë të shtunë. Lidhja Demokratike e Kosovës ka arritur marrëveshje të re koalicioni me Aleancën për Ardhmërinë e Kosovës AAK, Nismën Socialdemokrate dhe partitë e pakicave, duke siguruar shumicën e votave nga 120 deputetë sa ka Kuvendi i Kosovës.
Qeveria e Albin Kurtit ku ishte pjesë edhe LDK-ja, u rrëzua me mocion mosbesimi më 25 mars, mocion ky i inicuar nga vet LDK-së, pas përplasjeve dhe mospajtimeve që kishin me Vetëvendosjen dhe liderin e saj Albin Kurti.
Ky i fundit, pas rrëzimit të qeverisë së tij në parlament po kërkon zgjedhje të reja, ndërsa tentimin  për krijimin e një qeverie të re pa partinë fituese në këtë rast Vetëvendosjen po e cilëson antikushtetuese.
</doc>
<doc docid='dw_53300498' lang='sqi' type='mono' source='https://www.dw.com/sq/sq/guterres-komuniteti-ndërkombëtar-është-i-përçarë/a-53300498' term='COVID'>
COVID-19 vazhdon rrugën drejt dëmeve edhe më të mëdha, thotë Antonio Guterres, duke shprehur hidhërimin për 200 mijë të vdekurit nga pandemia në botë. Në një konferncë virtuale shtypi mbajtur të enjten më 30 prill, Sekretari i Përgjithshëm i OKB, informoi mbi gjendjen në botë dhe tha se pritet që ende shumë njerëz të humbin jetën, sidomos në ato pjesë të botës që e kanë të vështirë ta përballojnë situatën.
Guterres shprehu shqetësimin për mungesën e solidaritetit me vendet në zhvillim, për t’i bërë ato të afta që të përballojnë pandeminë dhe pasojat ekonomike dhe sociale. Sekretari i Përgjithshëm tregoi çfarë po bën OKB, përveçse “thirrjes për solidaritet, unitet dhe shpresë”.
Antonio Guterres në konferencë virtuale shtypi
Çfarë po bën OKB?
“Ne kemi kërkuar armëpushim global” tha ai. “OKB ka përpiluar një Plan humanitar global prej 2 miliardë dollarësh,” prej të cilave janë dhënë vetëm 1 miliardë. Bashkë me Organizatën Botërore të Shëndetësisë ka filluar ACT, procesi përshpejtimit të zhvillimit, prodhimit dhe qasjes së diagnozave të reja, trajtimit dhe vaksinimit.
OKB ka krijuar një sistem për furnizimin e 100 vendeve të botës me pajisjet testuese, respiratorë dhe maska. Tani po dërgohen 1,2 milionë tonë pajisje mjekësore në 52 vende të Afrikës, tha Guterres.
OKB ka ngritur zërin për impaktin tek gratë dhe rritjen e dhunës në familje. Po ashtu për rreziqet që hasin 1,6 miliardë fëmijët dhe të rinjtë, që nuk janë duke shkuar në shkollë. Një raport për prekjen e veçantë që hasin gjatë pandemisë njerëzit e moshuar, ata me aftësi të kufizuara dhe me sëmundje mendore, pritet të dalë pas disa orësh. OKB ka nxjerrë udhërrëfyesin si të luftohet rritja e shkeljeve të të drejtave të njeriut dhe shpërndarja e gënjeshtrave dhe informacioneve të gabuara.
“Pasiguria është rritur në sigurimin e ushqimit dhe 130 milionë njerëz mund të rrezikohen nga uria vitin e ardhshëm”, tha Guterres duke shpjeguar se ekipet e OKB në vend janë duke bashkëpunuar me qeveritë për të mobilizuar mbledhjen e ndihmave, për të ndihmuar ministritë e shëndetësisë që të përgatiten dhe për të mbështetur masat ekonomike dhe sociale, që nga sigurimi i ushqimit tek shkollimi në shtëpi e deri tek transferimi i parave.
Armëpushimi global
Një nga dimensionet e përpjekjeve të OKB është vendosja e armëpushimit global. “Thirrjes për armëpushim i janë përgjegjur 114 qeveri, organizata të ndryshme dhe 200 grupe të shoqërisë civile, mes tyre 16 grupe të armatosura,” thotë Guterres dhe shton se megjithatë mosbesimi është i lartë dhe zbatimi i vështirë. Ai numëron se në Siri, është vendosur armëpushimi në Idlib, por ai duhet të vendoset në gjithë vendin. Në Libi ka pasur eskalim të dhunës. Në Afganistan, po punohet për armëpushim humanitar midis qeverisë dhe talibanëve. Sekretari i Përgjithshëm mendon se ekziston mundësia për vendosjen e paqes në Jemen.
Antonio Guterres në Konferencë shtypi për gjendjen e botës me COVID19
Plotësimi nevojave emergjente ekonomike
Fusha tjetër ku është përqëndruar OKB ka të bëjë më dimensionin ekonomik të pandemisë, me plotësimin e nevojave emergjente për njerëzit në gjendje më të vështirë ekonomike. Organizata Botërore e Punës, ILO, raporton se forca botërore e punës do të përballohet me humbjen e 300 milionë vendeve të punës. Miliona fëmijë janë në rrezik nga mos marrja e vaksinave. Remitancat kanë rënë shumë, po ashtu si investimet direkte. Varfëria, thotë Sekretari i OKB, mund të arrijë tek 500 milionë vetë.
“Unë vazhdoj të kërkoj një paketë shpëtimi me vlerë mbi 10 përqind të ekonomisë globale,” thotë Guterres, duke shpjeguar se vendet e zhvilluara arrijnë ta realizojnë këtë vetë, por venet në zhvillim kanë nevojë për ndihmë të madhe.
Duke numëruar, paraqë të FMN ka aprovuar për financimin urgjent me 12,3 miliardë dollarë të 36 vendeve të para, nga 100 vendet në zhvillim që kanë bërë kërkesën dhe paratë që Banka Botërore ka thënë se mund të verë në lëvizje, prej 160 miliardësh dollarë në 15 muajt e fundit, Sekretari i Përgjithshëm thotë se “Kjo nuk mjafton”. Megjithëse G20 ka përqafuar nismën për suspendimin e pagesave të borxheve nga vendet e varfëra, Guterres kërkon që në shtyrjen e pagesave të borxheve të përfshihen të gjitha vendet në zhvillim, sidomos ato që nuk janë në gjendje të kthejnë borxhet.
Shërimi bashkë me klimën
Planet për marrjen e vetes nga Covid 19 duhet të fillojnë që tani, thotë Guterres, për ta bërë botën më të sigurt, më të shëndetshme, me zhvillim më të qëndueshëm. Ai kërkon që barazia gjinore të jenë në ball të punës për krijimin e së ardhmes. Dhe rindërtimi të bëhet krah më krah me aksionet për mbrojtjen e klimës.
</doc>
<doc docid='dw_53279184' lang='sqi' type='mono' source='https://www.dw.com/sq/sq/gjithnjë-e-më-shumë-demokraci-minojnë-shtetin-juridik/a-53279184' term='COVID'>
Në shumë shtete po ndodh aktualisht çmontimi i sundimit të ligjit dhe të lirive politike, gjë që me sa duket po trondit edhe demokraci dikur të qëndrueshme. Kjo del që nga Indeksi i ri i Transformimit Bertelsmann (BTI). Në të gjithë botën, ka shenja të një rënieje në standardet demokratike siç janë zgjedhjet e ndershme, liria e shtypit dhe ndarja e pushteteve në një shtet. Sipas studimit, qeveritë në Brazil, Indi dhe Hungari, ndër të tjera, po nxisin në mënyrë aktive dobësimin e demokracisë.
Efektet e pandemisë së Coronas kërcënojnë ta intensifikojnë këtë zhvillim. Autorët e studimit paralajmërojnë se këto pasoja mund të përdoret nga krerët e shteteve dhe qeverive në të gjithë botën për të konsoliduar strukturat autoritare. Si shembull, ata japin ligjet hungareze të emergjencës me një eleminim të përkohshëm të ndarjes së pushteteve. Lufta kundër COVID-19 nxit "tendencën drejt një ekzekutivi të fortë", thuhet në studimin e Fondacionit Bertelsmann. Mungesa e besimit të qytetarëve te qeveria dhe mungesa e udhëheqjes politike janë gjithashtu parakushte të këqija për menaxhimin e suksesshëm të krizave.
Vlerësimet për cilësinë e demokracisë, ekonomisë së tregut dhe qeverisjes kanë rënë në nivelin e tyre më të ulët që nga fillimi i studimit. Sipas studimit, 74 nga 137 vendet e hulumtuara janë aktualisht demokratike dhe 63 autokraci. Në këtë mënyrë përqindja e demokracive është 54 përqind - një rënie e vogël në pikë përqindjeje në krahasim me vitin 2010. Indeksi studion çështje të tilla si liria e shtypit dhe liria e shprehjes dhe rëndësia e sundimit të ligjit në vendet në zhvillim dhe në tranzicion çdo dy vjet që nga viti 2004.
Sigurimi i pushtetit dhe nepotizmi
Sipas studimit, ndarja e pushteteve është minuar në 60 vende në dekadën e kaluar, 58 shtete kanë kufizuar të drejtat e demonstrimit dhe lirinë e organizimit. Sipas studimit, liria e shprehjes dhe e shtypit madje shënuan rënie në gjysmën e të gjitha vendeve të ekzaminuara.
"Nacionalizmi dhe politika e klientelës nuk janë të reja, por ato janë bërë shoqërisht të pranueshme në të gjithë botën," thotë anëtarja e bordit të Bertelsmann Brigitte Mohn. "Edhe vende dikur pararojë demokratike, të cilët janë në mes të Evropës, si Polonia apo Hungaria, bëjnë pjesë sot në rastet problematike për sa i përket sundimit të ligjit dhe cilësisë së demokracisë."
Autorët përmendin sigurimin e pushtetit dhe nepotizmit si shkaqet kryesore për dobësimin në të gjithë botën të demokracisë, gjë që intensifikon pabarazinë ekonomike dhe kontribuon në përçarjen e shoqërisë. Cilësia e qeverisjes ka rënë ndjeshëm në 42 vende gjatë dhjetë viteve të fundit.
aud (afp, dpa, epd)
</doc>
<doc docid='dw_53276793' lang='sqi' type='mono' source='https://www.dw.com/sq/sq/poloni-donald-tusk-do-ti-bojkotojë-zgjedhjet-presidenciale/a-53276793' term='COVID'>
Në një video-mesazh Donald Tusk, drejtuesi i Partisë Popullore Evropiane (EPP), përpiqet ta shmangë fjalën "zgjedhje", sepse ato që qeveria po planifikon nuk janë për të zgjedhje. Ai tha se e e kishte analizuar gjatë situatën e përgatitur nga qeveria për 10 maj dhe kishte vendosur ta bojkotonte. "Këto nuk janë zgjedhje kushtetuese, sepse nuk do të jenë as të lira as të barabarta", tha politikani. Ndryshimet në ligjin zgjedhor të bëra pak para zgjedhjeve janë sipas tij jokushtetuese.
Kundër zgjedhjeve më 10 maj protestuan të martën (28.05) edhe 425 profesorë të drejtësisë nga universitetet dhe kolegjet polake. Ata i bënë thirrje qeverisë "të mos mbajë zgjedhje jokushtetuese". Argumenti më i rëndësishëm që sjellin ekspertë të së drejtës kushtetuese dhe Tusk është se nuk mund të garantohet fshehtësia e votimit, sepse zgjedhjet do të organizohen vetëm me rrugë postare dhe se dokumentet e votimit do të përmbajnë edhe të dhënat personale të votuesve.
Zgjedhje me çdo kusht
Pavarësisht protestave dhe masave kufizuese për shkak të pandemisë Covid-19, partia konservatore në pushtet PiS do t'i përmbahet datës së zgjedhjeve, sepse kandidati i PiS dhe Presidenti aktual Andrzej Duda është favorit i qartë. Në fund të marsit, PiS arriti të marrë votat dhomës së parë të parlamentit për mundësinë e votimit vetëm me rrugë postare pa marrë parasysh afatet ligjore.
Ekspertët konstitucionalistët e shohin këtë si një shkelje të kushtetutës sepse, në bazë të ligjeve aktuale ndryshimi i së ligjit të votimit nuk mund të bëhet më vonë se 60 ditë para zgjedhjeve të planifikuara. Argumenti i qeverisë së drejtuar nga PiS është se votimi me postë zvogëlon rrezikun e infeksionit. Interesant është fakti se dy vjet më parë, PiS e hoqi mundësinë e votimit me rrugë postare me argumentin se rreziku i falsifikimit ishte shumë i madh.
Presidenti aktual, Andrzej Duda
Kritikë nga OSBE-ja
Në një raport të botuar të hënën (27.04) nga OSBE-ODHIR theksohet se votimi me rrugë postare "mund të dëmtojë themelet e rëndësishme të zgjedhjeve demokratike". Organizimi afatshkurtër i një votimi përmes postës nënkupton që kompetencat e komisionit shtetëror të zgjedhjeve t'i transferohen qeverisë. Dhe qeveria nuk ka përvojë me organizimin e zgjedhjeve. Kjo gjithashtu çon në vënien në dyshim të "pavarësisë së komisionit zgjedhor” gjë që është "në kundërshtim me praktikën e mirë zgjedhore".
Malgorzata Kidawa-Blonska, kandidate për presidente e koalicionit më të madh të partive opozitare, i quan planet e PiS për të organizuar zgjedhjet në mes të pandemisë " çmenduri" dhe "një farsë që synon të legjitimojë planin e Jaroslaw Kaczynskit". Këto "nuk janë zgjedhje, por shërbim postar" tha ajo duke deklaruar se nuk do të marrë pjesë në to. Donald Tusk shpreson se për shkak të rezistencës masive nga shoqëria situata do të ndryshojë dhe PiS mund të heqë dorë prej votimit në momentin e fundit.
pp/ag
</doc>
<doc docid='dw_53266094' lang='sqi' type='mono' source='https://www.dw.com/sq/sq/görlach-global-a-po-e-bën-me-flatra-islamizmin-kriza-e-coronës/a-53266094' term='COVID'>
Me pandeminë e Coronës mund të marrë domethënie të re edhe një kërcënim tjetër, që ka kaluar këto ditë në sfond: Islamistët e përdorin pasigurinë e situatës aktuale, vetminë e karantinës dhe nevojën materiale sidomos të të rinjve për të rekrutuar xhihadistë të rinj. Horizotin ideologjik për këtë e ofrojnë disa teologë të islamit në botë: Fillimisht ata e deklaruan Coronën si ndëshkim të zotit kundër të pafeve. Në momentin, kur nga COVID-19 u prekën edhe vendet islame, ata ndërruan qëndrim dhe i bënë thirrje myslimanëve të ndërronin rrugë. Papritur mungesa e besimit u predikua si arsye për pandeminë.
Nevoja materiale shfrytëzohet
Nuk janë vetëm ekstremistët islamistë që e shfrytëzojnë COVID-19 për qëllimet e tyre. Edhe ekstremistët e djathtë përpiqen me teoritë e tyre konspirative të radikalizojnë njerëzit në kohë krize. Ata kanë të përbashkët vullnetin, që ta shfrytëzojnë maksimalisht për vete momentin e nevojës materiale. Nuk është ndonjë sekret që uria dhe mjerimi në vendet e varfra i çojnë njerëzit në krahët e islamistëve. Kësaj i shtohet edhe dobësia e shteteve islame, që nuk kanë infrastrukturën e nevojshme për t'u kujdesur si duhet për të sëmurët. Prandaj është realist rreziku, që islamistët të rrisin influencën e madje në rajone apo shtete të caktuara të ngjiten në pushtet.
Kjo është temë edhe për Europën. Jo vetëm, sepse komunitetet myslimane në Europë janë të lidhur me fije të ndryshme me shtetet, ku kanë rrënjët besimtarët e tyre. Por shpesh ka edhe varësi financiare, në këto kohë të vështira që nuk janë të lehta as për të krishterët në botë, prandaj ka edhe gjasa për radikalizim në diasporë. Në Afrikën Veriore pas Pranverës Arabe para më shumë se 10 vjetësh këto vende janë në një angazhim të vazhdueshëm kundër islamistëve. Vëllazëria Myslimane në Egjipt, e ndaluar në kohën e Mubarakut dhe për pak kohë në pushtet pas rrëzimit të tij, përpiqet të diskreditojë qeverinë në mediat sociale. Më shumë se gjysma e egjiptianëve janë analfabetë, ata nuk kanë mundësi të verifikojnë atë që dëgjojnë apo shohin online. Edhe në Gjermani del në pah Vëllazëria Myslimane, blen tokë në Lindjen gjermane për të ngritur një xhami për operacionet e veta, shkruan imamja liberale, Seyran Ates në revistën "Cicero". Ajo e ndjeu fort ndikimin e islamit politik, që është aktiv edhe në Gjermani, kur si gruaja e parë hapi një xhami në Berlin.
Prof. Dr. Dr. Alexander Görlach
Radikalët kundër integrimit
Shoqatat islame në Gjermani që nuk përfaqësojnë as 20% të myslimanëve në Gjermani pretendojnë se përfaqësojnë islamin e vërtetë. Shoqata radikale synojnë të pengojnë integrimin e myslimanëve në Europën e iluminuar dhe laike. Edhe nëse burimet  e shtetit përdoren për momentin për gjëra të tjera, duhet të vëzhgohet me kujdes sjellja e të radikalizuarve e në raste të nevojshme të ndalohen edhe organizata si Vëllazëria Myslimane.
Mbetet detyra e politikës në Gjermani të plotësojë kërkesat e miliona myslimanëve në drejtim të integrimit, që të pengojë që forca radikale si Vëllazëria Myslimane të përdorin krizën aktuale për qëllimet e tyre obskurantiste. Sfida materiale aktuale në pandeminë e Coronës prek të gjithë shoqërinë, jo vetëm ata me histori migracioni. Prandaj është momenti që së bashku të mbyllim radhët dhe të mos lejojmë asnjë hapësirë për ndonjë ndikim.
Alexander Görlach jeton në New York, ai është linguist dhe teolog,studiues senior në Këshillin Carnegie të Etikës, studiues në Institutin për Fenë dhe Studimet Ndërkombëtare të Universitetit Cambridge.
</doc>
<doc docid='dw_53265645' lang='sqi' type='mono' source='https://www.dw.com/sq/sq/jetë-a-vdekje-seleksionimi-i-pacientëve-në-situata-kritike/a-53265645' term='COVID'>
Në Spanjë, Itali dhe Francë, pacientë me COVID-19 vdiqën në korridoret e mbipopulluara të spitaleve, sepse në repartet e reanimacionit dhe të përkujdesjes intensive nuk kishte më vende të lira. Në shumë vende mjekët dhe personeli infermieror po përballen këto ditë me vendime tejet të vështira etike: ata duhet të vendosin se cilit pacient duhet t'i japin oksigjen dhe ta lidhin me aparatet ndihmëse dhe cilin jo. Një vendim pra për jetë ose vdekje.
Vendim në një situatë kritike
"Këtu kemi të bëjmë me çështjen e marrjes së një vendimi në një situatë kritike kur nuk ka më aparate të mjaftueshme për oksigjenin", thotë dr. Uwe Janssens, kryemjek në Klinikën për Sëmundjet e Brendshme dhe Mjekësi Intensive në Spitalin St. Antonius në Eshwajler. "Ne duhet të marrim një vendim, se po mos marrin asnjë vendim do të thotë se të gjithë do të vdesin".
Janssens është President i Shoqatës Ndërdisiplinare Gjermane për Përkujdesjen Intensive dhe Mjekësinë Emergjente (DIVI). Më 23 prill kjo shoqatë paraqiti një version të rishikuar të "rekomandimeve kliniko-etike", që duhet të shërbejnë si udhëzues për mjekët në situata krize.
Uwe Janssens
Kritika nga shoqatat e personave me aftësi të kufizuara
Sipas këtyre udhëzimeve për secilin pacient duhet të merret në konsideratë perspektiva që mund të ketë terapia për të pasur sukses. Sipas shoqatës DIVI, sëmundjet e mëparshme të pacientëve, mosha, aspektet shoqërore apo fakti nëse dikush është me aftësi të kufizuar nuk janë kritere legjitime për të marrë vendimin e seleksionimit.
"Ne nuk e kemi fjalën për jetëgjatësinë afatmesme apo afatgjatë," thotë Presidenti DIVI, "ne vetëm duam të mbijetojnë sa më shumë njerëz. Me këtë nënkuptojmë të gjithë: pacientët me aftësi të kufizuara, të moshuarit, të rinjtë, ata që vujanë nga demenca, pra të gjithë ata që kanë vërtetë shans për të mbijetuar."
Kërkesa për rregullim ligjor
Por politikanët gjermanë janë skeptikë për këtë udhëzues. "Nëse mjekët do të ndjekin rekomandimet e DIVI-t, shumë persona me aftësi të kufizuara nuk do të kenë praktikisht asnjë shans për t'u trajtuar," thotë Corinna Rüffer, anëtare e Bundestag-ut gjerman. Sipas saj këta pacientë mund të klasifikohen si "të dobët" dhe kështu mundet që një i ri me aftësi të kufizuara të përjashtohet nga trajtimit mjekësor reanimator. Kjo sipas saj përbën shkelje të nenit kushtetues për mbrojtjen e dinjitetit njerëzor dhe ndalimin e diskriminimit. Rüffer kërkon që parlamenti të vendosë për rregulla në raste të tilla.
I ngarkuari i qeverisë gjermane për personat me aftësi të kufizuara, Jürgen Dusel
I ngarkuari i qeverisë gjermane për personat me aftësi të kufizuara, Jürgen Dusel, bën thirrje që të paktën të zhvillohet një debat parlamentar për këtë temë. Mjeku reanimator Janssens thotë se vërtet në Gjermani ekziston "një zbrazëti ligjore lidhur me të ashtuquajturin seleksionim "triage” sepse kushtetuta nuk e parashikon një gjë të tillë". Sidoqoftë sipas tij një rregullim ligjor për të ashtuquajturin seleksionim "triage” do të ishte "varianti më i keq për të gjithë".
Edhe Këshilli Gjerman për Etikën mendon se shteti nuk duhet të gjykojë mbi jetën e njeriut dhe të vendosë me ligj se cila jetë duhet shpëtuar me përparësi në një situatë konflikti." Kjo çështje dhe vendimi përkatës duhet t'u lihet në dorë shoqatave profesionale.
</doc>
<doc docid='dw_53265626' lang='sqi' type='mono' source='https://www.dw.com/sq/sq/covid-19-çfarë-fsheh-pekini/a-53265626' term='COVID'>
Aktivistët e arrestuar kinezë bënin pjesë në nismën anti-cenzurë Terminus2049 dhe pritet të akuzohen për "nxitje mosmarrëveshjesh dhe provokim". Ata ripublikonin në internet raporte të censuruara apo të fshira nga autoritet në lidhje me shpërthimin e pandemisë së Coronës në Wuhan. Nën akuzën jo specifike dhe të paqartë për "nxitje mosmarrëveshjesh dhe provokim" autoritetet në Kinë ndërmarrin rregullisht veprime kundër aktivistëve dhe disidentëve. Masa e dënimit për këtë akuzë shkon deri në pesë vjet heqje lirie.
Muajt e fundit, grupi ka botuar një numër artikujsh në lidhje me pandeminë e virusit Corona, përfshirë edhe raporte personale nga qytetarë të metropolit më të prekur, Wuhan.
Akuza se Pekini mban të fshehura informacionet
Raportet apo lajmet e ripublikuara nga grupi Terminus2049, p.sh. rreth kohës kur u bë e qartë se virusi SARS-CoV-2 transmetohet nga një person tek tjetri, lidhen me sa duket me tema që qeveria kineze i klasifikon si të ndjeshme. Ndër të tjera, Terminus2049 rishpërndau në rrjetet sociale edhe raportin e mirënjohur të mjekut Ai Fen nga Spitali Qendror Wuhan, një nga të parët që njoftoi për shpërthimin e epidemisë së virusit. Qytetarë kinezë si dhe opinioni ndërkombëtar e akuzojnë Pekinin se mban të fshehura dhe hesht për informacione të rëndësishme për virusin Corona dhe shpërthimin e sëmundjes së mushkërive COVID-19.
ag/pp
</doc>
<doc docid='dw_53250944' lang='sqi' type='mono' source='https://www.dw.com/sq/sq/shqipëri-shënohen-48-raste-të-reja-të-infektuarish-me-corona-në-fundjavë/a-53250944' term='COVID'>
Kjo është fundjava e gjashtë  që Shqipëria hyri në shtetrrethimin 60 orësh, nga e premtja  (24.04.2020) në orën 17.30 deri të hënën ( 27.04) në 05.30 të mëngjesit. Kjo fundjavë ( 26.04.2020) shënon edhe numrin më të lartë të rasteve të reja në 48 orë: 34 raste të prej së shtunës (25.04) dhe 14 sot, e dielë, (26.04)  që e ꞔojnë në 288 numrin e të prekurve dhe 726 e rasteve të dyshuara per COVID-19. Autoritetet e shëndetësisë informojnë sot se të shtruar  në spitale janë 36 pacientë të infektuar me virusin korona, të testuar 7279, të shëruar 410, viktima 28.
Tirana vazhdon të mbetet vatra më e nxehtë e infektimit, me 289 raste, e ndjekur nga Shkodra me 104, Kruja 92, Durrësi 42, Fieri 37, Kurbini 31, Korꞔa 19, Kukësi dhe Elbasani 18, Lezha dhe Hasi 14, Kavaja 9, Lushnjë 7, Mirditë, Pukë dhe Vlorë 5 Rrogozhinë dhe Tropojë 4, Berat 3, Mallakastër dhe Mat 1. Gjatë kësaj jave, Kruja dhe Shkodra, ku ndodhen dy fasoneri, në të cilat punojnë qindra gra dhe vajza janë bërë dy vatra të reja të nxehta të epidemisë.
Dr. Pipero: Epidemia e mirëkontrolluar, hyn në fazën e dytë
Mjeku infeksionist, Prof. Pëllumb Pipero, që  prej më shumë se 45 ditësh është në vijën e parë të "zjarrit”, në Spitalin Infektiv të Qendrës Spitalore Universitare ”Nënë Tereza” në Tiranë thotë për DW, se treguesit kryesorë të kësaj faze shfaqen në dy aspekte: "Në aspektin epidemiologjik dhe atë klinik. Në aspekin e parë vlerësohen - koha që ka kaluar nga rasti  i parë që u prek me COVID - 19, ecuria e epidemisë  në bazë të numrit të rasteve të reja të konfirmuara dhe piku i saj, që për viruset respiratore përkon nga java e katërt deri në javën e gjashtë. Në aspektin klinik tregues është  numri i shtrimeve në spital që tregon për ecurinë e butë të epidemoisë, uljen e kurbës së rasteve të shtruara dhe rritjen e rasteve të shëruara. Ndërkohë që rastet e rënda me rrezik jete, kanë filluar të ulen” thotë për DW, Prof. Pëllumb Pipero.
Ai thekson se në fazën e dyte, që është më e gjatë se e para, barrën më të rëndë e ka shërbimi epidemiologjik, "që duhet të hetojë në mënyrë inteligjente për të parandaluar shpërthimin e vatrave të reja. Shërbimi spitalor pritet të jetë më i lehtësuar, nëse qytetarët vazhdojnë të respektojnë si deri më tani rregullat, që edhe pse disi të lehtësuara nuk duhet të ulin vigjilencën dhe kujdesin. "Rastet e reja janë asimptomatike (pa simptoma), kontakte të kontakteve me të infektuarit zbulohen nga shtimi i testimeve. Kemi më shumë raste pozitive, por më pak të sëmurë. Ky është një trend normal dhe i qëndrueshëm i epidemisë, që mendoj se është menaxhuar më mirë sesa në vende të tjera të rajonit” sqaron Dr. Pipero për DW.
Prof Pipero dhe ekipi i tij
"Zona të gjelbra” dhe "Zona të Kuqe”
Pas ndryshimeve në Kodin Penal dhe ashpërsimit të dënimeve për shkelësit e rregullave të karantinës dhe shtetrrethimit deri në burgim nga 2- 8 vjet, Parlamenti miratoi ditët e fundit  zgjatjen e situatës së "Katastrofës Natyrore” duke e rritur nga 1 në 3 muaj, deri në 23 qershor.
Por krahas zgjatjes me 2 muaj të situatës së "Katastrofës Natyrore” autoritetet ndërmorën hapa për  lehtësimin e masave në ato zona që nuk kanë asnjë rast të infektuar me COVID-19 dhe janë në risk të ulët për t'u infektuar në javët në vijim. Këto zona u përcaktuan si "Zona të gjelbra” në raport me "Zonat e kuqe” ku epidemia ka prekur shumë qytetarë dhe ku risku i infektimit është i lartë.
Duke filluar nga dita e hënë, (27.04) në 19 "zonat e gjelbëra” në gjithë vendin do të fillojë për dy javë një fazë pilotimi e lehtësimit të karantinës. "Risku i ulët nuk do të thotë që këto zona janë të paprekshme, ashtu sikundër nuk do të thotë që nëse rregullat nuk zbatohen ato nuk mund të kthehen nga të gjelbëra në të kuqe.” tha kryeministri Rama në një takim që zhvilloi në fundjavë me kryetarët e bashkive të zonave të gjelbëra, që duhet të angazhohen për zbatimin e rregullave të  reja.
Këto rregulla lejojnë lëvizjen e automjeteve private dhe këmbësorëve pa autorizim nga policia e shtetit, 8 orë në ditë, nga 9.30 – 17.30 por jo të pensionistëve. Këta të fundit lejohen të dalin nga karantina vetëm 3 orë në mëngjes, nga 05.00 – 08.30, kur në këtë fashë orari u ndalohet liri-dalja të gjithë këmbësorëve të tjerë, përveꞔ atyre që shkojnë në punë.
Rifillim aktivitetesh edhe në zonat e kuqe
E hëna (27.04)  do të jetë dita, kur do të rifillojnë punën gjykatat dhe aktivitetin tregtar disa kategori të biznesit të vogël, që nuk paraqesin rrezik të lartë infektimi dhe zbatojnë rregullat e distancimit social dhe higjenës. Edhe taksitë rifillojnë aktivitetin e tyre, vetëm me një pasagjer në sediljen e pasme, nëse udhëtojnë jo brenda për brenda qytetit por nga një qytet në tjetrin.
BE po e mbështet Shqipërinë  për të përballuar epideminë  nga COVID- 19 me 50 milionë Euro dhe me 46.7 milionë Euro për rimëkëmbjen sociale dhe ekonomike, beri me dije ditët e fundit delegacioni i BE në Tiranë.  Përveꞔ këtyre shumave Shqipërisë do t'i vihet në dispozicion një shumë shtesë prej 180 milionë eurosh, hua të buta për të forcuar stabilitetin makro-ekonomik.
</doc>
<doc docid='dw_53241042' lang='sqi' type='mono' source='https://www.dw.com/sq/sq/çna-mbron-nga-korona-bëhet-problem-për-mjedisin/a-53241042' term='COVID'>
Në përpjekje për t'u mbrojtur nga virusi Corona shumë njerëz përdorin doreza plastike, piceta të lagura dhe shishe me dezinfektues. Dhe shumica e tyre i hedhin ato në rrugë, parqe apo trotuarë nga Nju-Jorku në Londër, nga Greqia deri në ishujt e pabanuar Soko që gjenden disa milje detare larg prej Hong Kongu. Në brigjet e ishujve Soko Gary Stokes nga grupi ambientalist OceansAsia gjeti rreth 100 maska.
"Asnjëherë nuk kemi parë kaq shumë maska në një vend kaq të largët", thotë Stoks. Ai dyshon se maskat kanë ardhur nga Kina ose Hong Kongu. "Kur i gjetëm, kishte vetëm gjashtë deri tetë javë që njerëzit kishin filluar të mbanin maska ”.
Ndikimi ndaj botës së kafshëve
Mbajtja e dorezave, e maskave dhe e pajisjeve të tjera mbrojtëse është e rëndësishme si për personelin mjekësor, dhe për publikun e gjerë. Por nëse ato nuk asgjësohen si duhet ambientalistët mendojnë se ato sjellin rreziqe për mjedisin dhe kafshët.
"Kur dikush i hedh në rrugë dhe bie shi, dorezat dhe maskat përfundojnë në det," shpjegon Anastasia Miliou, biologe dhe drejtore për kërkimet shkencore në Institutin Archipelagos për Konservimin Detar në Greqi.
Madje dhe në Hong Kong, ku plehrat e hedhura në rrugë janë të rralla, maskat mund të përfundojnë në det në mënyra të ndryshme. "Ka njerëz që vrapojnë dhe u bie rastësisht maska, ose ka raste që edhe nëse maskat janë hedhur në plehra, ato janë mjaft të lehta dhe i merr era.
Dhe sapo maskat arrijnë në det, ato përbëjnë rrezik për jetën e qenieve detare. "Në ujërat e Hong Kongut ka delfinë rozë dhe breshka jeshile", thotë Stokes, dhe sipas një studimi të publikuar kohët e fundit sendet prej prej plastike marrin erën e algave dhe të bakterieve, kur ka qëndruar ca kohë në ujë dhe breshkat ose delfinët kujtojnë se janë ushqime dhe i hanë.
</doc>
<doc docid='dw_53239821' lang='sqi' type='mono' source='https://www.dw.com/sq/sq/qëndrimet-ndaj-kosovës-në-këshillin-e-sigurimit-mbeten-ato-që-kanë-qenë/a-53239821' term='COVID'>
Zahir Tanin e përshkroi situatën politike në Kosovë “të polarizuar mes partive politike që ndodhen në garë për të marrë pushtetin”. Shefi i UNMIK-ut thotë se pakënaqësia qytetare është rritur. Ai përshkroi punën për të përballuar pandeminë e cila ka prekur edhe Kosovën, dhe ka bërë që të mbylluen kufijtë, kufizohen lëvizjet, mbyllen shkollat dhe bizneset dhe të izolohen komunat. Për të kapërcyer barrën ekonomike, FMN ka dhënë hua 56,5 milionë dollarë, kurse BE ka premtuar 100 milionë euro, tha Tanin, i cili mendon se duhet siguruar që ndihmat të arrijnë tek ata, që kanë më shumë nevojë. UNMIK ka përshtatur punën "duke u përqëndruar në pasojat e Coronës", tha Tanin duke shtuar se po reagohet ndaj dhunën në familje, e cila është rritur.
Serbia: Solidaritet për të kapërcyer krizën e Coronës
Në emër të Serbisë në Këshillin e Sigurimit foli ministri i Jashtëm Ivica Dacic. Fillimisht ai tregoi për angazhimin e Serbisë në luftën kundër virusit Corona. Ai vlerësoi mbajtjen e këtij takimi “për t’i dërguar një mesazh të fuqishëm njerëzve në Kosovë- Metohi, duke u thënë se nuk janë vetëm në këto ditë të vështira dhe se ne kujdesemi për ta, sot më shumë se kurrë”. Ai tha se Serbia ka bashkëpunuar në luftën kundër epidemisë edhe me autoritetet e institucioneve “tranzitore” të Prishtinës, siç i quajti ai. Ai tha se mes njerëzve të infektuar që kanë marrë trajtim në Serbinë qendrore ka pasur edhe shqiptarë.
Duke ndryshuar tonin e zërit, Dacici kalon në pjesën tjetër të raportit duke folur për zhvillimet e muajve të fundit. Serbia ka shprehur angazhimin për gjetjen e një kompromisi për çështjen e Kosovës dhe Metohisë, tha ai. Pasi u ankua për mungesë gatishmërie për dialog nga ana e autoriteteve të Prishtinës, ai falenderoi të dërguarin amerikan Grenell, për kontrobutin e dhënë në arritjen e marrëveshjeve për vendosjen e transportit ajror dhe tokësor Prishtinë- Beograd. Ai e vlerëson zgjedhjen e Miroslav Lajcik, si "momentum në dialogun e kryesuar nga BE". Dacik përmendi edhe një herë R1244, si dokumentin e vetëm të OKB që duhet respektuar.
Ivica Dacic, ministër i Jashtëm i Serbisë
Duke kaluar herë tek Corona e herë tek politika, Dacic, shpreh keqardhjen që Prishtina është duke lobuar për njohjen e „të ashtuquajturës Kosovë“ në gjithë botën, duke marrë ndihmë „prej disave prej jush“, ku ka parasysh anëtarët e Këshillit të Sigurimit. "Nëse të gjithë e ndalojnë lobimin, atëherë edhe nga Serbia mund të kërkohet të ndalojë fushatën kundër njohjeve", tha Dacic. Ai tha se nga 200 mijë të zhvendosurit nga Kosova, vetëm 1,9 përqind janë kthyer në vend. Ministri serb shprehu besimin se Prokuroria speciale do të vendosë drejtësinë për të gjithë viktimat. Dacic tha se Serbia beson tek zgjidhja me dialog, dhe „kushtet për këtë do të krijohen shumë shpejt“.
Kosova: Fton vendet e KS të njohin Kosovën
Nga Kosova fjalën e mori ministri i Jashtëm, Glauk Konjufca, i cili tregoi për masat e marra nga qeveria e Kosovës për të luftuar pasojat e krizës së shkaktuar nga virusi Corona. Ai foli për zgjedhjet e tetorit, ku kalimi i pushtetit nga njëra forcë tek tjetra u bë pa problem. Lidhur me rezoluzën 1244, ministri Konjufca tha se është përpiluar në një kontekst tjetër, në vitin 1999 duke kërkuar të pengojë katastrofën humanitare, ndalojë luftimet dhe lejojë kthimin e refugjatëve për të penguar spastrimin etnik. Në gjashtë muajt e fundit, tha Konjufca „nuk ka pasur asnjë incident etnik“ në Kosovë, prandaj ka ardhur koha që UNMIK t’i japë fund misionit. Në takimet rajonale ku ka marrë pjesë ministri ka vërejtur se "Serbia nuk e ka kuptuar që Kosova është e pavarur, dhe pavarësia e saj është e pakthyeshme", prandaj ai kujton vendimin e Gjykatës së Hagës, duke e lexuar atë edhe një herë me zë të lartë kur thotë se „shpallja e pavarësisë nuk shkel të drejtën ndërkombëtare“. „Sa më shpejt që Serbia ta kuptojë këtë gjë, tha ministri, aq më mirë do të jetë për Serbinë, për ne dhe për rajonin“.
Ministri i bëri thirrje vendeve anëtare të Këshillit të Sigurimit, që nuk e kanë njohur Kosovën, ta bëjnë këtë gjë. „Nëpërmjet një akti të tillë ju jo vetëm që do të respektoni vullnetin absolut të shumicës së Kosovës, por do të respektoni edhe vendimin e Gjykatës Ndërkombëtare dhe mbështesni paqen dhe stabilitetin në rajon“, tha ai duke e quajtur hipokrite mosrespektimin e vendimit të Gjykatës, në një kohë që ishte Serbia ajo që i kërkoi Gjykatës të jepte gjykimin për shpalljen e pavarësisë. AI foli për personat e zhdukur, ku 1641 nuk dihet ku janë që nga koha e luftës. Ministri shkëputi rastin e Ukshin Hotit, duke treguar historinë e tij në burg, ku është parë për herë të fundit. "Shteti dhe qytetarët e Kosovës duhet ta dinë ku janë këta persona," tha ministri Konjufca.
Glauk Konjufca, ministër i Jashtëm i Kosovës i lidhur me tele-konferencë në takimin e Këshillit të Sigurimit
Lidhur me dhunën seksuale, ai tha se “të gjithë dorasit kanë qenë ushtarë dhe policë serbë” dhe i kërkoi Serbisë të identifikojë ata policë dhe ushtarë që dhunuan gratë dhe burrat shqiptarë. Pasi tregoi për incidentin e arrestimit të një qytetari nga Kosova që jeton në Zvicër, ai tha se “marrëdhëniet Kosovë Serbi janë të vështira”. dhe se ato mund të përmirësohen vetëm me dialog të barabartë. Ai i kërkoi Serbisë dhe ministrit Dacic të ndalojë fushatën për anullimin e njohjeve të Kosovës. Konjufca sqaroi se dialogu ka të bëjë me marrëdhëniet Kosovë Serbi dhe jo me çështjen e statusit. Gjë që sipas tij, Dacic e përdor kur shkon në vende anëtare të OKB që kanë njohur Kosovën dhe përpiqet t’i bindë ta kthejnë mbrapsht njohjen, duke u thënë se “kjo është çështje që do zgjidhet me dialog”. Synimet e Kosovës janë anëtarësimi në BE dhe në NATO, tha ministri duke shtuar se në fushën e sigurisë, Kosova ka shprehur angazhimin për paqe dhe stabilitet në rajon.
SHBA kërkon mbylljen e UNMIK-ut
Cherith Norman Chalet, përfaqësuese politike në Misionin e SHBA pranë OKB, vlerëson bashkëpunimin ndërkombëtar, që “është tani më i rëndësishëm se kurrë, veçanërisht në Ballkanin Perëndimor”. „SHBA mbështet një Ballkan Perëndimor stabil, të sigurt dhe me prosperitet, tha ajo, duke siguruar angazhimin e vendit të saj për të ndihmuar vendet e rajonit që të integrohen në institucionet perëndimore. „Situata aktuale nxjerr në pah prioritetin që SHBA i ka dhënë zhvillimit të ekonomisë dhe tregëtisë midis Kosovës dhe Serbisë,“ shtoi Norman Chalet, e cila kërkon që Kosova të heqë të gjitha masat e reciprocitetit, menjëherë dhe pa kushte. Nga të dyja palët ajo kërkon të zbatojnë marrëveshjet për zhvillimin e biznesit, krijimin e oportuniteteve për qytetarët dhe përfundimin sa më parë të procesit të dialogut. Ajo përshëndeti rritjen e pjesëmarrjes së grave në vendim-marrje dhe emërimin e të dërguarit special të BE. Ajo thotë se duhet vazhduar koordinimi i punës SHBA- BE. Klasës politike të Kosovës i kërkon të fokusohet në prioritetet e përbashkëta dhe në rritjen e përpjekjeve për zbatimin e ligjit. Norman Chalet kërkoi hapur mbylljen e misionit të UNMIK-ut, i cili e ka përmbushur komplet synimin që ka pasur. „SHBA do të punojë me anëtarët e tjerë të Këshillit të Sigurimit për t’i dhënë fund UNMIK-ut dhe për të përcaktuar një rol më të rëndësishëm të OKB për ndihmën që i jep Kosovës dhe Ballkanit Perëndimër…“ tha Cherith Norman Chalet, nga Përfaqësia e SHBA në OKB.
Mbretëria e Bashkuar: Kosova dhe Serbia duhet të trajtojnë krimet historike
Rishikim të rolit të OKB në Kosovë kërkoi edhe David Clay, koordinator politik në Misionin e Mbretërisë së Bashkuar pranë OKB: „Sfidat e mëdha na kujtojnë sa e rëndësishme është që puna e UNMIK-ut të përshtatet me kushtet e reja,“ tha ai. Ai kërkoi që të inkurajohet bashkëpunimi midis ministrive serbe dhe kosovare të shëndetësisë, për t’iu përgjigjur sa më mirë krizës së shkaktuar nga Corona dhe vlerësoi punën e qeverisë së Kosovës për të ofruar në të gjitha gjuhët zyrtare të vendit informacionet për COVID 19. David Clay, theksoi se „Mbretëria e Bashkuar mbështet dialogun e kryesuar nga BE si rrugën për arritjen e marrëveshjeve të qëndrueshme midis Kosovës dhe Serbisë“. Ai i kërkoi të dy palëve t‘i kthehen dialogut dhe siguroi bashkëpunim me të ngarkuarin special të BE, Miroslav Lajcak dhe partnerët e kuintit. Ai shprehu mbështetjen për Dhomat Speciale dhe Prokurorin Special të Kosovës, duke i kërkuar qeverisë së Serbisë dhe të Kosovës të bashkëpunojnë plotësisht me to. „Ne nuk mund të lejojmë kulturën e mosdënimit të krimeve nga më të rëndat; po ta bënim këtë do të ishim të pandërgjegjshëm; do të ishte shumë e dëmshme për vendosjen e ligjit dhe të ardhmen e pajtimit në rajon“, tha ai duke shprehur keqardhjen për progresin e ngadaltë të gjykimeve brenda vendit të krimeve të luftës dhe duke i kërkuar Serbisë dhe Kosovës, të punojnë për trajtimin e këtyre krimeve historike.
Rusia: Marrëveshje që të bazohet tek R.1244
Vasilly Nebenzia, përfaqësues i Rusisë pranë OKB, e nisi fjalimin e tij duke sulmuar flamurin e Kosovës të cilin ministri Glauk Konjufca, e ka në krahë gjatë kohës që  flet. “Jam duke parë në sfond të imazhit të zotit Konjufca dhe nuk po e njoh i cilit vend është flamuri. Sipas ngjyrave mund të jetë flamuri i Suedisë ose Ukrainës, ose I Barbados. Ose, meqenëse ndodhemi në Ballkan, mos është flamuri i Bosnjë Hercegovinës?”pyeti ai me sarkazëm. Më tej ai tha se situata në Kosovë është duke u përkeqësuar dhe se “ky projekt nuk është i zbatueshëm”. Përfaqësuesi Nebenzia tha se përfaqësuesit e Kosovës nuk kanë interes për zhvillimin e dialogut Prishtinë Beograd dhe tarifat e hequra vetëm janë pezulluar “për t’i bërë Beogradit kërkesa edhe më të papranueshme”. Jemi duke parë përpjekje të SHBA dhe BE për të krijuar kushte për dialog, por “ne besojmë se këto përpjekje do të dështojnë nëse injorohen dispozitat e Rezolutës 1244”. Vasilly Nebenzia tha se dialogu ka ngecur, sepse BE nuk arriti të bindë shqiptarët e Kosovës të përmbushin detyrimet shtatë vjet më parë, për komunat me shumicë serbe dhe se “presim që Miroslav Lajčák, të jetë në gjendje të gjejë një zgjidhje”. Duke folur për ushtrinë e Kosovës, ai tha se “është krejtësisht kundër dispozitave të 1244 dhe do të destabilizojë Kosovën dhe krejt Ballkanin,” dhe kampin amerikan “Bondsteel” e quajti de facto bazë ushtarake amerikane në Kosovë. Në vazhdim ai kërkoi hetimin dhe dënimin e incidentit në Zubin Potok dhe gjetjen e vrasësve të Oliver Ivanovicit, hetimin dhe dënimin e krimeve të bëra nga Ushtria Çlirimtare e Kosovës, përfshirë ato të përmendura nga Dick Marty. Në fund ai siguroi se Rusia do të mbështesë marrëveshjen e arritur midis Beogradit dhe Prishtinës për një zgjidhje të qëndrueshme dhe reciproke të bazuar në rezolutën 1244 dhe kërkoi mbështetje të mëtejshme të UNMIK, si çelësin kyç të prezencës ndërkombëtare në Kosovë.
Salla bosh ku mblidhet Këshilli i Sigurimit
Gjermania i kërkon palëve të rrisin besimin
Jürgen Schulz, nga misioni gjerman pranë OKB foli për përçarjet politike „që kanë tërhequr vëmendjen e shumë liderëve”, në një kohë kur duhet të merren me krizën aktuale të Covid 19. Pastaj ai foli për sinjalet inkurajuese që vijnë duke parë masat e marra nga qeveria e Kosovës për të manaxhuar krizën, lëvdoi bashkëpunimin ndërkufitar midis Kosovës dhe Serbisë për të luftuar krizën së bashku. Ai i quajti burime tensioni raportet e pazgjidhura midis Kosovës dhe Serbisë. “Synimi duhet të jetë një marrëveshje gjithëpërfshirëse, e qëndrueshme që t’i japë mundësinë të dy vendeve të anëtarësohen në BE dhe kontribuojnë në stabilitetin rajonal,” tha Schülz, duke shprehur miratim pör emërimin e Miroslav Lajčakut, si i dërguar special i BE.
Franca: Prioritet normalizimi marrëdhënieve
Përfaqësuesi i Francës, Wadid Benaabou, koordinator politik në Misionin frencez pranë OKB, tha që në fillim se kur vjen fjala për Kosovën, “një nga prioritetet më kryesore të Francës është normalizimi i marrëdhënieve Prishtinë- Beograd brenda kuadrit të dialogut të drejtuar nga BE”. Franca mirëpriti emërimin e të dërguarit special të BE, mbështet ndërmjetësimin e BE në dialog, përshëndet heqjen e tarifave, kërkon nga palët të hedhin hapa të tjerë për mundësuar rifillimin e dialogut. Franca mbështet UNMIK në punën e tij, “punë që duhet të vazhdojë”. Wadid Benaabou thotë se Franca është e bindur se “Serbia dhe Kosova kanë të ardhme të përbashkët europiane”.
</doc>
<doc docid='dw_53232688' lang='sqi' type='mono' source='https://www.dw.com/sq/sq/si-do-të-financohet-rindërtimi-i-evropës-nga-covid-19/a-53232688' term='COVID'>
Për paketën e parë për ndihmë të menjëhershme, 540 miliardë euro, në dispozicion që në qershor, qe rënë dakord para disa ditësh. Dje (23.04.) ajo u aprovua edhe formalisht në samitin virtual të kryetarëve të shteteve dhe të qeverive të BE. Debati kryesor në BE tani është për programin konjukturor, për paketën e dytë, të rindërtimit.
Prej saj do të përfitonin kryesisht shtetet e goditura më rëndë nga Covid-19 dhe që nuk kanë burime vetjake të mjaftueshme, si p.sh. shtetet e jugut: Italia, Spanja (ndoshta edhe Franca).
Ende nuk është përcaktuar vëllimi përfundimtar i kësaj pakete. Por mosmarrëveshje ka për faktin nëse paketa do të japë kredi apo edhe grante, pra para që marrësit nuk do t'i kthejnë më.
Paketa e rindërtimit ushqehet me para prej buxhetit të ri të Bashkimit Evropian si dhe nga fondi i rindërtimit, që orientohet te buxheti.
Për vëllimin e ndihmës Komisioni Evropian ka përfytyrimet e tij. Presidentja e Komisionit Evropian, Ursula von der Leyen tha dje se "nuk flasim për miliarda, por më tepër për një bilion" euro.
Me kërkesën e shteteve anëtare, Komisioni Evropian do të analizojë tani cilët sektorë ekonomikë janë goditur më fort nga kriza e Coronas dhe do të paraqesë një propozim: në datën 6 maj, ose më e vonta në javën e dytë apo të tretë të majit.
Sensacioni në samitin e djeshëm virtual të BE ishte gjithsesi pranimi i mundësisë së dhënies së granteve nga BE. Ursula von der Leyen foli dje për herë të parë se shtetet në nevojë do të marrin edhe grante. "Duhet gjetur një balancë midis granteve dhe kredive", tha von der Leyen. Grantet mendohet se do të ofrohen nga buxheti i Bashkimit Evropian, kurse kreditë nga fondi i rindërtimit.
Fakti që von der Leyen e bëri një deklaratë të tillë tregon se pas perdeve shtetet më të pasura të BE kanë rënë në parim dakord për këtë ofertë.
Dhe që këmbëngulja e shteteve jugore, që edhe ato të fitojnë mundësinë t'i përgjigjen „në mënyrë simetrike" goditjes simetrike ndaj BE prej virusit Covid-19, ka shënuar një sukses. Por megjithë përparimin e bërë, kjo do të kërkojë negociata të reja në BE.
Shkaku për rezervat për grante është nga njëra anë parimor: me grantet institucionalizohet transferta e pasurisë drejt jugut të Evropës, ankohen shtetet veriore. Nga ana tjetër, mënyra e financimit të paketës së rindërtimit të BE e bën edhe më të vështirë argumentimin e subvencioneve për disa shtete.
Kufizimi i përgjegjësisë me instrumentin e ri të BE
Negociatat pas dyerve të mbyllura këto ditë kanë arritur një konsensus për mënyrën e financimit të fondit të rindërtimit: ky fond do të financohet me borxhe, me huamarrje, konkretisht përmes emetimit të bondeve nga Komisioni Evropian, në emër të BE. Paratë nga bondet do të derdhen pastaj në buxhetin e ri, shumë më të gjerë se të mëparshmit të BE, për vitet 2021-2027. Dhe ky buxhet do t'u japë para shteteve në nevojë për investime publike.
Kjo është rruga më e shpejtë ligjore, e lejuar nga marrëveshjet në fuqi të Bashkimit Evropian. Modeli i ri i bondeve të BE bazohet në instrumentin e solidaritetit të marrëveshjeve të BE, neni 122, paragrafi i dytë. Këtë e theksoi në fillim të kësaj jave kancelarja gjermane Merkel, në një konferencë për mediat.
Me këtë instrument të ri, përgjegjësinë për bondet e emetuara dhe si pasojë për paratë që do të marrin shtetet në nevojë për rindërtimin do ta mbajnë shtetet anëtare, por në përputhje me pjesën e tyre në prodhimin ekonomik të BE. Sipas gazetës gjermane Handelsblatt, për Gjermaninë kjo pjesë është 26,9 përqind, për Francën 20,2 përqind.
Është një formë Eurobondesh, por nuk quhet zyrtarisht e tillë, pasi përkufizimi i termit Eurobond solli shumë debate. Në këtë kuadër Gjermanisë do t'i duhet t'i rrisë "përkohësisht" kontributet në buxhetin e BE, tha dje (23.04.) kancelarja Angela Merkel para Bundestagut Gjerman.
Me instrumentin e ri, dallimi nga Corona-bondet ose Eurobondet e zakonshme qëndron në faktin se me këtë formë të re, çdo shtet nuk do të përgjigjet te kapitali i krijuar me borxhet për të gjithë shumën e borxhit të marrë. Kurse me Eurobonde të zakonshme, kur një shtet nuk do ta paguante dot borxhin (siç druhen shtetet veriore për shtetet jugore), boshllëkun duhet ta kompensonin gjithë të tjerët.
Italia më e kënaqur se më parë
Italia u detyrua të heqë dorë nga kërkesa për Corona-bonde, pasi mbeti e vetme. Megjithë favorizimin për Eurobonde të zakonshme (që do të kërkonin megjithatë ndryshimin e marrëveshjeve të BE) edhe Spanja e Franca thanë se e mbështesin modelin e ri të obligacioneve.
Që në samitin e së enjtes (23.04.) u shqiptua mundësia e dhënies së granteve duhet të ketë kënaqur kryeministrin e Italisë, Giuseppe Conte. Për më tepër kur Italia, Spanja e disa shtete të tjera kanë edhe një arsye tjetër për të qenë të kënaqura. Banka Qendrore Evropiane deklaroi të mërkurën se do t'u blejë shteteve anëtare bonde, letra me vlerë me rrezik të lartë.
Kjo bëhet që besueshmëria e këtyre shtete të mos degradohet në treg nga agjencitë e vlerësimit të riskut, për shkak të krizës së Covid-19. Ky është hapi i parë i këtij lloji nga Banka Qendrore Evropiane, të cilin disa vëzhgues e shikojnë si shkelje të parimeve të deritashme të BE.
Por diskutimi për raportin grante-kredi në programin konjukturor të rindërtimit, si dhe për faktin e dhënies së granteve mbetet i hapur.
Franca, Italia dhe Spanja favorizojnë grantet
Italia dhe Franca janë qartësisht që huatë që do të marrin shtetet nevojtare nga ky program konjukturor i BE të jenë grante, pra paratë të mos kthehen. Këtë e kërkoi prerazi këtë javë ministri i Financave të Francës, Bruno Le Maire.
Ç'kuptim ka që të thellohet edhe më tej borxhi kombëtar i shteteve në nevojë me kredi të reja, kur shtetet e jugut janë të zhytyra edhe tani në borxhe, pyesin në Paris. Në një intervistë dhënë gazetës Financial Times para disa ditësh (16.04.), Presidenti i Francës Emmanuel Macron tërhoqi vëmendjen se disa shtete anëtare nuk i ndihmojnë dot me garanci të gjera (si shtetet veriore) ndërmarrjet vendase, pasi nuk kanë rezerva të mjaftueshme kapitali. Edhe pa Covid-19, borxhi i Italisë është rreth 130 përqind e prodhimit ekonomik (madje edhe borxhi i Francës pritet të arrijë tani 115 përqind të prodhimit ekonomik).
Nga ana tjetër: është e vështirë që disa shteteve më të varfra se Italia të BE, si p.sh. Rumanisë apo Bullgarisë t'u shpjegosh që duhet të marrin përmes BE borxhe (përmes emetimit të bondeve, huamarrjeve, të cilat kanë kosto për ta) për t'ia falur paratë pastaj me grante Italisë, Spanjës e ndoshta edhe Francës.
Ndaj kryeministri i Holandës, Mark Rutte tha dje në Bruksel se po qe fjala për grante, pra për dhurata, paratë duhet të sigurohen nga programe të tjera evropiane.
</doc>
<doc docid='dw_53228657' lang='sqi' type='mono' source='https://www.dw.com/sq/sq/debate-për-rimbledhjen-e-kuvendit-të-maqedonisë/a-53228657' term='COVID'>
Deputetët e LSDM-së dhe të partnerëve të tyre të koalicionit po konsultohen dhe grumbullojnë nënshkrime për iniciativën për thirrjen e seancës së Kuvendit të shpërndarë të Maqedonisë së Veriut, që të konfirmohen vendimet për shpalljen e gjendjes së jashtëzakonshme prej 30 ditëve në vend për shkak të pandemisë me virusin korona. Iniciativa për konstituimin e Kuvendit vjen pasi që Maqedonia e Veriut e ka vazhduar gjendjen e jashtëzakonshme edhe për 30 ditë për shkak të krizës së shkaktuar nga virusi korona.
LSDM: Kushtetuta mundëson vazhdimin e punës së Kuvendit
Nga LSDM theksojnë se seanca e Kuvendit të shpërndar mund të thirret me 20 nënshkrime të grumbulluara të deputetëve në bazë të nenit 67 të Rregullores për Punë të Kuvendit. Sipas nenit 63 të Kushtetutës, "mandati i deputetëve në Kuvend mund të vazhdohet vetëm në rast të gjendjes së luftës ose gjendjes së jashtëzakonshme”.
"Qëndrimi i grupit parlamentar të LSDM-së është se Kuvendi duhet të jetë në funksion dhe për këtë janë përmbushur të gjitha kushtet e shënuara në Kushtetutë.Qëllimi ynë është që të bëjmë edhe një përpjekje që të thirret seancë në të cilën do të konfirmohen vendimet e Presidentit për shpalljen e gjendjes së jashtëzakonshme .Kuvendi duhet të jetë në funksion dhe nëse në të ardhmen ka nevojë përsëri për shpalljen e gjendjes së jashtëzakonshme”, ka deklaruar Jovan Mitrovski koordinator i grupit parlamentar të LSDM-së.
Atmosfera në Shkup në kohë të Coronës
VMRO-DPMNE kundër fillimit të punës së Kuvendit
Nismën për rikthim në punë të Kuvendit të shpërbërë nuk e mbështet partia më e madhe opozitare maqedonase VMRO-DPMNE. Sipas tyre pushteti me këtë nismë dëshiron ta shpërqendrojë vëmendjen e opinionit  për disa vendime që janë marrë në periudhën e pandemisë dhe keqmenaxhimin e situatës me koronavirusin. "Çfarëdo hapi që është jashtë asaj që janë marrë vesh në takimin e liderëve në takimin e fundit të liderëve politik, paraqet shkelje të njëanshme të parimit për konsensus politik. Është e qartë se bëhet fjalë për dy gjëra. Zaev futet në aranzhim privat me deputetë ose është dëshira shumë e madhe të bëhet gjueti në mjegull”, thotë deputeti i VMRO-DPMNE-së Vllado Misajllovski. Nga BDI-ja jozyrtarisht thonë se deri tani askush prej tyre nuk ka kërkuar mbështetje për këtë nismë. "Njëherë ta shohim, e pastaj do vendosim”, thonë nga BDI-ja.
PDSH kërkon edhe qeveri të unitetit
Nga Partia Demokratike Shqiptare vlerësojnë se duhet të thirret Kuvendi, ndërsa thonë se do ta mbështesin iniciativën. Nëse në momente të caktuara siç gjendemi tani, kemi gjendje të jashtëzakonshme, ekziston rrezik i madh që qeveria të veprojë pa kontroll parlamentar. Mendojmë se në seancën e parë të Kuvendit do të duhet të diskutohet për qeveri të unitetit nacional, në të cilën do të marrin pjesë të gjitha partitë parlamentare”, thekson Menduh Thaçi kryetar i PDSH-së.
Kryeparlamentari Talat Xhaferi ka deklaruar se ende nuk ka marrë iniciativën për rifillimin e punës së Kuvendit. Nëse iniciativa arrin te kryeparlamentari, ai do ta shqyrtojë dhe do të sjellë vendim. Xhaferi nuk i komenton deklaratat nga pjesëtarë të LSDM-së dhe VMRO-DPMNE-së për konstituim të sërishëm të Kuvendit, pasi i njëjti u shpërnda në shkurt për shkak të zgjedhjeve të parakohshme parlamentare që duhej të mbaheshin më 12 prill.
Për atë se si do të mbahej seanca, Xhaferi me qëndrim se Kuvendi do të punonte sipas rekomandimeve të autoriteteve shëndetësore për mbajtjen e distancës gjegjësisht në mënyrë elektronike ose në salla të Kuvendit ku mund të sigurohet distancë prej dy metrave mes deputetëve. Kuvendi i Republikës së Maqedonisë së Veriut u shpërnda më 16 shkurt për shkak të mbajtjes së zgjedhjeve të parakohshme parlamentare më 12 prill. Zgjedhjet u shtynë për shkak të pandemisë me Covid-19.
</doc>
<doc docid='dw_53228302' lang='sqi' type='mono' source='https://www.dw.com/sq/sq/obsh-paralajmëron-ndaj-zbutjes-së-masave-për-coronën/a-53228302' term='COVID'>
Zyra Rajonale Evropiane e Organizatës Botërore të Shëndetësisë (OBSH) paralajmëron prej heqjes së përshpejtuar të masave mbrojtëse për Coronën në Evropë. Megjithë "sinjalet pozitive" nga disa vende, është ende shumë herët për të folur për suksese, tha drejtori rajonal i OBSH-së, Hans Kluge. "Kjo nuk është koha për zbutjen e masave". Në vend të kësaj duhet të "dyfishohen dhe trefishohen" përpjekjet për të kufizimin e virusit.
Drejtori i OBSH, Tedros Adhanom Ghebreyesus
Situata në Evropë ende shumë shqetësuese
Kluge tha në konferencën e tij javore për shtyp se në lidhje me krizën e Coronës situata në Evropë është ende "shumë shqetësuese". Ai bëri thirrje që masat të përforcohen në tri fusha: mbrojtjen e punonjësve të shëndetësisë, ndarjen e njerëzve të shëndetshëm prej atyre që dyshohet se jane infektuar dhe komunikimin me popullatën. Për këtë duhet që shtetet të bashkëpunojnë edhe më afër: "Një vend nuk mund ta luftojë ose ta ndalojë i vetëm Covid-19" – tha ai.
Gjermania, Austria, Norvegjia dhe Danimarka kanë njoftuar se do të lehtësojnë gradualisht masat kufizuese që kishin marrë për të frenuar pandeminë e virusit Corona.
</doc>
<doc docid='dw_53228181' lang='sqi' type='mono' source='https://www.dw.com/sq/sq/be-miraton-një-paketë-miliardëshe-për-pasojat-ekonomike-të-coronës/a-53228181' term='COVID'>
Samiti i BE miratoi paketën prej 540 miliardë euro për mbështetje për kredi për punëtorët që punojnë me orë të reduktuara, kompanitë që kanë marrë kredi dhe për shtetet që kanë borxhe. "Ne mendojmë se kemi në dorë një instrument të rëndësishëm për të ndihmuar shpejt dhe në mënyrë efektive," tha pas takimit kancelarja Angela Merkel. Për shkak të garancive nga ana e shtetit, paketa duhet të miratohet edhe prej Bundestag-ut.
Kryeministri italian Giuseppe Conte, i cili kishte rezerva në lidhje me ndihmën nga paketa e shpëtimit të euro ESM, nuk e kundërshtoi këtë marrëveshje. Ndihma pritet të jetë gati deri më 1 qershor. Po ashtu krerët e shteteve dhe të qeveritë diskutuan edhe për një program stimulimi ekonomik për nxitjen e ekonomisë. Megjithatë ende nuk dihet se si do të strukturohet fondi i rimëkëmbjes, pra përmes granteve apo kredive.
Pas konferencës së shtypit, Michel dhe von der Leyen flasin në Bruksel
"Nëse bie një pjesë e Evropës, e gjithë Europa do të bjerë"
Kryeministri i Italisë Giuseppe Conte dëshiron që fondi i zhvillimit të ketë 1.5 bilion euro. Paratë duhet të ofrohen si "subvencione", citojnë agjencitë italiane të lajmeve Conten. Për këtë Komisioni i BE-së duhet të paraqesë një propozim "sa më shpejt të jetë e mundur".
Presidenti francez Emmanuel Macron pret që diskutimet për fondin do të jenë të vështira për shkak të mosmarrëveshjeve dhe kufizimeve politike. Në të ardhmen do të nevojiten programe masive për ndihma. Macron tha se "nevojitet një reagim solidar, i organizuar dhe i fortë për shkak të përmasave të kësaj tronditjeje. "Nëse bie një pjesë e Evropës, e gjithë Europa do të bjerë," paralajmëroi ai.
</doc>
<doc docid='dw_53222242' lang='sqi' type='mono' source='https://www.dw.com/sq/sq/të-përshpejtuara-dhe-të-pajustifikuara-ndryshimet-në-kodin-penal-për-parandalimin-e-covid-19/a-53222242' term='COVID'>
DW: Pak ditë më parë, Parlamenti shqiptar votoi ndryshime në Kodin Penal që lidhen me situatën pandemike. A mendoni se ndryshimet në këtë situatë ishin të nevojshme?
Ledi Bianku: Është e vështirë, ose të paktën e parakohshme, të arrihet sot në një vendim përfundimtar nëse ndryshimet e miratuara në Kodin Penal me Ligjin 35/2020 janë apo jo të nevojshme. Megjithatë për mendimin tim ka dy elementë që tregojnë mangësi në miratimin e këtyre ndryshimeve. Së pari për sa i përket formës - Megjithëse ndryshimet në kode gjatë një periudhe të jashtëzakonshme nuk ndalohen nga neni 170 § 5 i Kushtetutës është gjithmonë tepër delikate që gjatë një periudhe të tillë të bëhen ndryshime në akte me karakter normativ të përhershëm. Siç mund të shihet edhe nga materialet e disponueshme në faqen e internetit të Kuvendit, ndryshimet, për pjesën që u përket sanksioneve ndaj personave që shkelin masat që merren nga autoritetet për parandalimin e Covid-19 janë bërë në mënyrë të përshpejtuar.
Ato nuk shoqërohen me një relacion të detajuar të arsyeve që e kanë shtyrë Kuvendin të propozojë masa të tilla. Vetëm 10 rreshta duket se mjaftojnë për të justifikuar miratimin e dispozitave që vetë janë më të gjata se shpjegimi për miratimin e tyre. Nga ana tjetër, mund ta kem gabim por nuk rezulton nga materialet publike, që të ketë pasur një debat të mirëfilltë parlamentar dhe as analizë apo shkëmbim mendimesh me strukturat shtetërore të specializuara, si Ministria e Drejtësisë, ajo e Rendit Publik, e Shëndetësisë, etj, në lidhje me nevojën e këtyre masave. Gjithashtu, nuk duket të ketë pasur asnjë konsultim me grupe interesi apo organizata të të drejtave të njeriut, për këto ndryshime, dhe opinioni publik është gjendur përpara një fakti të kryer.
Për sa i përket analizës së nevojës, pra një aspekt më thelbësor, nuk kam arritur të gjej asnjë argument që të shpjegojë se masat e marra ndërkaq nga autoritetet, pra sanksionet administrative, nuk kanë qenë të mjaftueshme deri tani. Pra është e pamundur të arrihet në përfundimin se kujtoj që parimi i proporcionalitetit, që duhet të udhëheqë këtë analizë, është jo vetëm një parim i përgjithshëm legjislativ, por edhe i parashikuar shprehimisht për situatat e jashtëzakonshme nga neni 170 § 4 i Kushtetutës. Për sa kohë një analizë të tillë unë nuk e shoh në materialet e disponueshme, këto ndryshime nuk mendoj se e kalojnë testin e justifikushmërisë të tyre në kuptimin e kritereve të shtetit të së drejtës siç i rendit Komisioni i Venecias.
Sa i përligjur është votimi brenda një kohe tepër të shkurtër dhe me procedurë të përshpejtuar?
Argumentet e mësipërme vlejnë në një masë të madhe edhe në lidhje me këtë pyetje. Natyrisht që masat që ndërmerren në një situatë emergjente kanë gjithmonë një karakter emergjent. Por që gjithmonë ato duhet të përpiqen të justifikohen edhe në kuadër të kësaj situate. Për mendimin tim, për aq sa informacion kam tani, kjo mënyrë procedimi nuk justifikohej. Megjithëse autoritetet mund dhe duhet të kenë informacione të tjera, nuk më rezulton që këto informacione të jenë përdorur për të bindur ligjvënësin, për aq sa është e nevojshme për të bindur Kuvendin aktual, mbi këtë mënyrë procedimi për miratimin e ndryshimeve në Kodin Penal.
Dënimi më i ashpër në ndryshimet e reja të Kodit Penal është ai me heqje lirie deri në 10 vjet, kur personi i infektuar përhap me dashje virusin dhe rrezikon jetën e të tjerëve. Si mund të provohet që dikush ka infektuar dikë me dashje në rastin e një pandemie?
Natyrisht që çdo shtet ka të drejtë të përpunojë politikat penale. Kjo është në funksion të një sërë rrethanash, përfshirë edhe parandalimin e sëmundjeve ngjitëse. E përsëris që ka një interes legjitim madhor në lojë që është shëndeti publik dhe jeta e shumë personave të tjerë. Sidoqoftë më konkretisht do t'i përgjigjem pyetjes suaj në dy aspekte. Së pari në lidhje me masën e dënimit, përsëri duhet që autoritetet të justifikojnë që një masë e tillë, sidomos ajo maksimale prej 8 vjetësh (neni 89/b/3), ishte e domosdoshme në situata të tilla. Mua nuk më rezulton që të jetë ofruar një justifikim i tillë.
Po të krahasohet ky sanksion maksimal me atë që parashikon neni 96 § 2 i Kodit Penal i cili për mjekimin e pakujdesshëm nga mjeku parashikon maksimumi 5 vjet dhe për infektimin me HIV/SIDA maksimumi 7 vjet, atëherë dënimi maksimal i parashikuar nga neni 89/b/3 me duket jo-proporcional. Kjo sepse personali mjekësor, në ndryshim nga një qytetar i thjeshtë, është i përgatitur dhe i specializuar për të shmangur infektime të tilla dhe normalisht ka edhe mjetet mjekësore në dispozicion për ta bërë një gjë të tillë.
Nëse ky dënim do krahasohej me dënimet që, për shembull, Italia dhe Franca, zbatojnë në një situatë të tillë, situata duket ndryshe. Sipas informacioneve që kam unë Italia fillimisht e rregulloi me një nen të përgjithshëm të Kodit Penal, nenin 650, i cili parashikon gjobë ose burg deri ne 6 muaj. Pas një dekreti të 24 marsit 2020 sidoqoftë procedoi me depenalizimin e sanksioneve duke parashikuar vetëm sanksione administrative. Kurse dhe eventualisht në rastin e infektimit me qëllim zbaton nenin 452 §§ 1 dhe 2 ku dënimi maksimal është 5 vjet. Kurse Franca, për t'iu përgjigjur situatës Covid-19, ka miratuar dispozita të reja në Kodin e Shëndetit Publik duke parashikuar në nenin L3136-1 sanksione që konsistojnë kryesisht në gjoba, pezullim të patentës dhe burg deri në 6 muaj. Prandaj një fjali e shkurtër që thotë ‘kaq e ka Italia', p.sh. ose çdo vend tjetër dhe kaq duhet ta bëjmë edhe ne dënimin, në vlerësimin tim është krejt i pamjaftueshëm.
Përsa i përket aspektit tjetër të pyetjes suaj, atij procedural, pra si mund të provohet që dikush ka infektuar dikë me dashje në rastin e një pandemie, natyrisht që kjo do të mbetet për t'u provuar rast pas rasti nga gjykata që do të shqyrtojë çështjen. Një gjë e tillë gjithsesi nuk duhet të përjashtohet. Por në një situatë të tillë unë mendoj se autoritetet kanë një detyrim pozitiv paraprak, që konsiston në ngritjen e një infrastrukture të mjaftueshme që t'i ofrojë çdo personi mundësinë për të qenë i ndërgjegjshëm se ai vetë është i infektuar dhe, për pasojë, duhet të izolohet që të mos infektojë të tjerët. Këtë element paraprak u takon autoriteteve ta ofrojnë me shërbime konkrete që me duket të jetë vetëm testimi i personave që kanë simptoma. Sidoqoftë këtë e përcaktojnë shkencërisht vetëm specialistët e epidemiologjisë.
Një element i fundit që doja të ngrija në lidhje me veprimin e këtyre dispozitave është ai i pasojave për personin që akuzohet. Nëse personi është i infektuar me COVID-19, ose eventualisht me një sëmundje tjetër infektive, duhet theksuar se autoritetet kanë një detyrim pozitiv për t'u kujdesuar për shëndetin e këtij personi në kushtet e burgut, ose të qendrës tjetër ku do të izolohet. Ka pasur të paktën tre vendime të Gjykatës së Strasburgut ku gjenden shkelje për trajtimin e personave që vuajnë nga sëmundje të ndryshme në burgjet shqiptare (Dybeku, Prizreni dhe Strazimiri). Ndaj zbatimi i masave të tilla me burg për këtë kategori personash të infektuar duhet të trajtohet me shumë kujdes, sepse krijon probleme të tjera. Për të pasur një ide se si sanksione të tilla zbatohen ndaj personave që mund të infektojnë të tjerët mund të kihet parasysh vendimi i Gjykatës së Strasburgut, Enhorn kundër Suedisë, ku sanksionet ishin progresive dhe vlerësoheshin në periudha të shkurtra kohore, për të vlerësuar nëse rreziku i infektimit ekzistonte apo jo. Në atë vendim Gjykata gjeti shkelje të nenit 5 § 1 që garanton të drejtën e lirisë dhe sigurisë.
A është ky ligj i zbatueshëm në praktikën penale apo më tepër një akt deklarativ kërcënues ndaj qytetarëve?
Çdo sanksion penal ka në vetvete dy aspekte, atë parandalues dhe atë ndëshkues. Në një nga traktatet më të vjetra mbi politikat penale, "Krime dhe dënime”, të vitit 1764, Cesare Beccaria shprehej se "është gjithmonë më mirë t'i parandalosh krimet sesa të të duhet t'i ndëshkosh ato”. Pra edhe nëse ndryshimet në Kodit Penal kanë një qëllim parandalues, që mund edhe ta quajmë kërcënues, kjo është plotësisht e pranueshme për legjislacionin penal. Problemi është nëse në rasti konkret kërcënimi në fjalë i është përgjigjur testit të nevojës në funksion të situatës konkrete dhe nëse masa e kërcënimit, ose më saktë sanksioni që parashikohet për veprat penale përkatëse, është proporcional. Për arsye të përgjigjeve në të cilat arrij, të paktën tani për tani, në lidhje me pyetjet 3 dhe sidomos 1, nuk më duket se autoritetet shqiptare të kenë treguar se i kanë vlerësuar si duhet këto elementë.
Ndryshimet në Kodin Penal janë kundërshtuar nga shoqëria civile dhe organizata që mbrojnë të drejtat e njeriut. Në këndvështrimin tuaj, a cënojnë këto ndryshime, liritë dhe të drejtat e individit?
Duhet pasur parasysh që ka disa elemente juridikë që luajnë rol në dhënien e përgjigjes pyetjes suaj. Disa nga to unë i përmenda më sipër. Së pari duhet theksuar se a priori, nisma për këto ndryshime ka një qëllim krejt legjitim që është mbrojtja e jetës dhe e shëndetit të personave dhe të publikut në tërësi. Megjithatë analiza vazhdon duke u ndalur, së dyti, tek procedura e miratimit të ligjit, e cila është bërë në mënyrë të precipituar dhe pa-argumentuar, dhe lidhur me të, mungesa e shpjegimeve përse këto ndryshime në Kodin Penal ishin të domosdoshme, për t'iu përgjigjur situatës. Së treti është elementi i karakterit proporcional të masës. Siç e thashë më sipër krahasimet që mund të bëhen ngrenë dyshime legjitime mbi këtë pikë, dyshime pët të cilat deri tani autoritetet nuk kanë ofruar argumente për t'i hedhur poshtë.
Prej kohësh Shqipëria ka një Gjykatë Kushtetuese jonfunksionale. A rrezikon kjo parimet demokratike, në një vend ku ndryshimet në Kodin Penal bëhen kaq lehtësisht?
Kontrolli parlamentar dhe ai gjyqësor janë dy elemente themelore të funksionimit të shtetit ligjor edhe në situata të jashtëzakonshme, sipas Komisionit të Venecias. Mungesa e një kontrolli të mirëfilltë parlamentar, është një garanci shumë e fortë në mënyrë që ekzekutivi të mos marrë masa që shkelin të drejtat themelore. Por nuk besoj se kontrolli i ushtruar nga Kuvendi i Shqipërisë, në përbërjen aktuale dhe pa dashur të analizoj arsyet, i përmbush kriteret për një kontroll të tillë. Procedura e miratimit të ndryshimeve në Kodin Penal, pa një analizë dhe pa një debat të mirëfilltë, qoftë edhe online, është prova e radhës, pavarësisht arsyeve që mund të ketë.
Së dyti, Komisioni i Venecias ngre si kriter kontrollin gjyqësor. Në kushtet kur në Shqipëri nuk funksionon Gjykata Kushtetuese, dhe kur, për mendimin tim, gjyqtarët që janë ende në proces vetingu nuk plotësojnë kriterin e anëtarëve të një gjykate të pavarur dhe të paanshme sipas nenit 6 § 1 KEDNJ, kriteri i kontrollit gjyqësor në Shqipëri nuk përmbushet. Mungesa e Gjykatës Kushtetuese bën që të gjitha kriteret për vlerësimin nëse masa ka qenë e ligjshme, e nevojshme dhe proporcionale për qëllimin legjitim që ndjek të mos mund të vlerësohen. Ajo që është e vërtetë për impaktin e mungesës së Gjykatës Kushtetuese në funksionimin e shtetit të së drejtës në kohë normale, është e vërtetë a fortiori në periudha të jashtëzakonshme kur ndërhyrjet në liritë themelore janë më të konsiderueshme dhe ku jurisprudenca kushtetuese është natyrisht më e pakët.
Në 31 mars të këtij viti Gjykata Kushtetuese e Kosovës dhe sot që po flasim Gjykata Kushtetuese e Bosnjë-Hercegovinës, me dy vendime respektive e vërtetuan rëndësinë e pashmangshme që ka kontrolli kushtetues në situata të tilla. Pra sistemi shqiptar shfaq këtu një lloj mangësie të theksuar procedurale jo vetëm për ndryshimet në kodin penal por për të gjitha aktet e tjera të miratuara në këtë periudhë, dhe praktikisht që kur Gjykata Kushtetuese nuk ka quorum. Me këtë nuk dua të them që domosdoshmërisht këto masa janë në themel anti-kushtetuese, por që kushtetutshmëria e tyre vetëm sa mund të prezumohet dhe jo të provohet, gjë që mund ta bëjë vetëm Gjykata Kushtetuese. Ndaj masa të tilla, përfshirë edhe ndryshimet në Kodin Penal rrezikojnë të bien ndesh, të paktën nga pikëpamja e garancive procedurale, me parimet e shtetit të së drejtës të renditura nga Komisioni i Venecias.
Ledi Bianku ka qenë përfaqësuesi i Shqipërisë në Gjykatën Evropiane të të Drejtave të Njeriut në Strasburg, anëtar i Komisionit të Venecias dhe është aktualisht profesor në Universitetin e Strasburgut.
Intervistoi Elona Elezi
</doc>
<doc docid='dw_53214090' lang='sqi' type='mono' source='https://www.dw.com/sq/sq/simptoma-të-mundshme-të-covid-19-në-lëkurë/a-53214090' term='COVID'>
Sëmundja Covid 19 ka efekte të shumta në trup. Sipas Institutit gjerman për Epidemiologjinë Robert Koch simptomat më të zakonshme përfshijnë ethe, këputje dhe lodhje në përgjithësi, kollitje, dhimbje koke dhe dhimbje trupi, çrregullime të shqisës së shijes dhe nuhatjes ose diarre.
Tani ka njoftime për shenja të tjera jo të zakonshme për këtë sëmundje. Dermatologu italian, Sebastiano Recalcati, njoftoi për pulla ngjyrë mavi që ishin formuar në këmbët e një pacienti 13-vjeçar me Covid-19. Edhe mjekë të tjerë njoftojnë për shenja të ngjashme tek fëmijët dhe adoleshentët. Sipas Recalcatit ndryshime në lëkurë, kryesisht forma të ndryshme skuqjeje të lëkurës, janë konstatuar në 18 nga 88 pacientë me Covid-19.
Vëzhgime të ngjashme janë bërë në SHBA, ku "Akademia Amerikane e Dermatologjisë" ngriti madje dhe një bazë të dhënash në të cilën mjekët duhet të depozitojnë shenja përkatëse në rastet e pacientëve me Covid-19.
Shenja jo specifike
Skuqjet e lëkurës apo forma të tjera dermatiti nuk janë të rralla në rastet e sëmundjeve virale - shpesh ato nuk janë pasojë direkte por indirekte e infeksionit, për shembull kur sistemi imunitar reagon ndaj virusit ose për shkak të furnizimit të pamjaftueshëm me gjak që shkakton dëmtime në lëkurë. Sipas prof. dr. Bernd Salzberger, President i Shoqatës Gjermane për Sëmundjet Infektive, "ndryshimet e përshkruara në lëkurë me siguri nuk mund të klasifikohen si simptoma specifike të Covidit-19 dhe janë mjaft të rralla."
Salzberger i relativizoi fort edhe njoftimet e disa mediave, të cilat nisur prej njoftimeve të mjekëve në Itali, pretendonin për një metodë të re të mundshme për diagnostikimin e Covid-19. Edhe dermatologu Recalcati thotë se ndryshimet e lëkurës mund të jenë simptoma që shfaqen në shumë sëmundje virale dhe se baza e të dhënave është ende shumë e vogël për të arritur në përfundime bindëse.
pp/ag
</doc>
<doc docid='dw_53212802' lang='sqi' type='mono' source='https://www.dw.com/sq/sq/thaçi-zyrtarisht-do-tia-japë-mandatin-për-qeveri-të-re-cilësdo-parti-që-siguron-shumicën-në-kuvend/a-53212802' term='COVID'>
Të gjitha partitë politike parlamentare, përveç Lëvizjes Vetëvendosja, u shprehën të mërkurën (22.04), se janë kundër shpërbërjes së Kuvendit dhe shkuarjes në zgjedhje të reja. Ato mbështesin krijimin e qeverisë nga një shumicë e re parlamentare. Kjo u bë e ditur gjatë një takimi që transmetohej drejtpërdrejt në media, ku presidenti i Kosovës, Hashim Thaçi, mblodhi në zyrën e tij të gjitha subjektet politike parlamentare. Secili u deklarua për pozicionin e partisë që përfaqëson.
"Si rrjedhojë e diskutimeve, si dhe duke marrë parasysh që të gjitha partitë e përfaqësuara në Kuvend, me përjashtim të njërës, janë për formimin e Qeverisë së re, ndodhemi para pyetjes: Si rrjedhojë e vullnetit tuaj që vendi të ketë qeveri të re të dalë nga zgjedhjet e 6 tetorit, duke respektuar në tërësi dhe përpikmëri Kushtetutën e Republikës së Kosovës, ligjet e Kosovës, do t'i jap mandatarin cilësdo parti që dëshmon se ka shumicën në Kuvend për të formuar qeverinë e re”, deklaroi presidenti Thaçi, në përfundim të takimit.
Kundër këtij takimi, ishte Lëvizja Vetëvendosja që u përfaqësua nga Albulena Haxhiu, e cila tha se "Thaçi është duke bërë shkelje kushtetuese me thirrjen e partive të tjera për t'u konsultuar për të formuar qeverinë e re”.
Para takimit letër e Thaçit për Kurtin
Gjatë paradites së mërkurë, presidenti i Kosovës Hashim Thaçi, sërish i shkroi letër Albin Kurtit kryeministër në detyrë, njëherësh edhe kryetar i lëvizjes Vetëvendosje, të cilin e paralajmëroi së do të nisë konsultimet me partitë politike për formimin e qeverisë së re. Ka disa herë që presidenti Thaçi, i kërkoi Albin Kurtit dhe Vetëvendosjes si partia e parë që doli në zgjedhjet e fundit, që të dërgojë emrin e mandatarit për formimin e qeverisë së re të Kosovës, pas rrëzimit të qeverisë Kurti me mocion mosbesimi më 25 mars në parlamentin e Kosovës. Albin Kurti nga ana e tij nuk ka pranuar të dërgoj ndonjë emër, por ai kërkon që në Kosovë serish të ketë zgjedhje pas pandemisë së COVID-19.
Në letrën që e publikoi presidenti Thaçi, thuhet se ai e ka njoftuar liderin e Lëvizjes Vetëvendosje Albin Kurti, se "pas mungesës së përgjigjes në lidhje me caktimin e mandatarit për formimin e qeverisë, në bazë të autorizimeve kushtetuese, presidenti do t'i fillojë bisedimet me liderët e partive të tjera politike”.
"Me keqardhje konstatoj se me veprimet tuaja nuk e keni shfrytëzuar të drejtën e propozimit të kandidatit të ri për ta formuar qeverinë, në pajtim me Vendimin e KQZ-së për certifikim të rezultateve përfundimtare të zgjedhjeve të parakohshme për Kuvendin e Kosovës”, shkruan Thaçi në letër duke e njoftuar Kurtin se "do të veprojë në bazë të kompetencave që garantohen me Kushtetutë dhe aktgjykimin e Gjykatës Kushtetuese të vitit 2014”.
"Më duhet t'ju rikujtoj që në pajtim me mandatin kushtetues është përgjegjësi e imja që ta ruaj stabilitetin e vendit dhe ta garantoj funksionimin demokratik të institucioneve”, shkruan presidenti. Këtë vendim për konsultime me partitë politike për formimin e qeverisë së re, Thaçi e ka marrë pasi qAlbin Kurti dhe Vetëvendosje nuk i janë përgjigjur atij me emër për mandatar për krijimin e qeverisë së re, pavarësisht tri thirrjeve publike të bëra nga Presidenti më datë 2, 10 dhe 15 prill në adresë të Albin Kurtit.
Albin Kurti: Zgjedhje pas pandemisë
Thirrjeve të presidentit Thaçi për caktimin e mandatarit për formimin e qeverisë, Albin Kurti i është përgjigjur me letra të natyrës tjetër, duke e argumentuar se pse nuk mund të ketë qeveri të re, por vendi sipas tij të shkojë në zgjedhje pas pandemisë së COVID-19. "Jo, nuk hezitojmë t'ju përgjigjemi. Jo, nuk e refuzojmë kërkesën tuaj. Por jam i detyruar ta përsëris atë që kam pyetur në letrën time të fundit, e për të cilën nuk kam marrë përgjigje. Shprehimisht kam thënë: E kam të qartë që situata aktuale nuk lejon mbajtjen e zgjedhjeve, dhe kjo është diçka që ne nuk po kërkojmë të bëhet tani, par sapo të krijohen kushtet pas kalimit të pandemisë. Mirëpo ajo që nuk e kam të qartë është standardi i dyfishte që Ju dhe partitë politike po tentoni ta impononi në rrugë jokushtetuese, pas këtij mocioni mosbesimi i cili nuk dallon në aspekt formal dhe material nga praktikat e mëhershme. Ndoshta do të mund të na sqaroni ketë?”, shkroi Albin Kurti në një letër dërguar presidentit Thaçi më datë 17 prill.
Sipas Kurtit, qeveria aktuale në detyrë duhet ta vazhdojë punën deri në përfundimin e pandemisë së koronavirusit dhe më pastaj vendi të shkojë në zgjedhje. Sipas Albin Kurtit formimi i një qeverie të re pa partinë fituese, në këtë rast pa Vetëvendosjen, do ta detyrojë Kurtin që një rast të tillë ta procedojë në Gjykatën Kushtetuese. Menjëherë sapo presidenti paralajmëroi se do të nisë konsultimet me partitë politike për kalimin e mandatit të një subjekt tjetër politik për formimin e qeverisë së re, Lidhja Demokratike e Kosovës (LDK ) dhe Aleanca për Ardhmërinë e Kosovës (AAK) filluan takimet në përpjekje për të arritur koalicionin qeverisës. Një takim zhvilluan të merkurën liderët e dy partive, Isa Mustafa (LDK) dhe Ramush Haradinaj (AAK), ku u tha se "është diskutuar vetëm për lidhjen e koalicionit, por jo edhe për ndarjen e pozitave'. Këtë e bëri të ditur Besnik Tahiri, nga AAK, i cili tha se megjithatë duhet të pritet vendimi i presidentit Hashim Thaçi në lidhje me mandatin kushtetues që duhet t'i jepet subjektit politik në këtë rast LDK-së si partia e dytë që doli në zgjedhjet e fundit për formimin e qeverisë.
Takime të ngjashme priten edhe me Nismën Socialdemokrate dhe Aleancën Kosova e Re, të cilat janë deklaruar se mund të jenë pjesë e koalicionit të ri. Po ashtu takime duhen zhvilluar edhe me Listën Serbe si dhe komunitetet e tjera joshumicë që së bashku kanë 20 vende në parlament. Për krijimin e qeverisë së re duhen së paku 61 vota nga 120 deputetë sa i ka parlamenti i Kosovës. Partia Demokratike e Kosovës (PDK) e udhëhequr nga Kadri Veseli, është deklaruar se ajo nuk do të jetë pjesë e qeverisë së re, por do të qëndrojë në opozitë.
</doc>
<doc docid='dw_53212769' lang='sqi' type='mono' source='https://www.dw.com/sq/sq/thaçi-i-shkruan-kurtit-do-ti-filloj-konsultimet-me-partitë-e-tjera-për-formimin-e-qeverisë-së-re/a-53212769' term='COVID'>
Presidenti i Kosovës Hashim Thaçi, sërish i shkroi letër Albin Kurtit kryeministër në detyrë, njëherësh edhe kryetar i lëvizjes Vetëvendosje, të cilin e paralajmëroi se nis konsultimet me partitë politike për formimin e qeverisë së re. Disa herë presidenti Thaçi, i ka kërkuar Albin Kurtit dhe Vetëvendosjes si partia e parë që doli në zgjedhjet e fundit, që të dërgojë emrin e mandatarit për formimin e qeverisë së re të Kosovës, pas rrëzimit të qeverisë Kurti me mocion mosbesimi më 25 mars në parlamentin e Kosovës. Albin Kurti nga ana e tij nuk ka pranuar të dërgoj ndonjë emër, por ai kërkon që në Kosovë serish të ketë zgjedhje pas pandemisë së COVID-19.
Në letrën që e publikoi presidenti Thaçi, thuhet se ai e ka njoftuar liderin e Lëvizjes Vetëvendosje Albin Kurti, se "pas mungesës së përgjigjes në lidhje me caktimin e mandatarit për formimin e qeverisë, në bazë të autorizimeve kushtetuese, presidenti do t'i fillojë bisedimet me liderët e partive tjera politike”. "Me keqardhje konstatoj se me veprimet tuaja nuk e keni shfrytëzuar të drejtën e propozimit të kandidatit të ri për ta formuar qeverinë, në pajtim me Vendimin e KQZ-së për certifikim të rezultateve përfundimtare të zgjedhjeve të parakohshme për Kuvendin e Kosovës”, shkruan presidenti Thaçi në letër duke e njoftuar Kurtin se "do të veprojë në bazë të kompetencave që garantohen me Kushtetutë dhe aktgjykimin e Gjykatës Kushtetuese të vitit 2014”.
Albin Kurti reagon duke kërkuar zgjedhje të reja pas pandemisë
"Më duhet t'iu rikujtoj që në pajtim me mandatin kushtetues është përgjegjësi e imja që ta ruaj stabilitetin e vendit dhe ta garantoj funksionimin demokratik të institucioneve”, shkruan presidenti. Këtë vendim për konsultime me partitë politike për formimin e qeverisë së re, Thaçi e ka marrë pasi që Albin Kurti dhe Vetëvendosje nuk i janë përgjigjur atij me emër për mandatar për krijimin e qeverisë së re, pavarësisht tri thirrjeve publike të bëra nga Presidenti më datë 2, 10 dhe 15 prill në adresë të Albin Kurtit.
Por, këtyre thirrjeve të presidentit Thaçi për caktimin e mandatarit për formimin e qeverisë, Albin Kurti i është përgjigjur me letra të natyrës tjetër, duke e argumentuar se pse nuk mund të ketë qeveri të re, por vendi sipas tij të shkojë në zgjedhje pas pandemisë së COVID-19.
"Jo, nuk hezitojmë t'ju përgjigjemi. Jo, nuk e refuzojmë kërkesën tuaj. Por jam i detyruar ta përsëris atë që kam pyetur në letrën time të fundit, e për të cilën nuk kam marrë përgjigje. Shprehimisht kam thënë: E kam të qartë që situata aktuale nuk lejon mbajtjen e zgjedhjeve, dhe kjo është diçka që ne nuk po kërkojmë të bëhet tani, po sapo të krijohen kushtet pas kalimit të pandemisë. Mirëpo ajo që nuk e kam të qartë është standardi i dyfishte që Ju dhe partitë politike po tentoni ta impononi në rrugë jokushtetuese, pas këtij mocioni mosbesimi i cili nuk dallon në aspekt formal dhe material nga praktikat e mëhershme. Ndoshta do të mund të na sqaroni ketë?”, shkroi Albin Kurti në një letër dërguar presidentit Thaçi më datë 17 prill.
Sipas Kurtit, qeveria aktuale në detyrë duhet ta vazhdojë punën deri në përfundimin e pandemisë së koronavirusit dhe më pastaj vendi të shkojë në zgjedhje. Sipas Albin Kurtit formimi i një qeverie të re pa partinë fituese, në këtë rast pa Vetëvendosjen, do ta detyrojë Kurtin që një rast të tillë ta procedojë në Gjykatën Kushtetuese.
Menjëherë sapo presidenti paralajmëroi se do të nisë konsultimet me partitë politike për kalimin e mandatit të një subjekt tjetër politik për formimin e qeverisë së re, Lidhja Demokratike e Kosovës (LDK ) dhe Aleanca për Ardhmërinë e Kosovës (AAK) filluan takimet në përpjekje për të arritur koalicionit qeverisës. Një takim zhvilluan të merkurën liderët e dy partive, Isa Mustafa (LDK) dhe Ramush Haradinaj (AAK), ku u tha se "është diskutuar vetëm për lidhjen e koalicionit, por jo edhe për ndarjen e pozitave'. Këtë e bëri të ditur Besnik Tahiri, nga AAK, i cili tha se megjithatë duhet të pritet vendimi i presidentit Hashim Thaçi në lidhje me mandatin kushtetues që duhet t'ia subjektit politik në këtë rast LDK-së si partia e dytë që doli në zgjedhjet e fundit. për formimin e qeverisë. Takime të ngjashme priten edhe me Nismën Socialdemokrate dhe Aleancën Kosova e Re, të cilat janë deklaruar se mund të jenë pjesë e koalicionit të ri. Po ashtu takime duhen zhvilluar edhe me Listën Serbe si dhe komunitetet e tjera joshumicë që së bashku kanë 20 vende në parlament. Për krijimin e qeverisë së re duhen së paku 61 vota nga 120 deputetë sa i ka parlamenti i Kosovës. Partia Demokratike e Kosovës (PDK) e udhëhequr nga Kadri Veseli, është deklaruar se ajo nuk do të jetë pjesë e qeerisë së re por do të qëndrojë në opozitë.
</doc>
<doc docid='dw_53206744' lang='sqi' type='mono' source='https://www.dw.com/sq/sq/tiranë-humori-në-rrjetet-sociale-sfidon-coronën/a-53206744' term='COVID'>
Shqipëria vazhdon të jetojë në situatën e "Katastrofës Natyrore” të shpallur nga autoritetet 40 ditë më parë, për shkak të pandemisë korona. Mbyllje në banesë, distancim i detyrueshëm social, liridalje  vetëm një person nga familja 90 minuta në ditë  për ushqime dhe ilaꞔe me leje on line nga policia. Masat lehtësuese për bizneset me rrezik të ulët për të përhapur infeksionin janë shoqëruar me forcimin e kontrollit dhe dënimeve për ata që thyejnë rregullat e kësaj situate. Rrugët vazhdojnë të jenë shkreta në Shqipëri, baret të mbyllura, jeta sociale dhe kulturore e ngrirë.
Por jo komunikimi mes njerëzve. Rrjetet sociale, platformat online, gjithë arsenali i Teknologjisë dhe Informacionit po lulëzon dhe kapërcen me shpejtësi kufinj gjeografikë qytetesh dhe vendesh të prekura nga pandemia korona. Sfida e izolimit social ka sjellë një shpërthim të paparë humori në komunikimin on line dhe i ka sjellë njerëzit virtualisht pranë njëri- tjetrit.
Humori - përpjekje për të sunduar të keqen
Prof, Dr, Kosta Barjaba, sociolog i mirënjohur në Shqipëri dhe botën akademike europiane dhe rajonale, thotë për DW se humori në rrjetet sociale është tregues që njerëzit po përpiqen të dalin nga frika, hutimi dhe paniku prej pandemisë. "Humori është një tregues i shumëfishtë: tregon ꞔlirim nga ankthi, pasiguria, dhe njëherazi përpjekje për ta sunduar të keqen, për t'u socializuar edhe me të tjerët në këtë përpjekje” thekson për DW, Kosta Barjaba.
Nuk është hera e parë që në Shqipëri shpallet gjendja e "Katastrofës Natyrore”. Sipas raportit 2018, të FAO ( Food and Agriculture Organization, të Kombeve të Bashkuara) në Shqipëri në 150 vitet e fundit kanë ndodhur 4000 katastrofa natyrore. Vetëm në 20 vitet e fundit nga përmbytjet e mëdha është shpallur tre herë gjendja e "Katastrofës Natyrore”.
Prof. Dr. Kosta Barjaba
Por kësaj here është ndryshe: pandemia korona i ka privuar njerëzit nga lidhjet sociale, gjë që nuk ndodh me katastrofat natyrore që përkundrazi forcojnë këto lidhje, i afrojnë më shumë njerëzit me njëri tjetrin. "Pandemia e tanishme është një lloj diktature sociale, antinjerëzore.  Ajo  e detyron njerëzimin të sillet në mënyrë të kundërt me traditën mijravjeçare të fqinjësisë, shoqërizimit dhe humanizmit. Në këto kushte njerëzimi krijon mekanizmin e përjetshëm të humorit për të kundërvepruar ndaj diktaturave” thekson për DW, Kosta Barjaba.
Privimi nga rutina e jetës së përditshme tanimë prej 40 ditësh, duket se u ka dhënë njërëzve më shumë hapësirë për të qënë krijues dhe zhvilluar fantazinë e tyre, të cilat i frenon e përdishmja rutinë. Pandemia COVID - 19 ka zgjuar talente dhe ka bërë "të shpërthejnë”edhe individë që në kushte normale nuk kanë patur premisa për të shprehur potencialet e tyre krijuese. Por ka një faktor madhor në lulëzimin e humorit online:  demokratizimi i Medias dhe Teknologjise së Informacionit dhe Komunikimit, pa të cilën kjo nuk do të mund të ndodhte.
Pandemia korona dhe demokratizimi i teknologjisë
Me një shpejtësi të madhe tani informacioni, humori, shpotitë, tallja bëhen virale dhe përhapen në rrjetet sociale. Me një intensitet të ri qarkullon si humori ashtu edhe solidariteti pan- njerëzor, që po tregon se nuk njeh kufinj gjeografikë. "Qytetërimi dhe kulturat e sotme kanë prodhuar dhe mbajnë gjallë sisteme komunikimi, shenjash e simbolesh, të cilat bëjnë të mundur që mbi 7 miliardë banorë të globit, të ndihen pjesë e një kulture, e një qytetërimi. Pandemia ka ushqyer solidaritetin midis njerëzve, komuniteteve, kombeve, shteteve, pavarësisht kulturave, fuqisë ekonomike, politike dhe ushtarake. Pandemia e goditi botën në mënyrë simetrike. Sot gjithë bota vuan njëlloj dhe kjo e bën atë më solidare” thotë për DW, Prof. Dr. Kosta Barjaba.
Humori në kohë pandemie- trashëgimi kulturore e njerëzimit
Bashkë me humorin rrjetet sociale përhapin me shpejtësi lajme të mira: rënien e numrit të viktimave dhe vënien nën kontroll të pandemisë COVID-19. "Humori i pandemisë do të vazhdojë për disa kohë dhe pastaj gradualisht do të fashitet për t'i lënë vend fantazive të tjera. Por krijimet më të arrira të humorit të kësaj periudhe do të bëhen pjesë e trashëgimisë kulturore të njerëzimit. Kjo pandemi, pavarësisht përmasave dhe tragjizmit të saj, është veçse një sekuencë e shkurtër në historinë e gjatë të qytetërimit. Njerëzimi do të rihyjë shpejt në normalitet, madje më shpejt sesa e mendojnë shumica prej nesh”, thotë për DW, Kosta Barjaba.
</doc>
<doc docid='dw_53205564' lang='sqi' type='mono' source='https://www.dw.com/sq/sq/reporterët-pa-kufij-përmirësime-dhe-përkeqësime-të-lirisë-së-medias/a-53205564' term='COVID'>
Situata globale e lirisë së shtypit për vitin 2019 ka mbetur pak a shumë e pandryshuar, dhe treguesi global i lirisë së shtypit tregon një përmirësim minimal sipas Indeksit të Lirisë së Medias në botë të publikuar nga organizata Reporterët pa Kufij.
Nga njëra anë, ka pasur pra përmirësime në vende si Malajzia, Etiopia apo Gambia, ku ndryshimet demokratike janë shoqëruar me reforma. Por nga ana tjetër ka pasur edhe përkeqësime, për shembull në Haiti ose Benin, Algjeri ose Irak.
Në Bashkimin Europian, Bullgaria është vendi që është renditur më keq për lirinë e shtypit. Referenti për lirinë e shtypit, Christoph Dreyer në bisedë me Deutsche Wellen, thotë se, "problemi më i madh për lirinë e shtypit në Bullgari janë lidhjet e ngushta mes pronësisë së medias dhe politikës. Disa pak sipërmarrje zotërojnë pjesën më të madhe të medias dhe përcaktojnë politikën redaksionale në bashkëpunim të ngushtë me politikane e politikanë në vend."
Shqipëria bie me dy vende
Edhe Shqipëria ka rënë me dy vende në Indeksin e Lirisë së Medias në botë. Ligjet kundër medias online, kufizimi i qasjes së gazetarëve në informacion, arrestimi i gazetarëve dhe aktivistëve dhe mbyllja e mediave kritike ndaj qeverisë, janë vetëm disa nga problemet që sipas organizatës Reporterët pa Kufij kanë çuar në përkeqësimin e lirisë së medias në Shqipëri. Për vitin 2019 ajo renditet e 84-ta nga 180 vende.
Ndër problemet e tjera renditet fakti që autoritetet e vendit kanë dështuar në zbardhjen dhe dënimin e sulmeve fizike dhe kërcënimeve serioze ndaj gazetarëve.
Liria e mediave dhe negociatat me BE-në
Shqipëria së bashku me Maqedoninë e Veriut dhe Serbinë synojnë të bëhen anëtare të Bashkimit Evropian. Liria e mediave luan një rol kyç në negociatat e pranimit në BE, tha për DW referenti për mediat i organizatës Reporterët pa Kufij, Christoph Dreyer. ”Liria e mediave është një aspekt i rëndësishëm i vlerave thelbësore të BE-së. Në negociatat e pranimit me këto vende BE-ja duhet të këmbëngulë në mënyrë rigoroze që në këtë fushë të ndërmerren reforma të vërteta dhe që kjo reformë të mbesë në statusin e premtimeve të mjegullta. Do të ishte fatale nëse BE nuk do të përfitonte prej negociatave të aëtarësimit që në këto vende të ketë përmirësime thelbësore në lirinë e shtypit.
COVID-19 dhe liria e medias
A përbën pandemia COVID-19 kërcënim për lirinë e shtypit për shkak të ligjeve dhe masave të reja kufizuese, apo është më tepër një mundësi për qeveritë dhe publikun që të kuptojnë më mirë se pse gazetaria e pavarur dhe informuese është thelbësore për shoqërinë? "Pandemia grumbullon dhe forcon si lupë tendencat ekzistuese në shumë vende - dhe për fat të keq, mbi të gjitha, ato negative. Pandemia u jep regjimeve shtypëse si në Kinë, Iran apo Egjipt një pretekst për të goditur raportimet kritike. Për ta, virusi korona është si të thuash terrorizmi i ri: pra një argument që mund të përdoret për të shtypur çdo qëndrim kundërshtues ose kritik, pa pasur nevojë për t'u justifikuar shumë në arenën ndërkombëtare. Madje edhe në një vend të BE si Hungaria, kjo po ndodh në një mënyrë shumë të frikshme.
</doc>
<doc docid='dw_53205576' lang='sqi' type='mono' source='https://www.dw.com/sq/sq/okb-numri-i-të-uriturve-pritet-të-dyfishohet-prej-coronës/a-53205576' term='COVID'>
Për shkak të pasojave ekonomike të pandemisë Covid-19 Organizata e Kombeve të Bashkuara mendon numri i të uriturve në botë pritet të dyfishohet. Numri i atyre që nuk mund të hanë ushqim të mjaftueshëm për të jetuar shëndetshëm ose i ayre që vuajnë nga uria, mund të shkojë në vitin 2020 deri në 265 milion vetë.
Organizatat humanitare paralajmërojnë sidomos për përkeqësimin e situatës në Afrikën Perëndimore, ku ka konflikte të shumta. Kriza e Coronës është një goditje e fortë ndaj mjaft vendeve ku gjendja e furnizimit me ushqime është e brishtë," thanë organizata joqeveritare si Oxfam, Care e të tjera.
Varfëri në Sudanin jugor
Rritja e çmimeve rrezikon ushqyerjen
Sipas tyre rezervat e të korrave të mëparshme po përfundojnë dhe, për shkak të kufizimeve të COVID 19 në shumë vende, po rriten çmimet dhe disa ushqime kryesore nuk janë në dispozicion. Po ashtu në fillim të sezonit të ri të mbjelljeve bujqit do të kenë gjithashtu vështirësi për të blerë fara dhe plehra me cilësi të lartë. Popullsitë nomade do të ndeshin në pengesa për shtegtimet e tyre. Dhe në vende si Burkina Faso ose Niger, ndihma humanitare nuk mjaftojnë për të plotësuar nevojat për ushqim të mijëra njerëzve të zhvendosur.
Prandaj organizatat humanitare u bënë thirrje qeverive të rajonit dhe komunitetit ndërkombëtar të kujdesen që çmimet të mbeten të qëndrueshme, të sigurojnë furnizimin me ushqime dhe të garantojnë lëvizjen ndërkufitare të mallrave. Sipas organizatave humanitare pritet që nga pasojat shkatërruese ekonomike të pandemisë Covid-19 të vdesin më shumë njerëz sesa nga vetë sëmundja.
pp/ag
</doc>
<doc docid='dw_53195273' lang='sqi' type='mono' source='https://www.dw.com/sq/sq/pandemitë-kohë-e-artë-për-autokratët/a-53195273' term='COVID'>
"Jo, kjo pandemi nuk është luftë. Kombet nuk luftojnë kundër kombeve dhe as ushtarët kundër ushtarëve. Përkundrazi, është një sprovë për njerëzimin.” – u shpreh në një fjalim kohët e fundit presidenti gjerman, Frank-Walter Steinmeier. Me këtë mënyrë shprehjeje ai është thuajse i vetëm në korin e mjaft politikanëve, që në emër të shëndetit kolektiv po përdorin e ripërdorin retorikë lufte.
"Retorika apo narrativa e luftës është e papërshtatshme për të folur për pandeminë e Covid-19, përveç rastit nëse këtë virus e kanë përdorur si armë biologjike.” – thotë për DW, dom Gjergj Meta. Sipas tij mbi një metaforë të tillë nuk mund të ndërtohen strategji për përballimin e Covid-19: "Jam kundër kësaj metafore edhe për shkak të gjendjes emocionale që ka shkaktuar tashmë tek shumë njerëz. Me pretekstin se po merren masa parandaluese është shtuar tek njerëzit paniku.”
Militarizimi i hapësirave publike
Një fenomen, i cili është njëfarësoj vazhdim i retorikës së luftës, është dhe militarizimi i hapësirave publike. Një nga manifestimet e tij në Shqipëri është nxjerrja në rrugë e autoblindave me pretendimin për t'u bërë të qartë njerëzve se kjo nuk është lojë. Ish-Presidenti i Shqipërisë, ish-gjenerali Alfred Moisiu, thotë për DW se nuk sheh "asgjë të jashtëzakonshme në nxjerrjen e ushtrisë në rrugë.” Sipas tij "shqiptarët janë të mësuar me forca policore që patrullojnë në rrugë dhe nëse nxirret ushtria, ajo ka tjetër hije”, sepse jepet mesazhi "që gjendja është serioze dhe nuk duhen shkelur masat e marra. Qëllimi e justifikon mjetin.”
Skenografi e një teatri të disiplinës
Kurse prof. Artan Fuga mendon se "është më e lehtë të sillesh si kapter zbori me qytetarët që trajtohen si rezervistë sesa t'i trajtosh si pushtetar në shërbim të tyre.” Sipas tij nxjerrja e autoblindave rrugëve të vendit në kuadrin e masave kundër virusit lidhet me dëshirën për të treguar potencë."Autoblindat nuk kanë asnjë efekt ndaj virusit vetë dhe as mund të përdoren realisht për të imponuar karantinën” – mendon edhe publicisti Ardian Vehbiu – "prandaj do t'i shihja si metafora luftarake, ose shenja që pritet të tregojnë mobilizimin publik të shtetit. I përkasin një skenografie, një fasade, një teatri të disiplinës, i cili synon të lajmërojë se diçka po lëviz, se diçka po bëhet, se shteti "e ka situatën në dorë.” Përdorimi i fjalëve ekstreme dhe masa të tilla lidhen me "pamundësinë për t'u përballur me mjete të tjera, si testimet apo përkujdesja shëndetësore, që në rastin e Shqipërisë është në nivelet më të ulëta evropiane” pavarësisht se vendi ka "specialistë të mirë, por struktura të dobëta.” - thotë dom Gjergji.
Ish-presidenti shqiptar, Alfred Moisiu
Klimë mbikëqyrjeje e vazhdueshme
Mobilizimi i frikës nga infektimi krijon një klimë të vazhdueshme dhe të pashëndetshme mbikëqyrjeje. "Kundër kujt drejtohen tanket dhe automatikët? Kë duam të luftojmë e të trembim? – pyet ipeshkvi Meta, i cili sheh tek nxjerrja e autoblindave rrugëve të vendit "një përdorim të shpërpjesëtuar të njërës prej forcave të armatosura." Pandemia përballohet me rregullat e saj, qoftë edhe me masa të rrepta izolimi, por jo me rregullat e luftës por me masa civile - thekson ai - dhe nxjerrja e ushtrisë në terren është një gjë e papranueshme.
Përkëdhelje tundimesh autoritare
Reagime të tipit "jemi në luftë” dhe angazhimi i forcave të armatosura për t'iu përgjigjur një emergjence shëndetësore publike në një vend me demokraci me defekte si Shqipëria, ku dhuna shpesh manifestohet në raste mosmarrëveshjesh politike, "përligjin autoritarizmin, qoftë edhe thjesht në kontekstin e masave që merren kundër pandemisë, - mendon publicisti, Ardian Vehbiu. Dhe në kontekstin e situatës politike të krijuar në Shqipëri, me opozitën të vetë-përjashtuar nga jeta parlamentare dhe krizën e rëndë të gjyqësorit, Vehbiu sheh një rrezik të tërthortë që kryeministri Rama "politikan më i zoti se kundërshtarët e vet dhe që gëzon simpatinë e aleatëve tradicionalë të Shqipërisë, si Italia dhe Turqia, por edhe Gjermania, të ndihet i përligjur në tundimet e veta autoritare, ose për të vendosur pa pyetur njeri.”
Krizat nuk janë kohë për të miratuar ligje të reja
Inskenime që nxisin autoritarizmin janë edhe ndryshimet e miratuara së fundi në Kodin Penal në Shqipëri nën moton burg për ata që shkelin rregullat e vendosura gjatë pandemisë së Covid-19 si dhe përdorimi i dronëve për të kontrolluar hapësirat publike dhe gjurmuar shkelësit e karantinës.
Artan Fuga
"Mirë do të ishte që situata të tilla, të jashtëzakonshme, të përballohen me legjislacionin ekzistues; sepse në momente kritike, nuk është koha për të miratuar ligje të reja. Historia në vende të ndryshme, edhe në demokraci me tradita të ngulitura, tregon se legjislacioni që kalohet në momente kritike kthehet pastaj në një pengim të lirive dhe të të drejtave të qytetarëve, duke i shërbyer shtetit dhe pushtetit, me pretekstin se po mbrohet qetësia dhe shëndeti publik.” – thekson Vehbiu.
Një problem tjetër përbën rreziku që militarizimi për t'ju përgjigjur një krize në sferën e shëndetit publik të shndërrohet në një vend me demokraci të si Shqipëria në një model për mënyrën e reagimit të shtetit në raste ngjarjesh të tjera kritike. "Strukturat dhe institucionet që përftohen dhe konsolidohen duke luftuar emergjencat nuk janë, për nga natyra e tyre, pluraliste dhe demokratike; dhe suksesi i tyre mund të shndërrohet, lehtë, në kërcënim për qytetarin, në afat të gjatë. Tani për tani, fokusi është te kontrolli i përhapjes së infeksionit; por asgjë nuk garanton që nesër nuk do të lindë nevoja për të kontrolluar diçka tjetër.” – vëren Vehbiu.
</doc>
<doc docid='dw_53195128' lang='sqi' type='mono' source='https://www.dw.com/sq/sq/shtohet-frika-globale-nga-corona/a-53195128' term='COVID'>
Sipas një sondazhi të Shoqatës Ndërkombëtare Gallup javët e kaluara frika nga përhapja e virusit Corona është rritur në të gjithë botën. Sondazhi u krye në 17 vende, ndër to në Itali, Gjermani, Zvicër, Austri, Rusi, SHBA, Indi, Tajlandë, Japoni dhe Argjentinë.
Ndërsa në SHBA përqindja e njerëzve që kanë frikë se ata vetë ose një anëtar i familjes së tyre mund të jenë të infektuar është rritur me 25 përqind. Edhe në Tajlandë, Zvicër, Argjentinë, Austri dhe Japoni, njerëzit kanë tani më shumë frikë se gjatë sondazhit zhvilluar një muaj më parë.
Kurse në Itali duket se njerëzit janë mësuar me situatën, pasi frika prej infektimit me virusin Corna ka rënë me nëntë përqind.
Rrezik i paekzagjeruar
Për shkak të përhapjes globale të virusit dhe masave përkatëse të qeverive, sondazhi tregon se gjithnjë e më shumë njerëz mendojnë se rreziku është real. Në sondazhin e mëparshëm ata që besonin se rreziku prej virusit Corona nuk është i ekzagjeruar ishin 59% e të anketuarve në të gjithë botën, kurse tani janë pothuajse dy të tretat (63%).
Siç pritej në SHBA besimi se rreziku është real është dyfishuar - tani 72% nga 36% disa javë më parë. E njëjta gjë vlen pak a shumë për Tajlandën (70% nga 55%), Zvicrën (69% tani, 41% në mars), Korenë e Jugut (83% tani, 66% më parë) , Japoninë (79% tani, 54% më parë), Indinë (71% tani, 43% më parë) dhe Bullgarinë (41% tani, 27% më parë).
Sakrifikimi i të drejtave të njeriut
Kërcënimi në rritje ka ndikuar në gatishmërinë e të anketuarve për të sakrifikuar disa nga të drejtat civile nëse këto ndihmojnë për parandalimin e përhapjes së infeksionit. Ndërsa në anketimin e marsit 75% e të anketuar ishin të gatshëm të pranonin sakrifikimin e të drejtave të njeriut derisa të zhduket rreziku prek Covid-19, tani kjo përqindje është 80%.
Gatishmëria më e lartë vihet re në Pakistan (92%), Indi (91%), Tajlandë (91%), por edhe në Austri (86%), Gjermani (89%), Itali (85%) dhe Zvicër (86%).
Ndryshime të mëdha
41% e të anketuarve mendojnë se bota do të rikthehet pak a shumë në atë që ishte para krizës. Kurse 45% besojnë se në një botë do të ndodhin ndryshime të mëdha pas përfundimit të krizës së Coronës.
ag/pp
</doc>
<doc docid='dw_53185191' lang='sqi' type='mono' source='https://www.dw.com/sq/sq/kosovë-këtë-javë-priten-lëvizje-në-përpjekje-për-krijimin-e-qeverisë-së-re/a-53185191' term='COVID'>
I ngarkuari i SHBA-së për dialogun Kosovë-Serbi, Richard Grenell, paralajmëroi se tarifa dhe reciprociteti ndaj Serbisë mund të hiqet këtë javë dhe sapo ato të hiqen, dialogu Kosovë-Serbi do të fillojë seriozisht. Këtë deklaratë, Richard Grenell e bëri në twitter, ku njoftoi se ka biseduar me telefon me liderët politik në Kosovë e Serbi duke mos saktësuar se me cilët.
Grenell: Atëherë bisedimet fillojnë seriozisht
Më 1 prill kryeministri i Kosovës në detyrë Albin Kurti e ka hequr tarifën 100 për qind ndaj mallrave të Serbisë dhe Bosnjës e Hercegovinës, por, vendosi masë reciprociteti tregtar ndaj Serbisë. "Sapo të hiqen tarifat dhe reciprociteti, mbase këtë javë, atëherë bisedimet fillojnë seriozisht. Unë kam biseduar me udhëheqësit në Serbi dhe në Kosovë për të sqaruar, se ata duhet të fillojnë të ndërtojnë besim në përgatitje, dhe ata janë angazhuar ta bëjnë këtë”, shkroi Richard Grenell në twitter. Ai i bëri këto komente njëkohësisht duke e shpërndarë një postim po në twitter të presidentit të Kosovës Hashim Thaçi, i cili paralajmëroi se "javën tjetër ai do të ndërmarrë hapat e fundit kushtetues për të mundësuar formimin e një qeverie të re të Kosovës.
Takim i presidentit, Thaçi me Richard Grenell (09.10.2019)
"Javën tjetër unë do të ndërmarr hapat e fundit kushtetues për të mundësuar formimin e një qeverie të re me një legjitimitet të plotë nga parlamenti, e aftë për të luftuar COVID-19 dhe për t'i shërbyer popullit. Tarifat dhe reciprociteti duhet të bien për të forcuar mbështetjen e SHBA-së dhe BE-së për Kosovën”, shkroi presidenti Thaçi.
Ky i fundit tri herë radhazi i kërkoi liderit të Vetëvendosjes Albin Kurti, që të dërgoj emrin e mandatarit të ri për kryeministër, pas mocionit të rrëzimit të qeverisë Kurti me 25 mars, por, ky i fundit nuk i ka dërguar emër akoma, duke e ripërsëritur se presidenti vetëm mund të shpallë zgjedhje të reja, pas pandemisë. Në një letër që kryeministri në detyrë i shkroi presidentit, ai tha se "nuk e refuzon kërkesën e presidentit, mirëpo, ajo që nuk e kam te qartë është standardi i dyfishtë që Ju dhe partitë politike po tentoni ta impononi në rrugë jokushtetuese, pas këtij mocioni mosbesimi i cili nuk dallon në aspekt formal dhe material nga praktikat e mëhershme”.
Reagime të Vetëvendosjes
Pas deklarimit të Richard Grenell, se këtë javë mund të hiqet tarifa dhe reciprociteti ndaj Serbisë në mënyrë që t'i hapet rruga seriozisht dialogut, reagoi zëvëndëskryeministri në detyrë nga radhët e Vetëvendojes Haki Abazi. "Tarifat janë hequr tashmë. Udhëheqësit dhe përfaqësuesit e vërtetë të popullit të Kosovës u zgjodhën më 6 tetor 2019. Pse po tregon mosrespektim për një vend miqësor demokratik dhe qeverinë e tij? Liderët në demokraci përcaktohen nga zgjedhjet dhe mbështetja / votat e njerëzve”, shkroi Haki Abazi në twitter.
Albulena Haxhiu
Ndërkohë, ndaj presidentit Thaçi dhe paralajmërimit të tij se reciprociteti ndaj Serbisë duhet të hiqet ashtu siç po kërkon SHBA, reagoi ministrja e në detyrë e Drejtësisë Albulena Haxhiu që vjen poashtu nga Vetëvendosje, e cila thotë se "po përgatitet një marrëveshje e keqe për vendin”. "Presidenti i partive PLAN, bëri paralajmërime që do të ndërmarrë veprime jokushtetuese për formimin e Qeverisë si dhe paraqiti hapur qëndrimin për heqje të reciprocitetit duke e dëmtuar e rënduar edhe më shumë pozicionin e Kosovës. Kosova dhe qytetarët ia kanë parë sherrin këtij njeriu, i cili është në gjendje të bëj gjithçka për hir të vetvetes! Qëndrimi i tillë është paralajmërim i hapur se po përgatitet marrëveshje e keqe për vendin dhe e gjithë kjo paraprakisht përmes një plani të keq me qëllim të shkeljes dhe përmbysjes së vullnetit të qytetarëve”, shkroi Haxhiu në profilin e saj social.
Dialogu Kosovë-Serbi u ndërpre në nëntorin e vitit 2018, kur ish-kryeministri Ramush Haradinaj i vendosi tarifën 100% në mallra Serbisë, pasi kjo e fundit nuk e ndalte aktivitetin e saj diplomatik kundër njohjeve të pavarësisë së Kosovës. Që nga ajo kohë Beogradi kushtëzoi rifillimin e dialogut me heqjen e tarifës, kërkesë kjo që u mbështet edhe nga SHBA-së dhe Bashkimi Evropian. Këta të fundit nga ana e tyre emëruan Mirosllav Lajqak, si ndërmjetësues në dialogut Kosovë-Serbi. Lajqak, në një shkëmbim letrash me kryeministrin në detyrë Albin Kurti, ka thënë se "jam i inkurajuar pasi lexova në letrën tuaj që Kosova është e përkushtuar për normalizimin e marrëdhënieve dhe procesin e dialogut, dhe është e gatshme të punojë drejt një marrëveshjeje gjithëpërfshirëse dhe ligjërisht detyruese”.
</doc>
<doc docid='dw_53170021' lang='sqi' type='mono' source='https://www.dw.com/sq/sq/corona-ka-ashpërsuar-krizën-e-refugjatëve-në-mesdhe/a-53170021' term='COVID'>
"Fëmija është shumë sëmurë. Nuk kemi ujë, nuk kemi asgjë për të ngrënë,“ thotë një grua shtatzënë me zë të rraskapitur. Sipas asaj që tregon, ajo është nisur me një gomone pak ditë më parë me të bijën në bregdetin libian, bashkë me 41 njerëz të tjerë. Por dikur kabruranti mbaroi. Kur gruaja shpalli alarmin me telefonin  satelitor, varka mbeti pa motor në Detin Mesdhe, në zonën e shpëtimit të Maltës.
Incizimet vijnë nga "Alarmphone",  një nismë civile që lufton për shpëtimin në det të refugjatëve dhe përdor për këtë një Hotline. Kështu thirrjet për ndihmë të njerëzve në det të hapur dërgohen tek rojet bregdetare, që merren me kontrollin dhe marrjen e masave të shpëtimit. Thirrja e gruas shtatzënë tek "Alarmphone" nuk do të kishte qenë e domosdoshme, sepse refugjatët në gomone kishin me sa duket kontakt direkt me autoritetet malteze: "Ata thanë se do të vijnë, por nuk po shohim kurrkënd ", thotë gruaja.
Problemi tani është se për shkak të rrezikut nga Corona, Italia dhe Malta kanë mbyllur portet për anijet private të shpëtimit. Kjo e ka ashpërsuar edhe më shumë situatën, e keqësuar për shkak edhe se vendet e BE nuk kanë rënë dakord për një kurs të përbashkët në politikën ndaj refugjatëve dhe politikën e dhënies së azilit. Qeveria e Valetas e mbrojti vendimin për mbylljen e porteve duke folur për kapacitetet e kufizuara: Disa forca malteze nevojiten për të frenuar  Covid 19.
Mbyllja  e kufijve për azilkërkuesit e paligjshme
Shumë vende anëtare të BE i kanë mbyllur kufijtë e tyre tani. Kjo është legjitime në situatë të jashtëzakonshme, si ajo e krizës së Coronës, thotë ekperti për çështjet e migracionit në BE, Raphael Bossong nga Fondacioni Shkenca dhe Politika në Berlin. Por kjo nuk do të thotë se ata që kërkojnë mbrojtje të refuzohen. „Nëse është e qartë se një anije me azilkërkues ndodhet në det, atëherë kjo anije duhet të lihet të hyjë duke bërë përjashtime,“ thotë Bossong.
Ligjet detare i detyrojnë anijet që kanë në bord njerëz që janë shpëtuar nga deti, t’i sjellin ata në portin më të afërt. Nëse para krizës së Coronës kjo gjë ka qenë shumë e vështirë dhe e shoqëruar nga bisedime politike shumë ditore, sot është krejt e pamundur. Ekuipazhi dhe 149 njerëzit në bordin e anijes "Alan Kurdi" të organizatës "Syri detit" pritën me shumë se një javë para brigjeve të Sicilisë deri sa u gjend një zgjidhje.
Anija shpëtimit Sea Watch
Rrugëdalja për "Alan Kurdi"-Të shpëtuarit
Natën e të enjtes me sa duket në bord ka pasur një grindje: Një refugjat 24 vjeçar është përpjekur të vrasë veten. "Sea Eye" njoftonte se ai ka përjetuar dhunë në një burg libian dhe ka pasur „raporte të dhunshme me një person tjetër të shpëtuar që ndodhej në bord të anijes“. Mungesa e rrugëdaljes dhe mungesa e fuqisë tek të shpëtuari kanë qenë shumë të madhe, bën të ditur organizata, më e madhe se kurrë ndonjëherë.
Ndërkohë njerëzit që ndodheshin në "Alan Kurdi" janë vendosur në një anije karantine. Të ngarkuar nga Mbrojtja prej katastrofave, ata janë vendosur  në një anije që ndodhet një milje larg portit të Palermos, nën kujdesin e Kryqit të Kuq. Italia është duke biseduar ndërkohë me vende të tjera të BE për ndarjen e migrantëve.
Edhe në ujërat malteze ka pasur skena të frikshme. Ditën e mërkurë u gjetën në det 5 të vdekur, që kishin qenë në lundrim me një gomone me refugjatë të tjerë. Sipas të dhënave të Organizatës Botërore të Migracionit (IOM), 51 prej tyre u seleksionuan nga një anije tregtare dhe iu dorëzuan rojeve bregdetare libiane. Ndërkohë ata ndodhen në një kamp në Tripoli, pra sërish në vend me luftë civile, Libinë.
Shpëtimtarët në det ngrenë zërin
Malta dhe Italia janë munduar në të kaluarën, që të kufizojnë aktivitetetet e shpëtimtarëve civilë në det. Organizatat joqeveritare akuzojnë të dy shtetet se shpërdorojnë krizën e Coronës për synimet e tyre politike.
Është e qartë se sidomos Italia është prekur rëndë nga kriza e Coronës, thotë Oliver Kulikowski nga "Sea Watch". Por kjo nuk do të thotë se nuk duhet të merren parasysh të drejtat e njeriut dhe shpëtimi i njerëzve në det. „Pavarësisht nga situata në Europë, njerëzit mundohen që edhe me gomone të papërshtatshme t’i shpëtojnë kampeve libiane, që kanë në rend të ditës torturat dhe shkelje të tjera të të drejtave të njeriut,“ thotë Kulikowski.
Prej vitesh BE mundohet që të ndalojë refugjatët dhe migrantët të marrin rrugën e rrezikshme të lundrimit në Mesdhe. Për këtë ajo mbështetet edhe në bashkëpunimin e luftës me Libinë e shkatërruar. Si pjesë e strategjisë është dhënia e detyrës rojeve bregdetare libiane për kapjen e varkave që ndodhen në rrugë drejt Europës dhe kthimin në Libi të njerëzve që ndohen në to. Shpesh këta njerëz përfundojnë në kampe internimi, nën presion dhe tortura.
Që nga prilli 2019, në rajonin rreth kryeqytetit Tripoli ka pasur gjithnjë e më shumë luftime midis qeverisë libiane të njohur në tapetin ndërkombëtar dhe rebelëve. Shumë pjesë të Libisë janë të pasigurta. Në këtë përfundim ka ardhur edhe qeveria libiane, kur nuk lejoi që të hynin në portin e Tripolit migrantët e kapur nga rojet bregdetare. Luftimet e zhvilluara në rajon patën bërë që Libia të deklaronte menjëherë si të pasigurt portin e vet.
Presioni i migrantëve në Libi i lartë
Refugjatët në Mesdhe me të ardhme të pasigurt
Edhe  Tom Garofalo nga "International Rescue Comitee", një organizatë humanitare me aktivitet në Libi, e aprovon këtë vlerësim: „Është definitivisht e vërtetë. Ata nuk janë të sigurt.” Meqenëse portet europiane mbyllin portet e tyre, nuk ka asnjë vend ku të shkojnë refugjatët, kështu që ata kthehen në Libi, thotë Garofalo.
Më shumë se 600.000 refugjatë dhe migrantë janë duke qëndruar aktualisht në këtë vend të Afrikës së Veriut. Jo të gjithë ata duan të shkojnë në Europë, thotë Garofalo. Shumë prej tyre kanë ardhur për të nxjerrë bukën në Libi. Shumë prej tyre kanë pasur në plan që të kthehen në atdhe, por ndodhen tani në një situatë pa rrugëdalje, ku synimin kryesor kanë të shpëtojnë kokën.
Dhuna dhe rreziku i Coronës kanë bërë që gjithnjë e më shumë refugjatë dhe migrantë të mundohen të largohen nga Libia, thotë Garofalo. Për t’i ndaluar këta njerëz që të marrin rrugën për në Europë, qeveria e Maltës ka propozuar  të përpilohet në paketë ndihme europiane për Libinë. Paketa duhet të përmbajë ushqime, medikamente dhe pajisje mjekësore në vlerën 100 milionë eurosh. BE duhet tani të veprojë, para se të ndodhë ndonjë katastrofë humanitare, thotë ministry i Jashtëm maltez, Evarist Bartolo.
</doc>
<doc docid='dw_53181843' lang='sqi' type='mono' source='https://www.dw.com/sq/sq/tiranë-pashkët-ortodokse-me-mesazhe-solidariteti-dhe-mirënjohjeje/a-53181843' term='COVID'>
Besimtarët e krishterë do t'i mbajnë mend gjatë Pashkët e sivjetme. Pandemia e COVID -19 u ka mbyllur dyert e tempujve të tyre, katedraleve, një javë më parë për besimtarët katolikë dhe sot (19.04.2020) për ata ortodoksë. Liturgjitë e të Premtes së Zezë për kryqëzimin dhe vdekjen e Krishtit, hymnet për ringjalljen e tij i kanë ndjekur në banesat e tyre, vetëm me familjet për shkak të izolimit dhe distancimit social të detyruar me ligj, që prej 40 ditësh.
Si asnjëherë më parë ata urojnë njëri – tjetrin që ringjallja e Krishtit, simboli shekullor i triumfit të jetës mbi vdekjen, të sjellë ringjalljen e jetëve të tyre normale dhe mposhtjen e virusit Corona.
Kreu i Kishës Autoqefale të Shqipërisë, Krypeshkopi Anastas Janullatos, në mesazhin për besimtarët ortodoksë i ftoi ata të bëhen pjesë e mobilizimit dhe solidaritetit mbarënjerëzor edhe në kushtet e karantinës.
"Teksa qëndrojmë në shtëpi nuk duhet të izolohemi, përkundrazi, le ta mbështesim njëri-tjetrin, me fjalë, me veprime të thjeshta, me heshtje të mbushur plot dhembshuri, me dëshirë të mirë dhe me gëzim. Le të tranmetojme dritën e shpresë dhe të mos paturit frikë nga epidemia. Sindroma e frikës nga ky armik i padukshëm nuk duhet të na gjunjëzojë,” tha kryepeshkopi Janullatos, në mesazhin e rastit, të shtunën (18.04.2020), nga Katedralja " Ngjallja e Krishtit” në Tiranë.
Kryeministri Rama në përshëndetjen e tij për besimtarët ortodoksë vuri në dukje praninë e Zotit edhe në kohë izolimi dhe mbylljeje.
"Në këtë kohë të çuditshme tempujsh të kyçur, vijnë edhe Pashkët Ortodokse, pa kishat hapur por me Zotin pranë çdo familjeje që sonte feston. Gëzuar Pashkët” uroi Kryemnistri Rama.
Ish-vendi i vetëm ateist në botë sfidon virusin
Dyert e Katedrales "Ngjallja e Krishtit”, një nga tre katedralet ortodokse më të mëdha në Ballkan, kanë qëndruar të mbyllura gjatë gjithë javës së shenjtë që paraprin Pashkët. Por besimtarët kanë ardhur gjatë javës në oborrin e saj, kanë ndezur qirinj, janë falur dhe kanë vendosur lule. Sofika Kola, soprano e njohur në Teatrin e Operas dhe Baletit vendos një trëndafil në dorezën e derës së rëndë prej bronxi të Katedrales.
"Çdo vit sjell lule për epitafin dhe këndoj në korin e Katedrales liturgjitë e kryqëzimit dhe e hymnet e ringjalljes. Sivjet vendos këtë trëndafil me shpresë që dikush nga priftërinjtë, që hynë e dalin, do ta marrë dhe vendosë në epitafin me lule, që kanë ngritur edhe sivjet, por që nuk shoqëtohet nga procesioni i besimtarëve nga ndalimi i grumbullimeve. Me këtë trëndafil dua të them se besimi im nuk cënohet nga asnjë lloj virusi,” thotë ajo për DW.
Sofika sjell ndërmend fëmininë e saj kur dyert e katedraleve të krishtera u mbyllën nga diktatura komuniste për më shumë se tri dekada.
Sofika Kola
" Në familjen time por edhe të besimtarëve të tjerë ortodoksë festoheshin Pashkët dhe bëheshin të gjitha ritet në shtëpi. Besimi jetoi në ato kushte kaq të vështira, kur diktatura shpalli Shqipërinë "vendin e vetëm atesist në botë”, kur ata që festonin në shtëpi Pashkët apo Krishtlindjet burgoseshin. Si mund ta mposhtë besimin frika nga virusi? Jo, jo, kam bërë gjithë ritet, përgatitur tryezën, lyer vezët e kuqe edhe në këto Pashkë,” thotë ajo për DW.
Mirënjohje për mjekët dhe infermierët në front të parë
Vezët e kuqe, simboli i lashtë i varrimit dhe ringjalljes, dreka me mish qëngji, simbolin e sakrificës së Krishtit të kryqëzuar janë të pranishme në drekën e besimtarëve ortodoksë edhe në këto Pashkë të pazakonta.
Të dielën Katedralja u hap vetëm për tre orë paradite. Autoritetet thyen shtetrrethimin 60 orësh, që mbaron të hënën (20.04) që nga orët e hapjes të përfitonin vetëm besimtaret gra,vajza dhe fëmijët e tyre nën 10 vjeç. Me mjete mbrojtëse, maska dhe doreza, me rradhë dhe rregull besimtaret hynë në katedrale, u falën dhe ndezën qirinjtë e Pashkës.
Urimet e tyre pasqyrojnë kohën e pazakontë nga pandemia: urojnë shëndet dhe rezistencë. Por ka edhe urime krejt të reja.
Kristi , një vajzë e re, thotë për DW se urimi i saj shkon për ekipin e mjekëve dhe infermierëve, në spitalet e Tiranës, që janë në frontin e parë për të shpëtuar jetë.
" Jam shumë mirënjohëse për të gjithë ata që punojnë në frontin e parë në spitale dhe urgjencë, që sot nuk janë me familjet e tyre për të festuar Pashkët, por janë duke u kujdesur për të sëmurët, të infektuarit me virusin Corona. I falenderoj nga zemra për angazhimin dhe përkushtimin e tyre, ata po sfidojnë epideminë, ata na japin shpresë”.
</doc>
<doc docid='dw_53172153' lang='sqi' type='mono' source='https://www.dw.com/sq/sq/kishat-ortodokse-festojnë-pashkën-me-kufizime-për-shkak-të-coronës/a-53172153' term='COVID'>
Në disa vende të Evropës Lindore dhe Juglindore kishat ditët e Pashkëve do të qëndrojnë të mbyllura, në disa të tjera jo. Për të mbrojtur popullatën nga virusi Corona presidenti i Serbisë Aleksandar Vuçiç për shembull e ka zgjatur ndalim qarkullimin aktual në vend deri të martën në orën 5:00. Ai vendosi kështu kundër vullnetit të sinodit të kishës ortodokse serbe, e cila i kishte kërkuar presidentit, që të dielën e Pashkës (19.4.) ta hiqte orën policore nga ora 5 deri në 10, që t‘u jepej mundësia besimtarëve për të marrë pjesë në liturgjinë e Pashkës.
Por qeveria qëndroi e palëkundur. Ashtu si në vendet fqinje, Maqedoninë e Veriut, në Mal të Zi dhe Greqi, edhe në Serbi për Pashkë nuk do të mbahen mesha me besimtarë. Ekziston frika se virusi Corona mund të përhapet në kishat e mbushura. Autoritetet në Beograd tërheqin vemendjen, edhe se një peshkop ortodoks serb ka humbur jetën nga COVID-19.
Tradhëti ndaj Krishtit?
Ndryshe nga Patriarkana e Beogradit po veprojnë vëllezërit e besimit në Rusi. Patriarku ortodoks rus Kyrill u bëri që në fund të marsit thirrje besimtarëve që të mos shkojnë më në kishë. Në një predikim ai përmendi shembullin e Shën Marisë së Egjiptit, e cila jetoi në shekullin IV në shkretëtirë në lindje të lumit Jordan. Shumë vite ajo i kaloi atje si eremite, nuk shkoi në kishë për të marrë kungim dhe në fund u shpall e shenjtë për mënyrën e saj të jetesës. "Ju nuk e tradhëtoni Krishtin, nëse nuk shkoni në kishë, por e tradhëtoni Krishtin, nëse dikush sëmuret për shkakun tuaj", tha kryetari i zyrës së lidhjeve me jashtë i Patriarkanës së Moskës, Hilarion, në fillim të prillit. Kishat në Rusi do të qëndrojnë të mbyllura për grumbullime të mëdha gjatë ditëve të Pashkëve. Në Rusi dhe në Ukrainë thuhet se si pasojë e infektimit me virusin Corona kanë vdekur disa priftërinj dhe murgj.
Festimet e Pashkëve në Rusi
Edhe në Rumani kishat do të qëndrojnë të mbyllura. Për shkak të ndalim qarkullimit klerikët do ta festojnë liturgjinë e Pashkëve pa besimtarë.  Me kërkesë të besimtarëve drita e qirinjve të Pashkëve e ndezur në shërbesën fetare do të shpërndahet nga klerikë dhe vullnetarë – gjithmonë me maskë dhe doreza – shtëpi më shtëpi, nga banesa në banesë. Policia duhet të kujdeset për rendin dhe respektimin e masave mbrojtëse. Për këtë kanë rënë dakord në një protokoll të veçantë Ministria e Brendshme dhe Patriarkana. Është diskutuar edhe nëse buka tradicionale e Pashkëve mund të shpërndahet në pika të caktuara jashtë kishës. Presidenti i Rumanisë, Klaus Johannis, u shpreh kundër për shkak të rrezikut të lartë të infeksionit. Pas ndryshimit të fundit të protokollit tani edhe buka e Pashkëve do të shpërndahet shtëpit më shtëpi.
Çështje ekzistenciale
Ndryshe është në Gjeorgji. Atje duket se Patriarkana ka triumfuar mbi hezitimin e qeverisë: kishat e mëdha do të jenë të hapura edhe për grumbullime të mëdha njerëzish. Kjo edhe përkundër faktit se virusi Corona po përhapet gjithnjë e më shumë në vend, ku është infektuar edhe një prift. Megjithatë besimtarët duhet të respektojnë distancën prej dy metrash dhe në kishat e vogla lejohen vetëm klerikët.
Në Gjeorgji ka një ligj, që ndalon grumbullimin e më shumë se tre personave. Por kryeministri, Giorgi Gakharia, pranoi që kishat të lihen të hapura të dielën e Pashkëve. "Ne po flasim për një çështje ekzistenciale – për qeverinë dhe kishën", tha kryetari i qeverisë. Besimtarët duhet të tregojnë vetë përgjegjësi dhe kujdes për shëndetin e tyre. Kryeministri Gakharia bëri të ditur se ai do ta ndjekë meshën e Pashkëve në televizion – nga shtëpia".
Kishat orthodokse në Bullgari të hapura gjatë Pashëve
Edhe kisha orthodokse bullgare do t‘i lerë të hapura kishat gjatë festave. Ajo ka mundësuar mbajtjen e meshave para kishave në qiell të hapur. Njerëzit mund ta mbajnë aty distancën prej dy metrash. Por disa peshkopë u kanë bërë thirrje bisimtarëve, që të rrinë në shtëpi gjatë festave.
Të gjitha kishat ortodokse, pavarësisht nga njëra-tjera, e kanë refuzuar kërkesën e ekspertëve për të përdorur lugë njëpërdorimëshe për kungimin e shenjtë. Në ortodoksi është zakon, që të gjithë ta marrin kungimin nga një kupë dhe nga një lugë. Qëndrimi i sinodit të kishës ortodokse greke është këtu përfaqësues: "Kungimi nga e njëjta kupë, nga kupa e jetës nuk mund të transmetojë sëmundje." Kisha beson, se në eukaristi me ndihmën e Shpirtit të Shenjtë buka dhe vera bëhen korpi (trupi) dhe gjaku i Krishtit. Shumë mjekë, jo vetëm në Greqi por edhe në vende të tjera, kanë tjetër mendim. Fundja virusi transmetohet përmës spërklave. Klerikët i referohen përmbajtjes së alkoolit në verë. Nëse kjo mjafton për të vrarë virusin, është e diskutueshme.
E vështirë të gjesh konsens
Se si duhet të veprojë kisha në kohën e virusit Corona, kjo është temë e nxehtë diskutimi jo vetëm ndër klerikët por edhe tek besimtarët. Për këtë tërheq vëmendjen Thomas Bremer, profesor i ekumenisë, studimeve për kishën lindore dhe kërkimeve të paqes në Universitetin e Münsterit.
"Ka besimtarë që thonë se autoritetet nuk duhen dëgjuar dhe se shërbimet fetare duhet mbajtur, ka të tjerë që duan të ndjekin udhëzimet e autoriteteve shtetërore". Kjo vlen edhe për Kishën Katolike, thotë profesori Bremer për DW. Në disa kisha ortodokse gjërat vështirësohen edhe sepse patriarkët brenda kishës së tyre nuk kanë aq fuqi, siç ka Papa në kishën katolike romane. Patriarkët shpesh janë vetëm "peshkopi i parë", thotë profesori Bremer. Ata duhet të gjejnë një konsensus brenda sinodit. Kjo e ndërlikon procesin e marrjes së vendimeve.Peshkopi ortodoks-serbe Grigorije, në krye të rreth 800.000 besimtarëve në Gjermani, i përshëndeti masat paraprake, që ka marrë nga qeveria gjermane për të mbrojtur qytetarët e saj. Kishat, për të cilat ai është përgjegjës, mbeten të mbyllura. Në predikimin e tij për Pashkët ai do të flasë për "sakrificën”, që besimtarët duhet të bëjnë për të mbrojtur tjetrin dhe veten e tyre.
</doc>
<doc docid='dw_53172696' lang='sqi' type='mono' source='https://www.dw.com/sq/sq/tiranë-lehtësohen-masat-ashpërsohen-dënimet-dhe-kontrollet/a-53172696' term='COVID'>
Shqipëria ka hyrë për të pestën javë rresht në shtetrrethimin e fundjavës. Ndryshe nga shtet rrethimet e mëparshme këtë fundjavë ai është zgjatur, nga 40 në 60 orë. Shtetrrrethimi ka nisur në pasditen e të premtes (17.04.2020) dhe përfundon të hënën, në orën 05:30 të mëngjesit, me përjashtim të rasteve të emergjencës shëndetësore.
Autoritetet thanë për DW se zgjatja 20 orëshe synon shmangien e grumbullimeve të besimtarëve ortodoksë, që festojnë Pashkët, nesër (19.04). Një vendim i qeverisë ka lejuar të dalin në paraditen e sotme (18.04),vetëm 3 orë, pensionistët, që masat kufizuese nuk i kanë lejuar të dalin fare nga banesat e tyre, që kur u shpall pandemia, më shumë se 1 muaj më parë. "Pensionistët  lejohet të dalin 3 orë vetëm për ajrosje dhe ecje më këmbë, duke ruajtur distancën e sigurisë nga njëri-tjetri. As për vizita, as për domino apo ulje shumë të rrezikshme në grup,” paralajmëroi kryeministri Rama.
Autoritetet thanë të shtunën se "epidemia është nën kontroll.” Por rreziku i infeksioneve të reja është i pranishëm. Grafiku i rasteve të reja të infektuara me virusin korona, herë ulet dhe herë ngrihet. Rastet e shëruara janë vetëm në rritje. Sipas të dhënave zyrtare të autoriteteve të shëndetësisë në 24 orët  e fundit ka 9 raste të reja, në total të infektuarit janë 548, prej të cilëve 220 janë aktivë, të shëruar 302, të testuar 5311 dhe 26 viktima. Harta e pandemisë është dhjetëfishuar: nga dy në fillim të saj në 20 qytete ku Tirana mbetet epiqendra me 246 raste dhe 15 viktima. Raporti mes numrit të të infektuarve aktivë me atë të të shëruarve, në favor të këtyre të fundit, është një tregues shpresëdhënës se epidemia është bërë e kontrollueshme.
Strategji për daljen nga bllokimi
Dyzet ditë pas prekjes nga pandemia e COVID-19, Shqipëria ka gati strategjinë për të dalë nga izolimi dhe rifilluar aktivitetin ekonomik. Kryeministri Rama bëri publike taktikat kryesore: hapjen graduale dhe distancimin social. Ai theksoi se "hapja graduale ka riskun e saj dhe mund të ketë sërish rritje të rasteve të të infektuarve pasi virusin e asgjëson vaksina”.
"Kërkohet distancim social i secilit, respektim i rregullave kryesore jo duke menduar policinë, Kodin Penal, por duke menduar prindërit, fëmijët, të afërmit tanë. Nuk është kohë për t'ia hedhur shtetit, por për të futur mirë në kokë që çdo shkelje mund të sjellë pa dashje një vdekje, larg qoftë brenda familjes” tha kryeministri Rama.
Që nga e hëna, Shqipëria ka zbatuar gjatë ditëve të javës hapje nga 05:30 në mëngjes deri në orën 17.30 pasdite. Brenda këtyre 12 orëve lejohet për 90 minutsa vetëm një person për familje të bëjë pazar apo  të blejë ilaꞔe. Fillimi i javës që vjen do të sjellë një rifillim gradual të aktivitetit ekonomik dhe lehtësim të masave shtrënguese. Të parat do të jenë bizneset me risk të ulët për t'u infektuar dhe përhapur infektimin; në 2- 3 javët në vijim bizneset me risk të mesëm, kurse për bizneset me risk të lartë si baret, restorantet, qendrat sportive-kulturore afati i hapjes së tyre është i pacaktuar.
Rifillimi gradual i aktivitetit ekonomik do të bëhet nën një monitorim të rreptë nga Policia e Shtetit, ashpërsimin e gjobave dhe dënimeve për shkelësit, të parashikuara në amendimet e Kodit Penal, të sapomiratuara nga Parlamenti. Kryeministri Rama i përligj ato me synimin për të patur sukses në hapjen graduale, rifillimin e aktivitetit ekonomik në sajë të mos përhapjes së infeksionit.
Burg për shkelësit, dronë për identifikimin e tyre
Kodi Penal i amenduar pritet të hyjë në fuqi në ditët në vijim. Tanimë cilido që shkel rregullat e izolimit dhe të karantinës, apo infekton të tjerët ndëshkohet penalisht me burg që shkon deri në 8 vjet. Duke argumentuar në Parlament, ndëshkimet e rënda në Kodin Penal kryeministri Rama theksoi se "pothuajse 2,800 njerëz do të kishin vdekur nëse nuk do të ishin bërë të detyrueshme rregullat e karantinës”. Kodi penal parashikon që ꞔdo person i infektuar me virusin korona, që shkel rregullat e karantinës dhe infekton të tjerët, me dashje apo pa dashje, dënohet nga 2 deri në 8 vjet burg, kur shkelja e rregullave shkakton dëme të rënda, përfshirë edhe vdekjen.
Erinda Skendaj
Monitorimi i zbatimit të rregullave dhe kohës 90 minutëshe për të dalë nga karantina po kryhet që prej 6 ditësh nga Policia e Shtetit duke përdorur edhe dronë. Zukatja e tyre në gjithë territorin e Shqipërisë është një sinjal më shumë për të respektuar orarin e liridaljes. Sipas të dhënave të policisë monitorim me dron rriti në 7 mijë numrin e qytetarëve të gjobitur dhe 1300 shoferëve që iu mor patenta, në të gjithë vendin.
Dënimet e ashpërsuara në Kodin e amenduar dhe përdorimi i dronëve është kundërshtuar nga shoqëria civile dhe organizatat e saj të mbrojtjes së të drejtave të njeriut. Erinda Skëndaj, juriste, Drejtore e Komitetuit Shqiptar të Helsinkit e krikon ashpër ligjin e ri. "Amendamentet e miratuara në Kodin Penal nuk janë proporcionale, kanë karakter represiv dhe cenojnë parimin e humanizmit në kushtet e kësaj krize humane të paprecedentë. Kushtetuta e Shqipërisë dhe standartet ndërkombëtare lejojnë kufizimet e të drejtave të njeriut në kushtet kur jeta dhe shëndeti i njerëzve vihet në rrezik. Por çdo kufizim duhet të jetë proporcional, në përputhje me gjendjen që e ka diktuar dhe të mos cenojë thelbin e lirive dhe të drejtave të njeriut. Përderisa në Shqipëri, ka statistika relativisht të ulëta të përhapjes së virusit korona, ndryshimet në Kodin Penal nuk ishin të nevojshme, të përshtatshme dhe as të justifikuara”, thotë  Erinda Skëndaj përe DW.
Cënim i të drejtave të njeriut sheh edhe tek përdorimi i dronëve
"Prej tij mund të preket dinjiteti njerëzor i shtetasve, pra jo vetëm i shkelësve apo shkelësve potencialë. Përdorimi i dronit, për të identifikuar shkelësit në kushtet e pandemisë, ku frika është ajo që mbizotëron, mund të nxisë tek qytetarët, emocione negative dhe strese të provokuara në rrethana dhe kushte të ndryshme. Për më tepër çdo pajisje është e gabueshme dhe nuk garanton vërtetësi dhe saktësi”, thekson ajo.
</doc>
<doc docid='dw_53170050' lang='sqi' type='mono' source='https://www.dw.com/sq/sq/a-erdhi-sars-cov-2-nga-një-laborator-kërkimor/a-53170050' term='COVID'>
Një kohë të gjatë studiuesit dhe gazetarët kanë bërë spekulime, për çështjen se si përfundoi në Wuhan virusi Corona SARS-CoV-2. Dyshime pati për një treg me peshq, në të cilin ishin tregtuar edhe kafshë të egra.
Mediat perëndimore janë duke informuar tani se ka mundësi që virusi të ketë dalë nga Instituti i Virologjisë në Vuhan, i cili ndodhet direkt ngjitur me tregun.
Që në muajin janar në mediat sociale u përhapën teoritë se virusi kishte të bënte me Institutin, por ato u shoqëruan nga teori konspiracioni për kërkime në armë të fshehta bilogjike. Në atë kohë gazeta amerikane Washington Post pati hedhur teorinë se kishim të bënim me një virus të prodhuar nga njerëzit. Virologët që u pyetën nga gazeta, e përjashtuan mundësinë që virusi të ishte një mutacion i prodhuar nga njeriu, duke u mbështetur në karakteristikat e virusit. Kjo u konfirmua nga një studim i bërë nga një ekip studimor i mbledhur nga Kristian G. Andersen, i cili u publikua më 17 mars në Nature Medicine.
Përveç kësaj, punimet e këtij instituti nuk janë të fshehta dhe studimet e bëra me viruset tek lakuriqët e natës, janë publikuar në revista shkencore. Në disa punime studimore janë përfshirë edhe partnerë perëndimorë. Ndër të tjera Galveston National Laboratory nga Universiteti i Teksasit ka marrëdhënie të ngushta me Institutin e Studimeve në Vuhan. Edhe SHBA i ka përkrahur financiarisht punimet studimore, thotë gazeta britanike Daily Mail.
Nga erdhën të infektuarit e parë?
Por të gjitha këto nuk përjashtojnë mundësinë që virusi të mos ketë dalë në qarkullim pa dashje nga Instituti në Vuhan. Që në fund të muajit janar në gazetën shkencore Science u botua një artikull, që e vinte në pyetje këtë teori, sipas të cilës virusi ka kaluar nga tregu i peshkut tek njeriu.
Një studim i publikuar në revistën The Lancet pati ardhur në përfundimin se 13 nga 41 pacientët e parë të sëmurë me Covid 19, nuk kishin asnjë lidhje me tregun e peshkut.
Përveç kësaj, është e mundshme që infektimi i personit 0, pra njeriut të parë që mori virusin, të ketë ndodhur që në nëntor 2019. Rastet më të hershëm të infektimit nuk kanë pasur kontakt me tregun e peshkut, thekson edhe Daniel Lucey, Profesor për sëmundjet e infeksionit në Universitetin  Georgetown University Medical Center, në një intervistë të dhënë në atë kohë.
A e kanë fajin punët studimore?
Kjo shtron pyetjen si erdhi virusi në Vuhan. Një shpjegim i mundshëm vjen nga profesorja e virologjisë, Zhengli Shi, që është marrë me studime të lakuriqëve të natës në Institutin e Vuhanit dhe ka botuar në fillim të muajit shkurt një artikull shkencor në revistën Nature. Në gazetën South China Morning Post u botua më 6 shkurt një portret i shkencëtares. Në të shkruhej se si ka kërkuar ajo në 28 provinca të Kinës për zgavrrat e lakuriqëve të natës, ku ka marrë edhe prova për analiza. Në Vuhan ajo ka ngritur një arkiv të gjithanshëm për viruset e lakuriqëve të natës, siç shkruan ajo edhe në revistën Spektrum/Scientific American.
Prova me coronën në Mynih
Në fillim të vitit 2019, ajo publikoi me kolegët e saj një studim të përgjithshëm si transmetohet virusi corona nga lakuriqët e natës. Ajo zbuloi se në vrimat e hundës së lakuriqit të natës ndodhen viruse corone që janë shumë të ngjashme me virusin e përhapur tani.
Falë punës së ekipit të saj, është bërë shumë shpejt shkëputja e genomit të virusit, gjë që iu bë publike botës për të kërkuar për vaksinën dhe për të bërë provat me antitrupa me një shpejtësi të paparë deri tani.
Për këtë arsye Zhengli Shi u përplas javën e kaluar me armiqësira në mediat sociale, si në Azi ashtu edhe në pjesë të tjera të botës. Kolegu nga Nju Jorku Peter Daszak, presidenti i EcoHealth Alliance, që ka punuar bashkë me të në studime u detyrua të merrte në mbrojtje kolegen e re.
Në një intervistë për emisionin Democracy Now të National Public Radio, Daszak tha se pretendimet se virusi ka shpëtuar nga laboratori janë “krejt të pakuptimta”. Ai ka marrë pjesë vetë në grumbullimin e testeve nga lakuriqët e natës. Në laborator nuk janë bërë ruajtje të virusit SARS-CoV-2. Këtu kemi të bëjmë me "politizimin e pafat të fillesave të pandemisë."
</doc>
<doc docid='dw_53166967' lang='sqi' type='mono' source='https://www.dw.com/sq/sq/suksesi-gjerman-në-krizën-e-covid-19-dhe-faktorët/a-53166967' term='COVID'>
Qeveria gjermane vendosi t'i zbusë në mënyrë të kujdesshme masat kufizuese të jetës publike. Në lehtësimin e këtyre masave, landet federale vënë pikërëndesa të ndryshme, në përputhje me veçoritë rajonale. Por megjithë tendencën për një interpretim më liberal të vendimeve federale në landin e Rhenanisë Veriore-Vestfalisë dhe për një kurs më restriktiv në Bavari, e përbashkëta në Gjermani është vazhdimi i kufizimit të gjerë të jetës publike dhe ekonomike.
Arsyeja ka të bëjë me faktin se në këtë epidemi nuk ndihmojnë as nxitimi, dhe as përpjekjet këmbëngulëse për të parashikuar me çdo kusht të ardhmen afatgjatë. Orientimi kryesor për qeverinë gjermane janë përfundimet e shkencëtarëve, të cilat bazohen kryesisht në modele matematikore. Instituti kryesor i epidemiologjisë në Gjermani, Instituti-Robert-Koch aktualizoi së fundi edhe një studim të tij të vitit 2012, për virusin Sars. Në të përshkruhen skenarë të mundshëm të ecurisë së epidemisë së Covid-19.
Modelet dhe skenaret për virusin në Gjermani
Në këtë situatë të panjohur në Gjermani, edhe qeveria qendrore bazohet në modele për të marrë vendime. Kancelarja Angela Merkel shpjegoi për mediet se hapësira që ka qeveria për t'i lehtësuar masat është ende e vogël. Një rritje fare e vogël e infektimeve mund ta çojë edhe sistemin shëndetësor gjerman në limit të kapaciteteve. Aktualisht, shkalla e riprodhimit të virusit, pra numri i njerëzve që infekton 1 njeri është afërsisht 1 person (sot 0,7). Po të rritet kjo shkallë në 1,1, të gjithë shtretërit e reanimacionit në Gjermani do të zihen në muajin tetor. Nëse ndër pesë vetë, një njeri, fillon të infektojë jo 1 tjetër, por 2 vetë të tjerë, kurse të tjerët infektojnë vetëm 1 person tjetër, pra nëse shkalla e riprodhimit nuk është më 1, por 1,2, kapacitet e sistemit shëndetësor gjerman arrihen në korrik.  Po të kemi edhe një rritje më të madhe të numrit, në 1,3, kapacitetet arrijnë në limit që në qershor.
I njohur është edhe skenari hipotetik që përshkruan në një studim të aktualizuar të vitit 2012 Instituti-Robert-Koch në Gjermani. Po të konfirmohet ai priten disa valë të epidemisë së virusit Corona. Vala e dytë e infektimeve parashikohet në vjeshtë të këtij viti. E treta në pranverë të vitit të ardhshëm dhe e katërta në vjeshtë 2021. Vetëm atëherë do të arrihet infektimi i plotë i popullatës, pra do të infektohen 60-70 përqind e saj. Pra edhe do të ketë edhe antitrupa kundër virusit Corona tek njerëzit. Me daljen e një vaksine kundër virusit Corona, pasojat te njerëzit do të minimizohen. Provat klinike për këtë vaksinë fillojnë edhe në Gjermani javët e ardhshme.
Gjermania e gatshme për më shumë pacientë të huaj
Për të ardhmen, në kohët kësaj pandemie, në Gjermani vendoset çdo dy javë. Në 30 prill në Berlin do të diskutohet sërish a do të zbuten edhe më tej kufizimet.  Këtë të premte (17.04.), ministri i Shëndetësisë i Gjermanisë, Jens Spahn deklaroi se përhapja e virusit në Gjermani është bërë e menaxhueshme.
Kjo e lejon Gjermaninë që t'i ndihmojë më mirë shtetet e tjera për përballimin e virusit. Ministri Spahn u ka ofruar shteteve të tjera bisedime për parametrat e trajtimit në Gjermani të pacientëve të tjerë të huaj. Deri tani për kurim në reanimacion në Gjermani kanë ardhur 220 pacientë të huaj me virusin Corona: mbi 130 pacientë nga Franca, 50 nga Italia dhe 50 nga Holanda.
Admirim nga partnerët evropianë për Gjermaninë
Gjermania shihet me admirim për menaxhimin e kësaj krize nga shumica e shteteve evropiane. Organizata britanike, London Deep Knowledge Group madje e kategorizoi Gjermaninë "vendin më të sigurtë dhe më stabil në Evropë, dhe të dytin në botë", bazuar në menaxhimin e krizës. Vendi i parë në botë është Izraeli, që ka përvojë të gjerë me krizat. Pastaj vijnë Zvicra e Austria. SHBA vijnë në vendin e 70-të.  Këtë kategorizim të qendrës britanike e citon sot revista Der Spiegel.
Vlerësimi i botës për Gjermaninë në këtë pandemi bazohet në disa faktorë:
Së pari, në nivelin e përgatitjes paraprake dhe të pajisjes së sistemit shëndetësor gjerman. Numri gjithsesi i lartë i shtretërve të kujdesit intensiv para epidemisë, 28.000 shtretër, u rrit aktualisht në 40.000. 30.000 nga këta shtretër kanë aparate respiratore. Meqenëse 10.000 shtretër të kujdesit intensiv janë ende bosh, Gjermania i vë tani ato në dispozicion të pacientëve nga shtetet e tjera, duke ruajtur një rezervë prej 25-30 përqind.
Së dyti, faktor i rëndësishëm ndihmues në këtë krizë të virusit është numri i madh i spitaleve në Gjermani. 1400 spitale janë të shtrira në të gjithë Gjermaninë. Në situatën e tanishme kjo rezultoi e favorshme për testime dhe kurime. Refuzimi i autoriteteve për ta përgjysmuar në 600 numrin e spitaleve, siç kishte propozuar Fondacioni Bertelsmann, për të rritur më tej cilësinë e shërbimit, tani rezultoi fatlum.
Së treti, suksesi i Gjermanisë në këtë krizë bazohet në strategjinë e testimit në masë të popullatës dhe në veçimin pastaj të të infektuarve nga grupmoshat në rrezik. 160.000 teste në javë kryheshin që në fillim të epidemisë në Gjermani, 350.000 teste në javë kryhen sot (kapaciteti është për 700.000 teste në javë, deklaroi të premten ministri Spahn).  Për çdo 100 mijë banorë, Gjermania teston mbi 2079 vetë. SHBA testojnë p.sh. 851 vetë.
Këto masa pasqyrohen edhe në numrin deri tani të ulët të të vdekurve nga virusi Corona në Gjermani: pak më shumë se 3000 vetë kanë ndërruar jetë - nga një numër i përgjithshëm prej rreth 134.000 të infektuarish. 81.000 vetë ndërkohë janë shëruar.
Jo së fundi, në këtë pandemi për çdo shtet luan rol edhe rastësia. Të infektuarit e parë në këtë pandemi në Gjermani ishin kryesisht të moshave më të reja, të cilat e përballojnë virusin më lehtë. Izolimi i tyre pas testimeve nga grupmoshat më të mëdha, të rrezikuara më fort, e frenoi numrin e viktimave.
Parashikimet për daljen e vaksinës kundër Covid19 variojnë: më optimistet e shohin daljen e saj në vjeshtë, të tjerët pas një viti e gjysmë, aq sa nevojitet zakonisht për vaksinat. Deri atëherë ne do të vazhdojmë të marrim pjesë në jetën e përditshme. Por me "mendimet e duhura" në mendje: duke ruajtur një distancë 1,5 metra nga të tjerët; me shmangie të aktiviteteve jo të domosdoshme publike; duke mbajtur maska mbrojtëse në dyqane dhe në transport publik, të cilat tani qeveria gjermane i rekomandon me këmbëngulje; dhe duke larë e dezinfektuar duart e sipërfaqet.
"Gjendja është siç është", është një shprehje tipike e zonës së Këlnit në Gjermani. Situatën aktuale duhet ta pranojmë me ndërgjegje radikalisht, dhe të pranojmë si normale edhe pasigurinë.  Gjithsesi, njerëzimi është programuar për të mbijetuar - dëshmia jemi të gjithë ne.
Kapacitetet e spitaleve për të sëmurët me Corona në Gjermani janë rritur edhe më tej. Shenjat e para për ngadalësimin e përhapjes së Covid-19 japin shpresë për dobësim të virusit Corona. (03.04.2020)
</doc>
<doc docid='dw_53162342' lang='sqi' type='mono' source='https://www.dw.com/sq/sq/ministri-i-shëndetësisë-spahn-përhapja-e-virusit-është-bërë-e-menaxhueshme/a-53162342' term='COVID'>
Gjermania është e hapur për pranimin e pacientëve të tjerë të huaj me COVID-19. Sipas Ministrit të Shëndetësisë Jens Spahn, ai do të flasë me kolegët jashtë vendit për përmasat në të cilat do të trajtohen në Gjermani pacientët e rinj të huaj. Spahn-i më parë kishte deklaruar se afro 10.000 shtretër të kujdesit intensiv falas janë bosh dhe ato mund të përdoren nga të tjerë, minus një rezervë prej 25-30 përqind.
Jens Spahn bëri më tej të ditur se janë lidhur marrëveshjet e para për prodhimin e maskave mbrojtëse mjekësore në Gjermani, në luftën kundër virusit të koronës. Pas një tenderi të parë, kontratat iu dhanë rreth 50 ndërmarrjeve, thotë politikani i CDU-së. Me to do të prodhohen që prej mesit të gushtit, dhjetë milion maska speciale FFP2 dhe 40 milion maska kirurgjike në javë. Kjo do të mbulojë kërkesat bazë për sistemin shëndetësor.
Ministri Federal i Shëndetësisë Jens Spahn pret gjithashtu që në javët e ardhshme të dalë një aplikacion i celularëve inteligjentë, për të gjurmuar kontaktet e atyre të infektuar me viruse. Parë nga perspektiva e sotme, "mund të flitet më tepër për katër javë sesa dy javë" derisa të jetë në dispozicion një program funksional që i plotëson të gjitha kërkesat, tha Spahn. Aplikacioni duhet të garantojë sigurinë dhe mbrojtjen e të dhënave, si dhe të përmbushë përfitimin epidemiologjik.
Në konferencën e shtypit me ministrin Spahn, presidenti i Institutit Paul Ehrlich, Klaus Cichutek, njoftoi se edhe në Gjermani do të fillojnë së shpejti provat klinike për një vaksinë. Në të gjithë botën kanë nisur katër prova klinike, tha Cichutek. Ai që zgjat shumë nuk është licensimi i një vaksine, por zhvillimi për të arritur një vaksinë efektive, por edhe të tolerueshme, tha ai.
aud (dpa, dw)
</doc>
<doc docid='dw_53152495' lang='sqi' type='mono' source='https://www.dw.com/sq/sq/zgjatet-me-30-ditë-gjendja-e-jashtëzakonshme-në-maqedoninë-e-veriut/a-53152495' term='COVID'>
Për gjendjen e krijuar nga virusi është diskutuar në Këshillin e Sigurisë Kombëtare të Maqedonisë së Veriut, nën drejtimin e presidentit të vendit, Stevo Pendarovski. Aty u mor edhe vendimi për vazhdimin e gjendjes së jashtëzakonshme në Maqedoninë e Veriut edhe për 30 ditë apo deri më 17 maj. "Në bazë të vlerësimeve të bëra vërehet qartë se është e nevojshme të vazhdohet gjendja jashtëzakonshme. Ky vendim do të vlejë për 30 ditët e ardhshme”, ka deklaruar presidenti Pendarovski.
Lidhur me gjendjen në Kumanovë, presidenti Stevo Pendarovski ka thënë, se qëndrimi i tij është që edhe ky qytet të futet në karantinë shtetërore, sikur edhe qyteti i Dibrës që me sukses ka përballuar gjendjen me pandeminë. Presidenti ka kërkuar që pas festave të Pashkëve, qeveria të mendojë për lehtësimin e masave të lëvizjes së qytetarëve, por edhe të vënies në funksion të kapaciteteve ekonomike.
Kryeministri dhe tre ministra në vetëizolim shtëpiak
Kryeministri i Maqedonisë së Veriut Oliver Spasovski, zëvendëskryeministri, Bujar Osmani ministri i Shëndetësisë Venko Filipçe dhe i Arsimit, Arbër Ademi i janë nënshtruar vetizolimit shtëpiak, pas kontaktit që kanë pasur me kryetarin e Komunës së Kumanovës, Maksim Dimitrievski që ka rezultuar pozitiv me virusin Corona. "Për momentin, në Qendrën lokale për Shëndetin Publik në Kumanovë po bëhen vlerësimet epidemiologjike dhe kontaktet e kryetarit Dimitrievski. Gjatë ditës, do të përcaktohet se sa dhe cilët persona do të duhet të qëndrojnë në izolim 14-ditor. Qeveria e Maqedonisë së Veriut ishte e përgatitur për të gjitha skenarët, përfshirë një situatë të tillë.
Teste për virusin Corona në Shkup
Sipas njoftimeve zyrtare, puna e qeverisë maqedonaseveriore vazhdon të zhvillohet përmes komunikimit digjital. Edhe në kushte izolimi, vazhdon komunikimi i rregullt dhe koordinimi i të gjitha proceseve në vend dhe menaxhimi i krizës së virusit Corona”, thuhet në një komunikatë të qeverisë. Zëvendëskryeministri për çështje evropiane Bujar Osmani ka njoftuar se nga dita e enjte është futur në vetizolim. "Pas konfirmimit pozitiv për COVID-19 të Kryetarit të Kumanovës, e meqë të mërkurën kishim takim në Shtabin Komunal në Kumanovë, pavarësisht se gjatë gjithë kohës kam qenë me mjete mbrojtëse personale, maskë dhe doreza që epidemiologët i vlerësojnë si të mjaftueshme për t'u mbrojtur, vendosa që të enjten të mos shkoj në mbledhjen e Këshillit të Sigurisë te presidenti si dhe të vetizolohem deri të martën kur duhet të bëhet testimi sipas protokolleve”, ka shkruar Osmani në Facebook.
Shkupi
Në vetëizolim shtipiak gjenden edhe dy liderët e partive më të mëdha maqedonase Zoran Zaev nga LSDM dhe Hristijan Mickovski nga VMRO-DPMNE. Të dy liderët partiakë kishin zhvilluar më parë disa intervista me një gazetar që ka dalë pozitiv pas testit të virusit Corona.
Gjatë 24 orëve të fundit në Maqedoninë e Veriut janë shënuar 107 të infektuar të rinj dhe një i vdekur nga Covid-19. Ky është numri më i lartë i të infektuarve brenda 24 orëve në Maqedoninë e Veriut që nga fillimi i pandemisë. Gjithsej numri i të prekurve nga virusi në Maqedoninë e Veriut ka arritur në 1081 persona, prej të cilëve 46 vetë kanë ndërruar jetë,  ndërsa janë shëruar 98 persona.
</doc>
<doc docid='dw_53129843' lang='sqi' type='mono' source='https://www.dw.com/sq/sq/si-dhe-nga-duhet-të-fillojë-zhbllokimi-ekonomik-në-shqipëri/a-53129843' term='COVID'>
Shqipëria përgatitet për daljen e matur nga izolimi. Në mbrëmjen e të martës, (14.04.2020) kryeministri shqiptar, Edi Rama bëri me dije në rrjetet sociale, se hapja nga izolimi mund të fillojë pas 10 ditësh. Ajo do të jetë "me pikatore dhe e njëjtë me atë të Austrisë, që e ka pak më të avancuar në kohë” theksoi ai. "Aq liri sa të jetë e mundur, aq shtrëngime sa të jetë e nevojshme”, citoi kryeministri Rama kancelarin austriak Sebastian Kurz. Ai theksoi gjithashtu që "nëse shifrat e rasteve të reja të të prekurve përkeqësohen sërish, do të ketë një mekanizëm që do të rikthejë masat shtrënguese”.
Lehtësimi i këtyre masave, që po i paraprin rifillimit gradual të aktivitetit ekonomik në sektorin privat, nisi në fillim të kësaj jave. Autoritetet e rritën nga 8 në 12 orë e gjysmë hapësirën kohore të qëndrimit hapur të supermarketeve, bankave dhe farmacive gjatë ditëve të javës por ruajtën shterrethimin prej 40 orësh në fundjavë. Qytetarëve iu rrit nga 60 në 90 minuta leja ditore, e marrë online nga Policia e Shtetit për të blerë ushqime, ilaꞔe dhe kryer shërbime të tjera thelbësore. Ky lehtësim "me pikatore” është shoqëruar me forcimin e kontrollit dhe penaliteteve për shkelësit. Policia do të gjurmojë dhe identifikojë me dronë në të gjithë vendin, shkelësit e rregullave, për të cilët autoritetet po parashikojnë ashpërsimin e dënimeve duke përfshirë edhe burgimin.
Treg perimesh në Tiranë
Rifillimi i punës në sektorin privat, 50 % të ngrirë
Ministrja e Financave, Anila Denaj, tha në mbrëmjen e të martës në një kanal televiziv kombëtar se "Pothuajse 50% e aktivitetit ekonomik në sektorin privat është i ngrirë”. Që nga mesi i muajit të kaluar, disa ditë pas shfaqjes së dy rasteve të para të infektuara me COVID-19, për të frenuar përhapjen e tij në Shqipëri u mbyllën pothuajse të gjitha bizneset. Për të shmangur falimentimin e bizneseve të vogla, mbështetur sistemin shëndetësor dhe shtresat në nevojë qeveria vuri në dispozicion më 20 mars, 370 milionë dollarë. Mbështetja arriti në 410 milion dollarë, kurse të martën (14.04) qeveria vuri në dispozicion "Paketën e zgjeruar” të mbështetjes për bizneset e mëdha prej 40 milionë dollarësh.
Prej saj përfitojnë një pagë prej 351 dollarë, (40 mijë lekë) 176 mijë punëtorë në këto biznese, të prekur nga karantina në shtëpi dhe masat shtrënguese. Paga do të merret në cash brenda këtij muaji. Nga dy fazat e mbështetjes kanë përfituar 246 mijë punëtorë në sektorin privat, për të mundësuar kështu rikthimin në vendet e tyre të punës, në një kohë ende të pacaktuar.
Prof, Adrian Civici
Ekspertët: Si dhe nga duhet filluar zbllokimi ekonomik?
Prof. Adrian Civici, ekspert ekonomie, thotë për DW se zhbllokimi linear, gradual i bizneseve nuk është efikas. "Strategjia më e mirë është nxjerrja e bizneseve nga bllokimi, me grupe aktivitetesh ekonomike dhe shërbimesh të lidhura dhe ndërvarura me njëra-tjetrën, që zinxhiri i prodhimit dhe shërbimeve të punojë normalisht. Zhbllokimi linear dhe gradual pa marrë sa duhet në konsideratë lidhjet e ndërsjellta që shumë biznese kanë me njëra-tjetrin, do ta ulte ndjeshëm eficencën e hapjes graduale të aktivitetit ekonomik”. Prof. Civici thotë për DW se zhbllokimi duhet të fillojë me sektorët më të ndjeshëm të industrisë si "ai i industrinë fasone, agroushqimore, sektorin e ndërtimit, e shërbimeve, atë minerar dhe të naftës”
Kritika ndaj paketave mbështetëse vijnë edhe nga Dr. Selami Xhepa, ekspert i njohur në Shqipëri në fushën e ekonomisë. Ai thotë për DW se dy paketat mbështetëse janë të pamjaftueshme për zhbllokimin e aktivitetit ekonomik. "Ato zbusin problemet sociale për grupe të rendësishme të shoqërisë, por shuma është e pamjaftueshme per të krijuar një stimul të fortë për rritjen ekonomike. Efekti më i fortë arrihet kur ndërhyrjet janë të forta që në fillim. Paga prej 351 dollaresh jepet vetëm një herë, në Prill. Nëse pandemia vazhdon të mbajë më gjatë njerëzit të mbyllur në shtëpi gjendja sociale e popullise do të rëndohet dhe do të kërkojë ndërhyrje financiare të mëtejshme”, thekson ai për DW.
Prof. Selami Xhepa
"Hapja e industrive duhet të fillojë sa më parë. Kjo do të kërkojë plotësimin e disa standarteve shtesë, që autoritetet duhet t'i hartojnë dhe konsultojnë me vetë industritë. Pothuajse me siguri Shqipëria po futet tanimë në recesion ekonomik. Investimet e  shtuara, programe shpenzimesh publike intensive janë të vetmet mundësi për një reagim të shpejtë afat shkurtër. Programi i lehtësive për sipërmarrjen private duhet të jetë i fuqishëm, me kredi pa interesa për dy vjet, që sipërmarrja private të ristartojë aktivitetin dhe të ecë drejt normalizimit” thekson Prof. Selami Xhepa.
</doc>
<doc docid='dw_53128248' lang='sqi' type='mono' source='https://www.dw.com/sq/sq/artan-fuga-është-më-e-lehtë-të-sillesh-si-kapter-zbori-me-qytetarët-sesa-si-pushtetar-në-shërbim-të-tyre/a-53128248' term='COVID'>
DW: Ushtria shqiptare patrullon me automjete të blinduara rrugëve të vendit si masë e marrë nga qeveria kundër virusit Corona. Ndaj kësaj mase ka pasur zëra pro dhe kundër. Cili është mendimi juaj?
Artan Fuga: Nuk shoh asnjë lidhje mes daljes një fundjave të autoblindave në rrugë dhe përballjes së epidemisë së Covid-19. Asnjë! Sigurisht, sikundër edhe në vende të tjera evropiane apo në SHBA, edhe Shqipëria ka zbatuar mbylljen e popullsisë për të mos lejuar zgjerimin e infektimit masiv, mund të bëjë shumë më tepër kundër epidemisë, por dalja e automjeteve të blinduara nuk ka lidhje. Më kujtohet se aty nja 20 vjet pas Luftës së Dytë Botërore luanim "topa luftash", "komandçe", "partizanët - ballistët", me shokët dhe shoqet e lagjes. Ideja ishte kush e qëllonte me top llastiku, ose e shenjonte duke i bërtitur "të dogja" shokut ose shoqes që fshihej pas pemës ose shtyllës elektrike prej druri, pas cepit të pallatit, etj.
Nuk e di kush na i kishte mësuar ato lodra kolektive, por tani mendoj se ishin jehona e Luftës së Dytë Botërore. Lufta reale kishte përfunduar, por ajo duke tronditur ndërgjegjen kolektive vazhdonte në lojrat tona fëmijërore, naive, si një luftë imagjinare. Ne bënim betejat tona imagjinare si fëmijë, sepse dihet që fëmija është pak mitoman, pak naiv, pak shndërrues i realitetit në një delir shpërthyes që ikën me moshën. Ndërkaq, më pas në vitet '70, tanimë të rinj, ne i kishim harruar lodrat tona "topadjegsi" në lagje, por loja me luftë vazhdonte. Erdhën zboret ushtarake. Ku ne përgatiteshim të luftonim një armik imagjinar, duke bërë alarme, duke mësuar artin ushtarak në shkolla, duke parakaluar, e kështu me radhë. Një armik që nuk vinte kurrë, nuk kishte pse të vinte, dhe as dihej se përse duhej të vinte.
Deliri fëmijëror nisi të kthehet në megalomani adoleshentësh që gjithmonë nxitej nga shteti i kohës, i cili e kishte si një mjet mbylljeje, izolimi dhe diktati mbi popullsinë. Është më e lehtë të sillesh si kapter zbori me qytetarët që trajtohen si rezervistë sesa t'i trajtosh si pushtetar në shërbim të tyre. Mentaliteti i kapterit, nisi të shuhet për dekada pas hyrjes së botës në periudhën e pasluftës së ftohtë. Mirëpo përsëri, ja me tërmetet, pandemitë, me flukset masive të valëve të emigracionit drejt Evropës dhe Ballkanit, me mbylljen e kufijve, izolimin e qytetarit në shtëpi, mentaliteti i luftës virtuale nis e ngre kokë përsëri.
Tani na kap në një brez tjetër 50- dhe 60-vjeçarësh dëshira për luftra virtuale, është një lojë luftash si filmi "Tinguj Lufte", "Operacioni Zjarri", "Fije që Priten", "Prita", "Mëngjese Lufte", etj. Edhe në botë ka shumë filma me luftë, ndërkohë që luftë me tanke në Evropë dhe Perëndim nuk ka. Luftrat janë në periferi tashmë, sidomos pas mbarimit të luftrave gjakatare në Ballkan, ku shqiptarët u masakruan. Tani loja me luftra, me tanke në qytet, është një dëshirë viriliteti, kur fuqia e brezit, apo edhe e shtetit, për t'u armatosur ka rënë fort. Janë nostalgji parakalimesh kur ta zemë ministri Balluku, kryeministri Shehu, e të tjerë drejtonin parakalimet në bulevard para liderit suprem. Ishte një mitologji virtuale e luftës virtuale që kishte kohë që kishte përfunduar. Kurse tani kemi imitimin e parakalimeve të atëhershme që duhet thënë se ishin të frikshme, madhështore, sa edhe të poshtra psikologjikisht dhe politikisht. Dalja e sotme është pra si imitim, një ëndërr e ëndrrës, një imitim i imitimit, një delir i delirit. Atëhere deliri shfaqej si nostalgji e luftës, si revole e pashkrepur, që tundej mbi koka qytetarësh, sot është një lojë tankesh të mplakur, një operacion senil, një si një lloj viagre për të rishfaqur topaluftat e vegjëlisë në shtetrrethimet senile me tanke të sotme, sapo paraqitet rasti, duke kuruar dëshirën për të treguar potencë.
Artan Fuga (Fotografi private)
Kjo është faza e tretë e delirit pra që si në moshën e njeriut nis si mitomani fëmijore, vazhdon si grandomani narciste rinore dhe e brezit të mesëm, dhe përfundon në nostalgji delirante që duket se përsërit të kaluarën si një përpjekje për të ruajtur fasadën rinore. Keni parë filmin "Kapedani", kur personazhi tundte në ëndërr shkopin e tij, duke pasur në nën-ndërgjegjen nokturne imazhet delirante sikur po tundte jataganin kundër osmanëve?
Po filmin "Jeta është e bukur" të Roberto Begninit e keni parë? Ai filmi pra që babai i mbyllur në kap përqendrimi me djalin e tij ndofta shtatë ose tetëvjeçar, për ta ruajtur djalin nga tmerret e kampit, e futi në rrëfim ku gjithçka e paraqiste si një lojë qesharake. Tankun si lojë. Ndërkohë që tanku ishte i vërtetë, terrori i vërtetë. Kurse ne na ndodh e njejta gjë, transformimi mitomanik i lojës në realitet. Në film ne kemi transferimin e realitetit në ëndërr, kurse në rastin e tankeve në rrugë tani kemi dëshirën për të transferuar lojën në një realitet! E marrin qytetarin si një fëmijë dhe i thonë: I shikoni këto lodrat këtu, me zinxhira, janë tanke eeeej! Jemi luftë eeeej! Dhe fëmija e besonte babain e vet në film.
Unë po të kisha qenë do ta kisha transformuar pakëz filmin: Në një moment fëmija në filmin tim do t'i thoshte babait: O bab, lene këtë muhabet, unë po bëj sikur të besoj sepse dua të të qetësoj ty, të të krijoj idenë se ti po më qetëson mua. Unë po luaj me ty, dhe jo ti me mua. Në fakt babai duke i shpjeguar ngjarjet reale si lojë, përpunonte dhe manipulonte frikën e vet, shprehte dëshirën që ai realitet i tmerrshëm të ishte një ëndërr. Sepse unë kam idenë që fëmijët janë shumë më inteligjentë sesa i kujtojnë ata prindërit e tyre. Ata bëjnë lojën e tyre me të rriturit, sikundër qytetarët luajnë edhe ata me pushtetarët. Bëjnë sikur besojnë. Pushtetarët nxjerrin tanket duke u thënë : Eeeej luftë, more luftë, kurse qytetarët bëjnë sikur tremben : Luftë more luftë!
Ja kështu e shoh psikanalizën e asaj ngjarjeje. Për të tjera pastaj mund të flasim sa të duash. Sa u njoftua popullsia për daljen e ushtrisë në rrugë? Kush e dha urdhërin që ushtria të bëjë funksionet e policisë? Cili është këtu roli i Komandantit të Përgjithshëm të Forcave të Armatosura dhe cili reagimi i tij? E të tjera.
DW: Në daljet e tij publike kryeministri i vendit përdor shpesh termin "luftë”. A është ky termi i duhur për t'u përdorur? Ç'impakt ka kjo tek njerezit?
Termin "luftë” nuk e përdor vetëm ai, e ka të huazuar nga qeveritarë evropianë si italianë, francezë, etj që e kanë përdorur. Dihet që imitimi diskursiv sot në televizione është diçka e lehtë. Ka emigrim terminologjik sot sikundër lloje të tjera emigrimesh. Termi luftë vjen, sepse sikundër e thamë edhe epideminë ky brez pa luftë reale e mendon, e metaforizon si luftë me armë. Nuk e simbolizon luftën si epidemi, por epideminë si luftë. Eshtë njësoj sikundër ta zemë peshkatari me grep në dorë të thotë kur grepi kap peshkun e qëlloiiiiii! Ose kur trajneri i futbollit u thotë çunave: do t'i sulmojmë nga të dy krahët! Ose kur druvari pasi çan trungun e pemës me sopatë thotë: po këpus në mes! Ose kur dikush pasi është zënë me komshiun te shkallët e pallatit, i thotë gruas në shtëpi: E grrivaaaaa! E shkrivaaaa, etj. Përsëri i duhet kthyer delirit të luftës.
Shteti sikundër ka shpjeguar Niçja është një fuqi në potencë që kërkon të shprehet. Kur nuk ka përse shprehet si potencë, atëhere riprodhon dëshirën e fshehur në mënyrë simbolike. Por, këtu ka lidhje edhe me rrezikun e humbjes së jetëve, si edhe të vdekjeve të mundshme masive. Por, si luftë është qesharake. Luftoni duke u mbyllur në shtëpi! Luftoni duke ndejtur shtrirë në divan! Sikundër thuhej në vitet e para të Luftës së Dytë Botërore, para sesa të fillonin luftimet reale, ishte një: Luftë qesharake!
DW: Cilat mund të jenë pasojat sociale që mund të ketë Shqipëria pas daljes nga izolimi?
Është shpejt të anticipojmë, sikundër bëjnë mitomanë të ndryshëm që mendojnë se çfarë do të bëhet në një kohë që askush nuk e di se çfarë do të prodhojë. Gjithsesi vëmendja duhet mbajtur në një të ardhme të afërt: Sa do të vazhdojë epidemia? Si do të dilet nga epidemia? Ekonomia kërkon të dilet sa më shpejt, kurse epidemiologjia sa më vonë! Këtu nuk duhet as nxitim ekonomik, as vonim kujdesi mjekësor. Nëse ky ekuilibër prishet, atëhere rrezikohet biznesi dhe jeta sociale e njerëzve, kurse po pati nxitim, atëhere vërtet rrezikojmë të kemi një epidemi vdekjeprurëse, një "luftë". Pra, duhet menaxhuar dalja nga shtëpia. Se mos duhen tanke për të nxjerrë njerëzit për t'i shtyrë të punojnë! Dikur shqiptarin e çonin me tanke të punonte, me detyrim, tani në kohë epidemie e detyrojnë me tanke të mos punojë por të mbyllet në shtëpi.
Historia ka anët e veta qesharake. Kush e mendonte! Ajo që unë mendoj është se do të ketë një fazë graduale rifillimi të jetës sociale, e cila lypset të mendohet mirë. Gradualiteti do të ishte strategjia më e mirë. Për pasojat sociale, do të duhet të presim pak. Jemi si ai i sëmuri që ngrihet nga koma dhe nuk dimë se si do të reagojë, a do të ketë kujtesë, a ka harruar të ecë, si do t'i funksionojë aparati tretës? Po, të ngrihemi njëherë.
Artan Fuga është profesor i sociologjisë, i filozofisë dhe i shkencave të komunikimit në Shqipëri e Francë dhe anëtar i Akademisë së Shkencave të Shqipërisë.
</doc>
<doc docid='dw_53128957' lang='sqi' type='mono' source='https://www.dw.com/sq/sq/kosovë-masa-të-rrepta-kundër-lëvizjes-në-rrugë-por-jo-gjendje-e-jashtëzakonshme/a-53128957' term='COVID'>
Në Kosovë nga e mërkura (15.04) hyjnë në fuqi masat e rrepta të lëvizjes së qytetarëve në përpjekje për ta parandaluar përhapjen e koronavirusit që në ditët e fundit shënoi rritje. Numri i të infektuarve me Covid-19 ka arritur në 387 vetë, me 8 të vdekur që kishin edhe sëmundje shoqëruese dhe 56 të shëruar. Masat e reja që parashohin lëvizjen e kufizuar të qytetarëve i bëri publike ministri në detyrë i Shëndetësisë në Qeverinë e Kosovës, Arben Vitia, në një konferencë për media.
Nga data 15 prill, qytetarët kanë të drejtë të lëvizin në rrugë vetëm për 1 orë e gjysmë në ditë. "Që nga data 15 prill në ora 06:00 ndalohet qarkullimi i personave fizikë jashtë shtëpive, përveç për furnizim me ushqim dhe barna, si dhe për detyrat e nevojat financiare per 1 orë e gjysmë në ditë. Personave të moshuar u rekomandohet të mos dalin fare nga shtëpitë përveç në raste urgjente. Qytetarët e Kosovës janë të obliguar që kur dalin në rrugë të mbajnë maska ose mbulesa tjera për pjesën e gojës dhe hundës. Kur dalin në rrugë, personave fizikë nuk u lejohet shoqërim nga asnjë person, përveç në dy raste, personave me aftësi të kufizuara dhe personave nën 16 vjeç", tha ministri Arben Vitija. Ai paralajmëroi se mosrespektimi i masave të këtij vendimi konsiderohet kundërvajtje administrative dhe dënohet prej 1 mijë deri në 2 mijë euro gjobë për personat fizikë dhe 3 mijë deri 8 mijë euro për personat juridikë.
Arben Vitija
Reagime të ashpra politike
Ndalimi i qarkullimit të njerëzve si masë e nxjerrë për të parandaluar përhapjen e koronavirusit, vendim ky i nxjerrë nga Ministria e Shëndetësisë, po cilësohet antikushtetues nga partitë politike parlamentare, të cilat reaguan ashpër. Kryetari i Aleancës për Ardhmërinë e Kosovës, Ramush Haradinaj, i bëri thirrje qeverisë në detyrë që ta respektojë Kushtetutën dhe ligjet në vend.
"Kushtetuta e vendit të mbrohet nga cënuesit e saj. Qeveria e shkarkuar është cënuesi kryesor i saj. Pas vendimit të Gjykatës Kushtetuese kjo qeveri është recidiviste në shkelje. Vendimi për këtë kufizim nuk ështe një vendim që i përket specifikave të vendit tonë. Ky vendim e bën të pamundur zbatimin e tij nga institucionet. Qytetarit i është shkelur e drejta në bazë të specifikave dhe i është pamundësuar të kryej detyrat bazike në kohën e caktuar prej 1 orë e 30 minuta. E ftojmë qeverinë e shkarkuar ta respektoj Kushtetutën dhe t'i zbatojë ligjet në vend”, tha në reagimin e tij Ramush Haradinaj.
Edhe kreu u Lidhjes Demokratike të Kosovës (LDK) Isa Mustafa, tha se nga "qeveria në detyrë është pritur të segmentojë zonat e krizës dhe të rregullojë lëvizjen e qytetarëve në ato pjesë, sepse të gjithë jemi të interesuar ta mposhtim pandeminë e jo të kamuflojë gjendje të jashtëzakonshme në tërë tërritorin përmes Ministrit të Shëndetësisë”.
"Vendimet që Kryeministri në detyrë na i lexoi mbrëmë në "natën historike” përmes gojës së Ministrit të Shëndetësisë, janë shqetësuese. Ato kapërcejnë çdo kufi të një shteti demokratik. Sipas këtyre vendimeve, qytetarët e Kosovës nuk janë qytetarë me të drejta të garantuara kushtetuese. Qeveria në detyrë nuk është qeveri e një shteti parlamentar. Ajo nuk po e respekton Kushtetutën dhe Aktgjykimin e Gjykatës Kushtetuese. Ministritë e caktuara janë bërë vet ligji”, shkroi Isa Mustafa në reagimin e tij. Mustafa tha, se "pako e vetme e arsyeshme është që të shkojë kjo qeveri dhe logjikë qeverisëse një ditë e më parë, të krijohet qeveri e re e cila së bashku me Kuvendin do të nxjerrë masat e domosdoshme për ta kapërcyer këtë gjendje”.
Një ambulancë në Prishtinë për të sëmurët me Corona
LDK që ishte në koalicion me Vetëvendosjen e udhëhequr nga Albin Kurti, në fund të muajit mars inicoi mocion mosbesimi ndaj qeverisë së udhëhequr nga Albin Kurti. Më 25 mars parlamenti i Kosovës me 82 vota e rrëzoi qeverinë Kurti, e cila në këtë fazë po vazhdon punën si qeveri në detyrë. Tash Lidhja Demokratike e Kosovës po synon krijimin e një koalicioni të ri, në rast se i kërkohet nga Presidenti të formojë një shumicë të re parlamentare dhe qeverinë e re të Kosovës.
Këshilli i Përgjithshëm i LDK-së, në një mbledhje të mbajtur me datë (14.04) u pajtua siç thuhet në një komunikatë të nënshkruar nga Isa Mustafa se "për marrjen e mandatit mbi bazën e ndjekjes së procedurave kushtetuese, për formimin e Qeverisë”. "Si Kryetar i LDK-së konstatoj se ekziston vullneti i Këshillit të Përgjithshëm të Lidhjes Demokratike të Kosovës për marrjen e mandatit mbi bazën e ndjekjes së procedurave kushtetuese, për formimin e Qeverisë në një koalicion të mundshëm me AAK, Nisma SOCIALDEMOKRATE-AKR dhe partitë që përfaqësojnë komunitetet joshumicë në Kuvendin e Republikës së Kosovës”, thuhet në njoftimin e LDK-së.
Dy partitë AAK dhe Nisma Social Demokrate më herët janë shprehur të gatshme që t'i bashkohen LDK-së, në rast se i kërkohet formimi i qeverisë së re të Kosovës. E nga ana tjetër, Presidenti Hashim Thaçi tashmë dy herë i ka kërkuar partisë që doli e para në zgjedhjet e nëntorit të vitit 2019, Vetëvendosjes që ta mandatojë kandidatin e ri për kryeministër. Por lideri i saj Albin Kurti, akoma nuk i është përgjigjur presidentit në këtë pikë, ndërkaq, vazhdon të kërkojë që pas pandemisë, të mbahen zgjedhje të reja.
</doc>
<doc docid='dw_53112364' lang='sqi' type='mono' source='https://www.dw.com/sq/sq/leopoldina-si-do-të-jetë-e-përditshmja-me-virusin-corona-në-gjermani/a-53112364' term='COVID'>
Nxënësit duhet të mësojnë në grupe të vogla, në mjediset publike në Gjermani pjesërisht do të jetë e detyrueshme mbajtja e maskës mbrojtëse dhe aplikacionet do të përdoren vullnetarisht, pasojat ekonomike do të zbuten në nivel mbarë-europian – kështu e përfytyrojnë normalitetin e ri me në kohët e virusit Corona studiuesit e fushave të ndryshme nga Akademia Leopoldina. Rekomandimet e Akademisë Kombëtare të Shkencave u pritën me interes, kancelarja Angela Merkel në prag të publikimit e quajti atë „një studim shumë të rëndësishëm". Kur të hënën e Pashkës dokumenti i pritur me interes prej 18 faqesh u publikua në internet, faqja e akademisë në Halle an der Saale ishte e mbingarkuar dhe pjesërisht e paarritshme.
Sa jetë publike është e mundshme?
Zbutjen e kufizimeve shkencëtarët e venë në varësi të tre faktorëve: Stabilizimi i infeksioneve të reja në një nivel të ulët, klinikat duhet të krijojnë kapacitete rezervë dhe duhet të rifillojnë trajtimin si normalisht të të gjithë pacientëve të tjerë, së treti qytetaret dhe qytetarët u përmbahen masave të njohura mbrojtëse si rregullat e ruajtjes së distancës dhe mbajtja e maskës. Të parat mund të rihapen dyqanet e shitjes me pakicë  dhe bizneset e gastronomisë, autoritetet dhe ndërmarjen mund të rifillojnë aktivitetin me publikun. Edhe udhëtimet mund të rifillojnë duke iu përmbajtur masave mbrojtëse. Për këtë akademia Leopoldina rekomandon detyrimin për përdorimin e maskës „në sektorë të caktuar si në shërbimin e qarkullimit urban". Duke ruajtur distancë të mjaftueshme mund të rihapen edhe aktivitetet kulturore e sportive. Në këtë drejtim është i domosdoshëm një monitorim i vazhdueshëm të numrit të infeksioneve.
A është i mundur kthimi në shkolla së shpejti?
Prej një muaji në Gjermani shkollat janë të mbyllura – e Homeschooling me materiale të organizuara me ngut funksionon në forma të ndryshme sipas rastit. "Rifillimi i orës së mësimit në shkolla duhet të mundësohet sa më shpejt të jetë e mundur", thuhet në dokumentin e akademisë Leopoldina. Fillimisht mund të hapen gradualisht shkollat fillore, duke nisur me klasat e nivelit më të lartë. Kjo duhet realizuar pasi të jenë garantuar klasa me hapësirën e duhur për ruajtjen e distancës, ku mund të grumbullohen deri në 15 fëmijë bashkë.
Në shkollat e niveleve të tjera rifillimi mund të jetë i ngjashëm, prioritet në to kanë provimet përmbyllëse. Universitetet dhe shkollat e larta semestrin e verës do ta zhvillojnë kryesisht në hapësirën digjitale. "Të gjitha masat duhet të zbatohen për një kohë të gjatë duke respektuar rregullat e higjenës, distancës, mbrojtjes së hundës dhe gojës me maskë, testimit dhe pasojave të karantinës", shkruajnë anëtarët e akademisë.
Si do të mbikqyret përhapja e virusit?
Shkencëtarët bëjnë fjalë për një „lëvizje shumë delikate": Çdo hap i kërkuar me insistim për kthimin në normalitet bart rrezikun e numrit të rasteve, që mund të mbingarkojnë sistemin e shëndetësisë deri në limitet e veta. Deri tani përhapja e pandemisë në Gjermani është dokumentuar kryesisht përmes „grumbullimit të të dhënave sipas simptomave", që do të thotë se janë testuar kryesisht personat që kanë pasur simptoma. Shkencëtarët propozojnë, që këto të dhëna të plotësohen përmes serisë së testeve reprezentative dhe rajonale. Krahas testimit akut të të infektuarve të mundshëm duhet të verifikohet edhe se kush është imun kundrejt virusit, pra që e ka përballuar sëmundjen dhe ka krijuar antitrupat. Prej kësaj shkencëtarët shpresojnë një parashikim afatshkurtër të sigurtë, prej nga politika mund të mësonte se çfarë efekti kanë masa të caktuara.
A do të vijë aplikacioni Corona?
Ky dokument përmend duke e vlerësuar Korenë e Jugut, që ka ndjekur përmes lokalizimit nga celularët përhapjen e virusit Corona. Akademikët rekomandojnë projekte të ngjashme në Gjermani mbi bazën e vullnetit të lirë: "Kjo do ta rriste precizionin e modeleve aktuale në dispozicion, për të lejuar një parashikim të diferencuar të rrjedhës së pandemisë në varësi të kontekstit dhe lokalizimit", shkruajnë studiuesit.
Ata i varin shpresat tek „donacioni digjital i të dhënave", që shkojnë edhe më tej se përcaktimi i profileve të lëvizjes: Në një aplikacion mund të nisin anketimet aktuale të popullsisë, Fitness-Tracker mund të japin të dhëna, prej nga mund të nxirren konkluzione për një sëmundje të mundshme me COVID-19.
Por që luftimi i pandemisë të mos kulmojë në një mbikqyrje masive digjitale, të dhënat parimisht duhet të mbahen anonim dhe pas skadimit të afatit të shuhen – për mbrojtjen e të dhënave mund të ketë menaxhues të pavarur.
Si mund të zbuten pasojat psiqike?
Kriza Corona i stërmundon mendërisht qytetarët. Ndaj shkencëtarët rekomandojnë një komunikim të kuptueshëm dhe një komportim të vetpërgjegjëshëm me situatën. Shërbimet e konsulencës dhe të emergjencës duhet të zgjerohen. Në këtë kontest në dokument vlerësohen masat e marra në Francë, ku në supermarkete dhe në farmaci janë instaluar qendra për rastet e dhunës në familje dhe situata të tjera emergjence familjare.
Çfarë do të bëhet me ekonominë?
Shkencëtarët në plan të parë rekomandojnë masa, që duhet të kontribuojnë për ta mbajtur recesionin sa më të butë që të jetë e mundur. Dokumenti përmend edhe masa, që ndërkohë i ka marrë qeveria, si punën me normë të reduktuar, ndihma likuiditeti dhe shtyrje e tatimeve. Në nivel europian është rënë dakord për paketën e shpëtimit financiar për krizën Corona, por ende jo për bondet Corona, që po debatohen me zjarr. Rindërtimin e ekonomisë pas krizës Corona studiuesit e konsiderojnë si një „shans historik" për më shumë qendrueshmëri: "Ndërtimi i një ekonomie konform ruajtjes së klimës dhe si rrjedhojë një kthesë e mobilitetit dhe bujqësisë japin impulse thelbësore për inovacion dhe rritje ekonomike."
Kush qendron pas këtyre propozimeve?
Akademia Leopoldina që nga viti 2008 ndodhet nën kujdestarinë e presidentit, paraardhësja e akademisë aktuale kombëtare është themeluar në vitin 1652. Dokumenti me rekomandimet i publikuar tani është i treti në radhë që nga fillimi i pandemisë Corona. Ndër bashkëutorët janë studiuesi i shkencave ekonomike Clemens Fuest, sociologu Armin Nassehi, psikologu Klaus Fiedler dhe presidenti i Akademisë Leopoldina Gerald Haug. Por vendimet përfundimtare merren nga politikanët që janë dhe përgjegjës për zbatimin e tyre. Të mërkurën (15.04) kryeministrat e landeve bashkë me kancelaren do të konsultohen për ecurinë e mëtejshme gjatë një konference telefonike.
</doc>
<doc docid='dw_53107327' lang='sqi' type='mono' source='https://www.dw.com/sq/sq/kosovë-rritje-e-madhe-e-numrit-të-rasteve-me-covid-19/a-53107327' term='COVID'>
Rritja e rasteve me virusin Corona në Kosovë nuk ka të ndalur. Vetëm në 24 orët e fundit u regjistruan 79 raste të reja të infektuar me Covid-19, duke e ngritur numrin në gjithsej 362 raste, njoftoi Instituti i Shëndetit Publik në Kosovë. "35 prej tyre janë nga komuna e Ferizajt, 16 nga komuna e Prizrenit, 6 raste në Han të Elezit, 6 raste nga komuna e Vitisë, 3 nga komuna e Gjilanit, 2 nga komuna e Malishevës, 2 nga komuna e Vushtrrisë dhe nga 1 rast në Skënderaj, Klinë, Rahovec, Fushë Kosovë, Istog, Mitrovicë e veriut, Leposaviç, Zubin Potok dhe Kamenicë”, thuhet në njoftim.
Masa më të rrepta
Që nga paraqitja e rasteve të para me virusin Corona në Kosovë në fillim të marsit, 7 persona kanë humbur jetën ndërsa, 59 janë shëruar. Rritja e numrit të rasteve bëri që disa nga komunat e mëdha të Kosovës përfshirë edhe Prishtinën të futen në karantinë të plotë. Qeveria në detyrë paralajmëroi shtrëngimin e masave të reja në luftën kundër virusit Corona. Kryeministri në detyrë i Kosovës Albin Kurti, tha se nga sot datë (13.04) të gjitha përgjegjësitë për vendimet që lidhen me përballjen e situatës me virusin Corona do të merren nga ministria e Shëndetësisë. Kjo për faktin që sot hyn në fuqi një vendim i Gjykatës Kushtetuese, që ia ka kufizuar mundësitë qeverisë së Kosovës që të marr vendime të kufizimit të lirisë së lëvizjes në nivel vendi, por, kjo mund të bëhët nëpër komuna veç e veç.
"Vendimet do të merren për komuna të caktuara varësisht nga nevojat që vijnë si rezultat i rekomandimeve të Institutit Kombëtar të Shëndetit Publik. COVID-19 është një armik i padukshëm e i heshtur që edhe vret, prandaj parandalimi është zgjidhja e mjaftueshme por edhe e nevojshme kur sistemi publik shëndetësor nuk është në nivel të kënaqshëm”, tha në një konferencë për media kryeministri Kurti.
Sipas ministrit në detyrë të Shëndetësisë Arben Vitia, në javët në vijim virusi Corona do të hyjë në fazën kulmore, prandaj ai kërkoi nga qytetarët që të respektojnë masat kufizuese. "Tani jemi në situatën kur nuk duhet, nuk mundemi ta tolerojmë neglizhencën karshi këtij virusi të rrezikshëm, por duhet patjetër bashkëpunimi dhe bashkërendimi i masave bashkë me ju qytetarë në mënyrë që të parandalojmë përhapjen e mëtutjeshme. Marrë parasysh këtë, prej sonte në mesnatë hyjmë në fazën kur për secilën hyjnë në fuqi vendimet në lidhje me masat që ndalojnë qarkullimin”, tha ministri Arben Vitija.
Vështirësi për qarkullimin e mallrave
Vetëm në 24 orët e fundit Policia e Kosovës ka ndaluar 102 persona, për shkak të mosrespektimit të masave të kufizimit, me qëllim të luftimit të virusit të ri.
Futja në karantinë e shumicës së komunave të mëdha të Kosovës, ka kufizuar edhe lëvizjen e mallrave dhe kjo bëri që të reagojë Oda Ekonomike e Kosovës, duke u kërkuar organeve qendrore që të nxjerrin me urgjencë një udhëzim për të eliminuar paqartësitë që ekzistojnë në mesin e ndërmarrjeve dhe për lëvizjen e mallrave dhe punëtorëve. "Informatat nga terreni flasin për paralajmërime nga ana e organeve të zbatimit të rendit për kufizime absolute të hyrjeve dhe daljeve në dhe nga qyteti i Prishtinës, prandaj nxjerrja e një udhëzimi përkatës do të garantonte trajtim uniform për të gjitha ndërmarrjet”, thuhet në një njoftim të Odës Ekonomike të Kosovës.
Sipas kryetarit të Odës Ekonomike të Kosovës, Berat Rukiqi, "një kufizim i tillë do të ishte goditje e madhe për aktivitetin ekonomik të një pjese dërmuese të ndërmarrjeve private, prandaj është e nevojshme që të përcaktohen modalitetet e lejimit të lëvizjes së punonjësve dhe mallrave, me qëllim të shmangies së vështirësive në furnizim me produkte esenciale për të gjithë qytetarët e Kosovës”.
Masat e ndërmarra për të parandaluar përhapjen e virusit që vë në rrezik jetën e njerëzve, dhe kufizimi në masë të madhe i zhvillimit ekonomik, bëri që qeveria e Kosovës të përballet me mungesa financiare për të ndihmuar ekonominë. Një plan emergjent në ndihmë prej 170 milionë eurosh është premtuar ndërkohë nga qeveria e Kosovës, por kjo shumë sipas Odës Ekonomike të Kosovës ështe e pamjaftueshme për të shpëtuar ndërmarrjet nga falimentimi.
Prandaj kryeministri në detyrë i Kosovës Albin Kurti, përmes një video u kërkoi ndihmë diasporës kosovare që të ndihmojnë me të holla Kosovën, përmes një xhirollogarie të posaçme të hapur për këtë çështje. "Të dashur bashkatdhetarë, duke pasur parasysh gjendjen në të cilën ndodhet vendi ynë, ju bëj thirrje që edhe këtë herë të bëheni pjesë e solidaritetit, ndoshta më shumë se kurdoherë më parë, dhe të na ndihmoni në luftën kundër COVID-19. E kemi parasysh që pandemia ju ka prekur edhe juve në mërgatë, e edhe të afërmit tuaj në Kosovë. Mirëpo, si gjithnjë, kur kemi qëndruar së bashku, edhe këtë herë do t'ia dalim së bashku”, theksoi në video postim kryeministri Kurti.
</doc>
<doc docid='dw_53100242' lang='sqi' type='mono' source='https://www.dw.com/sq/sq/corona-dhe-vapa-çrreziqe-pritet-të-sjellë-vera-në-evropë/a-53100242' term='COVID'>
Ngrohtësi, qiell pa re dhe kopshte që lulëzojnë - në shumë vende të Evropës pranvera po shfaqet me një pamje jashtëzakonisht fantastike. Por bujqit dhe fermerët nuk i gëzojnë këto pamje. Ata shpresojnë të bjerë më në fund shi, sepse nëse thatësira është shumë e madhe ekziston rreziku i dëmtimit të bimëve dhe humbjeve gjatë të korrave. Një problem ky me të cilin Evropa mund të përballet - paralelisht me pandeminë -  gjatë verës. Deri tani nuk po flitet shumë për këtë problem. Fermerët gjermanë ende duket se janë më të shqetësuar për mungesën e punëtorëve sezonalë, të cilët nuk mund të vijnë në Gjermani për shkak se kufijtë janë të mbyllur për të luftuar virusin e Coronës.
Për shkak të pandemisë dhe masave të karantinës aktualisht të gjitha çështjet e tjera, përfshirë edhe pasojat e ndryshimit të klimës, sikur kanë rënë në harresë.
Ngrohja globale nuk është zhdukur
Andreas Becker, meteorolog pranë Shërbimit Metereologjik Gjerman (DWD) thotë se nuk ka asnjë tregues se ngrohja globale është ngadalësuar apo pakësuar. Sipas tij prej mungesës së reshjeve niveli i lumit Rin prej mesatarisht 3,5 metrash është në rënie. Gjatë muajit mars reshjet në Gjermani kanë qenë vetëm në masën 50-75 përqind të mesatares.
Thatësira sidomos në Evropën Lindore
Andreas Marx, specialist pranë zyrës për klimën në Qendrën Helmholtz për Kërkime Mjedisore në Leipzig (EZMW) thotë se në tre vitet e fundit ka pasur një deficit jashtëzakonisht të lartë reshjesh në mjaft vende.
Në Gjermaninë veriore, në pjesë të mëdha të Polonisë, të Ukrainës, të Bjellorusisë, të Rusisë dhe të Rumanisë mungesës së rreshjeve i shtohet nga ana tjetër fakti që edhe temperaturat e larta kanë arritur nivele të pazakonta, periudhat me ditë të nxehta mbi 30 gradë janë më të gjata dhe në dimër nuk ka pasur shumë rreshje dëbore.
Sa e thatë do të jetë vera e vitit 2020?
Meteorologët nuk kanë dëshirë t'i përgjigjen pyetjes sesi do të jetë vera, sepse dhe parashikimet për një ose dy javë tashmë konsiderohen si të pasigurta. Becker dhe Marx thonë se moti në Evropë është më pak i parashikueshëm për shkak të maleve, deteve dhe Atlantikut, ndryshe për shembull, nga Australia, e cili është e rrethuar nga ujëra nga të gjitha anët. Por të dy ekspertët mendojnë se edhe kjo verë do të jetë më e ngrohtë se zakonisht. Sipas parashikimeve të DWD temperatura në Gjermani mund të rritet mesatarisht me 0.5 deri në 1 gradë.
Marx shton se kohëzgjatja e periudhave me ditë të nxehta mbi 30 gradë pritet të ketë pasoja shumë të gjera si për shëndetësinë edhe për bujqësinë.
Probleme në rritje
Nëse parashikimet e ekspertëve do të bëhen realitet, evropianët do të vuajnë këtë verë nga temperatura të nxehta të vazhdueshme. Kufizimet për të dalë nga shtëpia do të jenë të rënda sidomos për të moshuarit - grupi kryesor i rrezikuar nga COVID 19 - të cilët vuajnë nga nxehtësia edhe në kushte normale moti. Temperaturat e larta vështirësojnë po ashtu edhe mbajtjen e maskave.
Dhe mbi të gjitha zjarret e pyjeve që mund të shkaktohen nga thatësira mund të çojnë në emetime të forta  tymi. Kjo do të ishte një ngarkesë tjetër për mushkëritë e njerëzve të infektuar me Coronë. Gjithësesi për shkak të klimës dhe afërsisë me Oqeanin Atlantik Andreas Becker i përjashton për Evropën zjarret apokaliptike si ato në Australi.
</doc>
<doc docid='dw_53093678' lang='sqi' type='mono' source='https://www.dw.com/sq/sq/virusi-corona-në-kampet-e-refugjatëve/a-53093678' term='COVID'>
"Jo nuk do të qëndroj më këtu!", thërret një burrë. Më pas dëgjohen zëra të zemëruar. Disa djem të rinj përpiqen të hapin një derë, policët nga ana tjetër e shtyjnë. Më në fund dera mbyllet. Kështu përfundon një video e regjistruar me celular në një qendër refugjatësh në Berlin, që tregon një incident para dy javësh.
Fillon me atë, se si një ambulancë e rrethuar me policë hyn në qendrën me kontenierë, ku ndodhen refugjatët. Mbrojtja nga policia duket e nevojshme, sepse banorët janë të zemëruar. Njëri thërret: "Ju na sillni këtu njerëzit me Corona." Refugjatët kanë frikë, sepse në ambulancë ndodhet një i infektuar me corona dhe tre persona kontakti. Ambulanca dhe policia largohen, refugjatët duhet të qëndrojnë brenda. Disa ngrihen kundër këtij vendimi. Kjo qendër ka qenë disa ditë në karantinë. Tani banorët kanë frikë, se karantina do të fillojë edhe njëherë për 14 ditë.
Pamje nga videoja e regjistruar me celular
Mungesa e njohurive dhe pasiguria janë të përhapura gjerësisht mes refugjatëve. "Sapo pranuam të infektuarit nga qendra jonë, sapo ishim qetësuar", thotë Ana (emri i ndryshuar), "Por pastaj na sollën familje të reja këtu dhe gjendja u ashpërsua. Kam frikë për fëmijët. Pse sjellin të infektuar këtu? Na kanë izoluar këtu dhe përveç kësaj na sjellin edhe të infektuar." Ana nuk do të thotë emrin e vërtetë nga frika se e humbet vendin në qendrën e refugjatëve. Ajo ishte aty kur ndodhi incidenti. Në telefon zëri i saj tingëllon i zemëruar, por edhe i frikësuar. Zyra për Çështjet e Refugjatëve, (LAF) sqaron për Deutsche Wellen, se një person i infektuar me Covid-19 dhe tre persona kontakti u zhvendosën, sepse ndryshe duhej të vendosej edhe një qendër tjetër nën karantinë. Mundësia e veçimit aty ishte më e përshtatshme, sipas LAF.
"Njerëzit ishin në panik"
Nëse të prekurit mund të veçoheshin, atëherë pse nuk lejohej askush të largohej nga ndërtesa?, pyet Ana. Kur qendra e refugjatëve u vendos ditë më parë nën karantinë për shkak të banorëve të infektuar, ndryshimi ishte shumë i madh për banorët, sepse erdhi pa paralajmërim. "Njerëzit ishin në panik, sepse askush nuk na kishte informuar më parë. Nuk mund të blinim asgjë. Produktet higjienike dhe të tjera ishin mbaruar. Të gjithë ishin agresivë dhe të indinjuar."
LAF shkruan për këtë, se për shkak të vendimit të shpejtë të zyrës së shëndetësisë, nuk ishte i mundur më parë një njoftim paraprak për shkak të karantinës. Banorët pas vendimit për karantinën u informuan "gjerësisht" në gjuhë të drejtpërdrejtë dhe grupe të vogla. Më tej thuhet, se "kjo ndoshta nuk mjafton për ndjesinë subjektive të banorëve të veçantë."
"Kjo nuk është etike"
Ndërkohë qendra nuk është në karantinë. Por aktualisht janë vendosur në karantinë, dy qendra të tjera refugjatësh në Berlin, thotë LAF. Në njërën jetojnë 270 vetë, në tjetrën afër 100 refugjatë. Dy javë rresht ata nuk duhet të largohen nga qendra, as blerjet dhe vizitat tek mjeku nuk janë të lejuara. Një firmë sjell ushqimin në qendër dhe mjeku vjen aty. Nëse në këtë kohë shfaqen raste të tjera, karantina do të zgjatet.
Rreth një milionë e gjysmë refugjatë jetojnë në Gjermani, shumica në qendra masive refugjatësh me disa qindra banorë. Ambientet janë të ngushta, pjesërish dhomat me disa shtretër ndahen mes disa refugjatëve, që nuk e njohin njëri-tjetrin. Organizatat për ndihmën e refugjatëve e kritikojnë këtë gjendje të komandimit nga jashtë dhe mungesës së sferës private. Në një apel të këtyre organizatave thuhet, se për shkak të ambienteve të vogla dhe përdorimit të përbashkët të banjove dhe kuzhinave refugjatët janë veçanërisht të rrezikuar nga virusi Corona.
Nora Brezger
Edhe në dy qendrat e refugjatëve aktualisht në karantinë, banjot janë të përbashkëta, shkruan LAF e pyetur nga DW. Në rastin më të keq, a do të thotë kjo, se banorët infektojnë zinxhir njëri-tjetrin dhe karantina mund të zgjatet javë pas jave. Këtë pyetje e shtron edhe një nëpunëse e Zyrës së Shëndetësisë të Berlinit, e cila do të mbetet anonime. "Kjo nuk është gjë tjetër, si në një kroçerë me të infektuar. Sipas motos "E vëmë të gjithë qendrën nën karantinë, derisa të jenë infektuar të gjithë. Kjo nuk është etike."
Zyrat e Shëndetësisë janë ato që kanë një zë të tyrin në vendimin që merret për karantinën. "Të vendosësh në masë refugjatët në karantinë kjo mund të jetë problematike. "Kjo mund të shkaktojë shumë probleme tek njerëzit e traumatizuar." Sipas punonjëses anonime më e mira do ishte të vendoseshin këta persona në hotelet bosh.
Administrata e senatit të Berlinit për shëndetësinë së shpejti do të hapë një qendër karantine, për të dërguar aty të infektuar dhe personat kontakti, me qëllim që të mënjanohet një infektim zinxhir. Nora Brezger nga organizata e "Këshillit të Refugjatëve të Berlinit" thotë se, problemi kryesor aktualisht është transmentimi i informacionit. Në disa qendra operohet vetëm me ndalesa, "pa informacion të mjaftueshëm dhe shpjegime. Kjo çon në pakënaqësi të madhe dhe pasiguri tek banorët." Vërtet në disa qendra ka broshura me informata në disa gjuhë, por kjo nuk mjafton. Shumë vetë që nuk kuptojnë gjermanisht kanë ende pyetje që mbeten pa përgjigje, thotë Nora Brezger.
</doc>
<doc docid='dw_53093920' lang='sqi' type='mono' source='https://www.dw.com/sq/sq/shqipëri-beteja-e-parë-e-fituar-në-luftën-kundër-pandemisë/a-53093920' term='COVID'>
Java e katërt e shtetrrethimit 40 orësh që fillon të shtunën (11.04.2020) dhe mbaron të hënën (13.04) e gjen Shqipërinë me betejën e parë të fituar në luftën me COVID -19: kurba e infektimeve ulet, në vend ka më shumë të shëruar, më pak të shtruar. Në  24 orët e fundit ka patur vetëm 7 raste të reja, kur një javë më parë pandemia arriti pikun me 29 raste të tilla.  Autoritetet konfirmojnë ulje këtë javë të kurbës së infektimit nga virusi corona. Mjeku infeksionist, Prof. Pëllumb Pipero, që është në vijën e parë të "zjarrit” që prej një muaji në Spitalin Infektiv të Qendrës Spitalore Universitare ”Nënë Tereza” në Tiranë, thotë për DW se prognoza për javën që vjen është optimiste. "Rënia e numrit  të rasteve reja të infektuara do të vazhdojë në mënyrë të qëndrueshme gjatë javës së ardhshme. Në gjysmën e dytë të muajit Prill  do të ketë raste të reja më të pakta. Gjithsesi tregues i saktë  do të jenë rezultatet e mostrave, të analizave, ” thotë për DW, Prof. Pipero.
Një muaj pas prekjes së Shqipërisë nga virusi corona,  pandemia ka përfshirë 17 bashki nga 61 që janë gjithsej, me 416 të infektuar, 23 viktima, 182 të shëruar, 3395 të testuar. Epiqendra vazhdon të mbetet Tirana me 199 raste, e ndjekur nga Shkodra me 49, Durrësi 38, Fieri 32, Korꞔa 17, Elbasani 15, Lezha 14, Hasi 12, Kavaja 8,Lushnja, Vlora,Kruja 5, Puka, Tropoja, Rrogozhina 4, Mirdita 3 dhe Berati 2. Por shifrat e ulura nuk përjashtojnë rikthimin e rritjes së kurbes së infeksionit. "Duhen respektuar në mënyrë rigoroze masat kufizuese të qeverisë, distancimi social dhe karantina, duhen zbatuar këshillatr e mjekeve. Me kete virus nuk bëhet shaka” paralajmëron   Prof. Pipero
Rama: Dalja nga faza e parë e pandemisë në fund të Majit
Ulja e kurbës së infeksionit ka sjellë edhe parashikime optimiste afat-shkurtëra dhe lajme të mira për qytetarët dhe bizneset. Kryeministri Rama bëri me dije të premten, (10.04) se "në fund të Majit mund të ketë një dalje nga faza e parë përballjes së gjithanshme me "armikun e padukshëm” dhe një pjesë e madhe e aktivitetit ekonomik mund të rikthehet në  normalitet”. "Do të zgjerojmë fashën orare të shërbimeve ushqimore, farmaceutike dhe bankare deri në orën 17.30, do të zgjerojmë mundësinë e lëvizjes së automjeteve private të atyre që punojnë në hapësirën e aktivitetit ekonomik”, bëri me dije kryemnistri Rama në një postim në median sociale, duke rritur me 4 orë e gjysëm në ditë lirinë e lëvizjes.
Rregulla dhe dënime të ashpra - reagon shoqëria civile
Por kjo rritje lirie pritet të shoqërohet me rritje dhe ashpërsim ndëshkimesh për shkelësit e rregullave. Maxhoranca socialiste ka propozuar të miratohen javën që vjen amendime në Kodin Penal. Argumenti i maxhorancës së majtë është shpallja e katastrofës natyrore, gjë që përligj parashikimin e sanksioneve në Kodin Penal, përveꞔ masave administratrive. Janë dy amendime në dy nene që propozohet të shtohen në Kodin Penal të vendit: i pari lidhet me moszbatimin e rregullave dhe urdhërave të nxjerra nga autoritetet, që do të konsiderohet kundravajtje penale dhe do të dënohet nga gjobë ose burgim deri në 6 muaj në varësi të shkeljes; i dyti lidhet me thyerjen  e karantinës. Neni i propozuar parashikon që shkelësit e karantinës, të infektuar ose jo dënohen me gjobë ose 10 vjet  deri në 15 vite burg.
30 organizata të shoqërisë civile e kanë kundërshtuar propozimin e maxhorancës socialiste për ashpërsim të masave deri në burgim 15 vjet. Në një letër drejtuar Parlamentit ato kërkojnë rrëzimin e amendimeve pasi ato” cënojnë liritë dhe të drejtat themelore të njeriut”. Opozita e quan të pajustifikuar ashpërsimin  e masave me  amendimet në Kodin Penal pasi sipas saj "lufta me virusin corona fitohet me masa shëndetësore dhe ekonomike”. Por maxhoranca socialiste dhe qeveria Rama e quajnë të domosdoshme ashpërsimin e masaveme argumentin që e drejta për jetën është mbi të drejtat dhe liritë re tjera të qytetarëve.
FMN - 174 milionë Euro kredi për bilancin e pagesave
Kjo fundjavë solli edhe një tjetër lajm të mirë: kredinë  e FMN. Kjo kredi i ofrohet Shqipërisë nga aktivizimi i një instrumenti financiar të FMN, Instrumentit të Përgjigjes së Shpejtë për rastet e katastrofave natyrore. Bordi Ekzekutiv i FMN-së miratoi të premten, (10.04) këtë kredi si mbështetje emergjente për Shqipërinë për të përballuar nevojat urgjente të bilancit të pagesave, që ndodhet në situatë të vështirë jo vetëm nga pandemia Covid-19 por edhe nga tërmeti i nëntorit të kaluar. "Rëndësi kritike ka sigurimi i shpenzimeve  të nevojshme për kujdes shëndetësor dhe për mbështetje të njerëzve dhe kompanive që janë dëmtuar nga pandemia,” thekson FMN në njoftimin për ofrimin e kredisë.
</doc>
<doc docid='dw_53080780' lang='sqi' type='mono' source='https://www.dw.com/sq/sq/merkel-shkas-për-shpresë-të-moderuar/a-53080780' term='COVID'>
Para fillimit të festës së Pashkëve kancelarja Angela Merkel u shpreh e kënaqur lidhur me zhvillimet e fundit nëluftën kundër virusit Corona.  Numri i infeksioneve të reja në Gjermani "ka rënie të lehtë", tha ajo në Berlin. Kjo jep "shkas për shpresë të moderuar". Një ashpërsim i mëtejshëm i masave ndërkohë nuk është i nevojshëm.
Qeveria  e konsideron si të mundshme në Gjermani zbutjen graduale të masave të rrepta kufizuese për mbrojtjen nga virusi Corona pas festës së Pashkëve. Një ndër elementët vendimtar për këtë do të do jetë qendrimi i qytetarëve përgjatë ditëve të festave, thekson kancelarja.
Njëkohësisht Merkel bëri thirrje, që të respektohen me rigorozitetgjatë ditëve të Pashkës rregulloret dhe të mos veprohet me mendjelehtësi. Duke iu referuar zbutjes së mundshme të kufizimit të kontakteve kancelarja theksoi: "Duhet të jemi shumë, shumë të kujdesshëm." Qëllimi vazhdon të jetë që të mos e mbingarkojmë në asnjë pikë sistemin e shëndetësisë.
Tendencë pozitive
Ministri i Shëndetësisë Jens Spahn shpjegoi, se tani numri i infeksioneve të reja rritet çdo ditë me katër deri n ëpesë përqind. Ndër gati 110.000 të infektuar mbi 50.000 janë shëruar. "Sjellja e qytetarëve duke respektuar rregullat ka ndihmuar ndjeshëm" në këtë drejtim, tha Spahn.
Nëse do të konsodliohet kjon tendnencë pozitive, qeveria federale dhe qeveritë e landeve do të "mund të të diskutojnë për një kthim gradualisht në normalitet pas pushimeve të Pashkës", tha ministri Spahn. Kufizimet e të drejtave themelorre në një shtet të së drejtës "mund të funksionojnë vetëm për aq kohë sa ato mirëkuptohen dhe pranohen".
Sipas të dhënavetë ministrit të Shëndetëtsisë ndërkohë nëpër spitalet gjermane po trajtohen mbi 3000 pacientë me corona, shumica e tyre janë trajtuar me frymëmarrje artificiale. Megjithatë janë mbi 10.000 shtretër reanimacioni ende të lira. Numri i vdekjeve nga COVID-19 së fundi është deklaruar nga Instituti Robert Koch me shifrën 2107.
wa/uh (rtr, dpa, afp, epd)
</doc>
<doc docid='dw_53070506' lang='sqi' type='mono' source='https://www.dw.com/sq/sq/a-ka-shpëtuar-koreja-e-veriut-nga-virusi-corona/a-53070506' term='COVID'>
Siç ndodh shpesh në Korenë e Veriut, kjo vlen edhe me krizën e Coronas: fakte të besueshme janë të pakta, në vend të kësaj qarkullon propagandë, supozime dhe thashetheme. Vetëm një gjë është e sigurtë: regjimi filloi të reagojë ndaj kërcënimit të padukshëm në fund të janarit, shumë përpara Evropës. Gazeta shtetërore Rodong Sinmum e përshkroi luftën kundër virusit si një çështje të "mbijetesës kombëtare".  Sidoqoftë, më 13 mars, qeveria e Koresë së Veriut i tha Organizatës Botërore të Shëndetit (OBSH) se nuk kishte në vend asnjë rast të vetëm të sëmundjes së re të mushkërive COVID-19 . Në të njëjtën kohë, Kina fqinje raportoi për mbi 80000 vetë të infektuar, dhe në Korenë e Jugut, në gjysmën tjetër të gadishullit të ndarë të Koresë ishin më pak se 8000 vetë.
As stërvitje, as fluturime
Në Korenë e Veriut ekziston sot ndalim hyrjeje dhe daljeje, trafiku ajror dhe hekurudhor janë pezulluar, shkollat dhe universitetet janë mbyllur. Të gjithë të huajt në vend u vunë nën një karantinë 30 ditore, madje edhe diplomatët nuk u përjashtuan nga kjo - dhe u lejohet vetëm të lëvizin në një masë shumë të kufizuar. Gjermania e largoi personelin e ambasadës së saj në fund të shkurtit.
As ushtria e gjithëpranishme e fuqisë së vetëdeklaruar bërthamore nuk është e përjashtuar nga masat. Për shembull, gjenerali Robert Abrams, komandanti i ushtrisë amerikane në Korenë e Jugut, raportoi më 13 mars se forcat e armatosura të Koresë së Veriut kishin "ndenjur të mbyllura për rreth 30 ditë" dhe "vetëm kohët e fundit kishin filluar stërvitjet rutinë".  Si shembull, gjenerali amerikan citon Forcën Ajrore të Koresë së Veriut: "Ata nuk kanë ngritur asnjë avion për 24 ditë". Ushtria amerikane është "mjaft e sigurt", tha Abrams, se ka raste COVID-19 në Korenë e Veriut.
Koreja e Veriut, një fabrikë dezifektuesish
Trumpi i shkruan Kim Jong Un-it  Diktatura është përqendruar në kontrollin e plotë të brendshëm. Koreja e Veriut i dërgon një sinjal të qartë botës së jashtme se nuk dëshiron që askush t'i diktojë gjë: për shembull, në mars, pasi gjithnjë e më shumë vende raportuan rritjen e niveleve të infeksionit, vendi testoi katër raketa balistike në mënyrë demonstrative. Një ditë pas provës së tretë të raketave të Koresë së Veriut, në 22 mars tërhoqi vëmendjen një lajm i agjensisë shtetërore e lajmeve të Koresë së Veriut KCNA: KCNA raportoi për një letër personale të Presidentit amerikan Donald Trump drejtuar pushtetmbajtësit Kim Jong Un.
Sipas lajmit, Trumpi jo vetëm që ka ngulur këmbë në letër për një përmirësim të marrëdhënieve bilaterale, por ka propozuar edhe bashkëpunim në luftën kundër epidemisë. Shtëpia e Bardhë e konfirmoi letrën pa hyrë në detaje.  E vërteta ose gënjeshtra për Coronan  Në të gjithë botën (gjendja e 7 Prillit 2020, ora 9:30 e mëngjesit), janë infektuar ndërkohë më shumë se 1.3 milion njerëz, dhe pothuajse 75.000 pacientë kanë vdekur nga infektimi me Corona. Por deklarata zyrtare e regjimit të Phenianit nuk ka ndryshuar deri sot: zero raste të COVID-19 në Korenë e Veriut. Për këtë kanë dyshime shumë vetë. Midis tyre është edhe gazetarja amerikane Jean H. Lee. Ajo ka qenë rregullisht në Korenë e Veriut midis viteve 2008 dhe 2017. Nga viti 2011 deri në 2013, ajo ka kaluar shumë kohë në Phenian si korrespodente e huaj për agjencinë amerikane të lajmeve Associated Press.
Sot ajo drejton programin për Korenë në Qendrën Woodrow Wilson në Uashington. "Fatkeqësisht, aktualisht ka shumë pak të huaj në vend që mund të japin një panoramë më të mirë të asaj që po ndodh," raporton Lee. "Është pothuajse e pamundur që të huajt të afrohen pranë një spitali për të parë se çfarë po ndodh atje".
Lee është e bindur që ka raste me Corona. Ajo nuk i beson mohimit të qeverisë. "Përballë qarkullimit në kufirin e gjatë me Kinën, kjo është e vështirë për mua që ta besoj". Ky kufi shtrihet në një distancë prej 1400 kilometrash. Sipas portalit me prestigj të Koresë së Veriut 38North, Koreja e Veriut i mbylli vendkalimet kufitare me Kinën në fund të janarit për udhëtarët dhe trafikun e mallrave. Vetëm një pikë kalimi është e hapur për importin e mallrave, nën rregulla të rrepta karantine.  Sidoqoftë, virusi ishte përhapur në Kinë prej dy muajsh para se të mbyllej kufiri-  dhe duket me pak gjasa që ai të jetë ndalur në kufirin e Koresë së Veriut, fqinjit i cili ka nevojë urgjente për shkëmbime me Kinën.
Ndihma nga jashtë  Koreja e Veriut ka rreth 25 milion banorë. Po të konfirmoheshin dyshimet për një shpërthim të Coronas, sistemi shëndetësor do të përballej me një detyrë që nuk mund të realizohet pa ndihmë të jashtme. "Popullsia është shumë e ndjeshme ndaj sëmundjeve infektive për shkak të kequshqyerjes kronike", thotë ish-korrespodentja në Korenë e Veriut, Jean H. Lee.  Më 26 shkurt, Ministria e Jashtme ruse tha se kishte dërguar 1500 kuti me teste në Korenë e Veriut. Organizatat e ndihmës si Mjekët pa Kufij (MSF) dhe Federata Ndërkombëtare e Shoqërive të Kryqit të Kuq dhe të Gjysmëhënës së Kuqe (SNRF) kanë filluar gjithashtu dërgimet e ndihmave. Mallrat mjekësore siç janë dorezat mbrojtëse, maskat për fytyrën, pajisjet e provës dhe antibiotikët janë përjashtuar në mënyrë të qartë nga sanksionet e OKB-së. Sidoqoftë, çdo ndihmë duhet të aprovohet nga Komiteti përkatës i Sanksioneve të OKB-së.
</doc>
<doc docid='dw_53060289' lang='sqi' type='mono' source='https://www.dw.com/sq/sq/kosovë-rritje-e-numrit-të-të-prekurve-me-covid-19/a-53060289' term='COVID'>
Vetëm në 24 orët e fundit janë shënuar 19 raste të reja të infektimeve me Covid-19 në Kosovë. Sipas Institutit të Shëndetit Publik gjatë ditës së martë, janë testuar 259 mostra nga rastet e hospitalizuara në Klinikën Infektive, gjurmimi i kontakteve të rasteve në terren si dhe nga karantina në qendrën e studentëve në Prishtinë.
"Rastet pozitive janë raste kontakti, shtatë prej tyre me vendbanim në fshatin Smrekonicë të komunës së Vushtrrisë, tre me vendbanim në Prishtinë, dy me vendbanim në fshatin Senik të Malishevës dhe nga një rast në fshatin Llashkadrenovc të Malishevës, Ferizaj, Klinë, Gjakovë, Gjilan, Kamenicë dhe Vushtrri”, thuhet në njoftimin e Intitutit të Shëndetit Publik në Kosovë.
30 pacientë deri tash janë shëruar nga koronavirusi, ndërsa, 49 persona po vazhdojnë trajtimin ne spital. "Nga 49 raste të infektuar me Covid 19, 40 raste janë në gjendje stabile, 7 raste janë në gjendje të rëndë në trajtim me oksigjenoterapi dhe, 2 raste në ventilim mekanik”, thuhet në njoftim.
Në të dhënat e Institutit të Shëndetit Publik, nuk janë përfshirë rastet e personave të infektuar me koronavirus nga radhët e komunitetit serb. Por, sipas zyrtarëve lokal të komunave me shumicë serbe, janë 33 të prekur me Covid-19 ndërsa një person ka vdekur në një spital në qytetin e Nishit në Serbi.
Kufizimi i lëvizjes ende në fuqi
Masat e qeverisë së Kosovës kundër përhapjes së koronavirusit që kufizojnë lirinë e lëvizjes nga ora 17:00 h e deri në orën 6:00 h të mëngjesit vazhdojnë të jenë në fuqi, ndonëse, sipas një vendimi të Gjykatës Kushtetuese, ato duhen pezulluar me 13 prill, sepse, ishin në kundërshtim me Kushtetutën. Mirëpo, zyrtarë nga qeveria e Kosovës thonë se ata janë duke punuar për të parë që masat afërsisht të njejta të vazhdojnë të jenë në fuqi, por, duke u bazuar në legjislacion dhe akte nënligjore që nuk bien ndesh me Kushtetutën.
</doc>
<doc docid='dw_53057357' lang='sqi' type='mono' source='https://www.dw.com/sq/sq/be-ende-pa-marrëveshje-për-dalje-nga-kriza/a-53057357' term='COVID'>
As pas negociatave të gjata mes ministrave të Financave të vendeve anëtare të BE, me video/konferencë, nuk u arrit ndonjë marrëveshje për të ndihmuar vendet ekonomisht më të dobëta në kohën e krizës Corona. Negociatat do të vazhdojnë, u tha të mërkurën në mëngjes. "Deri tani nuk ka kurfarë marrëveshjeje". Bisedimet janë ndërprerë natën e kaluar pa harmonizimin e ndonjë dokumenti të përbashkët dhe pa kumtesë me të cilën jepen shpresa për ndonjë marrëveshje të mundshme.
Më së shumti probleme të martën në mbrëmje ka pasur për shkak të kërkesës së Italisë për bono të përbashkëta Corona. Ndërkohë që mosmarrëveshje ka pasur edhe për shkak të kushteve për përdorimin eventual të mjeteve nga ombrella financiare e fondit për shpërtimin e Euros ESM. Deri tani nuk është e qartë nëse në këtë drejtim ka pasur ndonjë përparim. Shefi i Eurogrupit Mario Centeno e ka shtyrë konferencën me gazetarë. Pritet që sot (08.04)t'u drejtohet gazetarëve.
Vendet e BE po kërkojnë një përgjigje të përbashkët për dalje nga kriza e rëndë ekonomike, si pasojë e virusit Covid-19. Deri tani vendet anëtare të BE kanë aprovuar programe ndihmash në vlerë prej biliona eurosh, ndërkohë që pritet që edhe BE të ndihmojë ekonominë e këtyre vendeve. Paratë do të sigurohen nga buxheti i BE si dhe Banka Qendrore Evropiane, e cila ka nisur një program gjigand në këtë drejtim. Por vendet e BE ende nuk kanë arritur marrëveshje për mënyrën e përdorimit të parave dhe për programet që duhen realizuar.
Instrumentet
Ministri gjerman i Financave Olaf Scholz ka kërkuar nga homologët e tij që të merren tri lloj instrumentesh për solidaritet: Linjat kreditore parandaluese të programit ESM për vendet e prekura shumë, si Italia. Krijimi i një fondi garantues për kreditë e sipërmarrjeve nga Banka Evropiane e Investimeve si dhe programi i propozuar nga Komisioni Evropian  për punë me orar të shkurtuar me emrin "Sure". Shefi i Eurogrupit Mario Centeno tha se ky rrjet garantues përfshinë rreth 500 miliardë euro.
Grindje ka pasur rreth kërkesave që BE të përgjithësojë borxhet, përmes të ashqutuajturave Corona- apo Recovery Bonds. Franca, Italia, Spanjë dhe disa vende të tjera kanë kërkuar që të merren parasysh edhe këto mundësi për kohën pas pandemisë. Gjermania, Holanda dhe disa vende të tjera ishin kundër. Kjo do të jetë një prej temave më të nxehta edhe në ditën e dytë të bisedimeve.
bc/kle/as (afp, dpa, rtr)
</doc>
<doc docid='dw_53046919' lang='sqi' type='mono' source='https://www.dw.com/sq/sq/boris-johnsonin-e-transferuan-në-pavionin-e-reanimacionit/a-53046919' term='COVID'>
Boris Johnson u transferua në pavionin e reanimacionit në Spitalin St Thomas pas këshillës së mjekëve të tij, tha qeveria në Londër. Ishte një masë paraprake, për rastin nëse kryeministri Britanik do të kishte nevojë për frymëmarrje artificiale.
Kjo nuk ka ndodhur ende, i tha të martën ministri i kabinetit Michael Gove radios LBC. "Kryeministrit i kanë dhënë oksigjen dhe ai është nën mbikqyrje të rreptë", tha Glove, të cilin e citon Reuters.
Johnsoni është i ndërgjegjshëm. Megjithatë kreu i qeverisë i kërkoi Ministrit të Jashtëm Dominic Raab që "ta përfaqësojë aty ku është e nevojshme", bëri të ditur zyra e tij.  "Kryeministri është në duar të shkëlqyera dhe falënderon të gjithë punonjësit e (shërbimit shëndetësor) NHS për punën dhe angazhimin e tyre të palodhur," u bë e ditur.
55-vjeçarin e sollën në spital të dielën - "për disa teste të zakonshme", u tha në fillim. Gjatë së hënës, gjendja e tij u përkeqësua.
Mungesa kronike financimi
Johnson e bëri publik infektimin e tij me patogjenin COVID-19 në fund të marsit. Fillimisht, ai vazhdoi të punonte në izolim në selinë e qeverisë në Downing Street në Londër. Në mesazhet e tij me video për pandeminë e koronavirusit, ai ishte optimist, por ai tashmë dukej i rënë nga fuqitë dhe kishte humbur dukshëm peshë. Sipas një zëdhënësi, ai vuante nga temperatura e lartë dhe kolla, simptomat nuk ndryshonin.
Në fillim të marsit, Johnsoni ende mburrej se kishte shtrënguar duart në një spital, përfshirë edhe pacientëve me COVID-19. Ai do të vazhdonte ta bënte këtë, tha ai në atë kohë.
Qeveria britanike është nën presion të madh në luftën kundër pandemisë: një kurs i pavendosur harxhoi kohë të vlefshme në kontrollin e shpërthimit të pandemisë. Për më tepër, nuk ka teste të mjaftueshme, pajisje mbrojtëse dhe aparate respiratorë në shërbimin shëndetësor britanik NHS, të nënfinancuar në mënyrë kronike. Klinikat e para madje raportuan mungesë të oksigjenit për frymëmarrjen.  aud (dpa, afp, rtr)
</doc>
<doc docid='dw_53041847' lang='sqi' type='mono' source='https://www.dw.com/sq/sq/do-të-vijë-medikamenti-kundër-coronas-nga-kuba-në-gjermani/a-53041847' term='COVID'>
Në sfondin e ashpërsimit të krizës së Corona-s në Gjermani shumë janë në kërkim të mënyrave për të ndihmuar. "Ne e kemi ndjekur që në fillim me shqetësim zhvillimin dhe përhapjen e virusit", thotë Georg Scheffer, drejtor ekzekutiv dhe pronar i Profümed, një sipërmarrje e nivelit të mesëm me rreth 150 të punësuar dhe dy qendra prodhimi në Saksoni dhe në Austri. "Shpejt na u bë e qartë, që duhet bërë diçka, për të shpëtuar jetë."
Meqënëse një vaksinë nuk mund të prodhohet tani ose mjaftueshëm, Scheffer, i cili prej vitesh ka kontakte të mira biznesi me Kubën, do që të importojë medikamentin kubanez Interferon alfa 2B (INFrec) për rreth 1000 pacientë në Gjermani. Ky medikament forcon sistemin e imunitetit dhe normalisht përdoret kundër etheve tropikale si dhe Hepatitit B dhe C. Në Kina ndër të tjera është përdorur edhe ky medikament kubanez për trajtimin e pacientëve me Corona dhe ka pasur rezultate të mira.
"Çdo jetë, që mund të shpëtohet nga përdorimi i Interferon, ka vlerë, ndaj ne po përpiqemi të marrim licencën e importit. Nuk duam që në Gjermani të krijohet një Itali e dytë", thotë Scheffer. Sipërmarrja e tij Profümed prodhon produkte mjekësore me bazë qelizore si tamponë, kompresa dhe shtresa krevatesh.
Kërkohet më kot licenca e importit
Sipërmarrja kubaneze BioCubaFarma i ka siguruar firmës Profümed, se do t'i përgatisë medikamentin INFrec për 500 deri në 1000 pacientë. Koha e furnizimit kërkon deri në 25 ditë. Për të realizuar porosinë, nevojitet licenca për importin nga autoriteti rregullator federal për importet në Gjermani. Kjo procedurë është e parashikuar edhe në ligjin gjerman për produktet mjekësore (AMG).
Georg Scheffer, drejtuesi i Prodümed nënshkruan një marrëveshje në Havanë, në kuadër të Panairit Ndërkombëtar Tregtar, nëntor 2019
Qysh nga mesi i marsit Scheffer vendosi kontaktin me mnistri të ndryshme dhe autoritetet e landeve. Nga Ministria e Ekonomisë i erdhi njoftimi, se e-mailin e tij ia kanë kaluar Ministrisë së Shëndetësisë. Scheffer vet i ka shkruar gjithashtu Ministrisë së Shëndetësisë. Por ende nuk ka marrë përgjigje.
Edhe një kërkesë drejtuar Ministrisë së shtetit për Çështjet Sociale në landin e Saksonisë ka mbetur pa përgjigje. Ndaj pyetjes drejtuar sektorit të marrdhënieve me publikun në këtë ministri vjen përgjigja: "nëse do të importosh medikamente, duhet të provohet përmes dokumentave përmbushja e normave të parashikuara në ligjin AMG (leja, personi adekuat, magazinimi etj.)" Gjithashtu për importimin e medikamenteve është përgjegjëse edhe drejtoria e landit të Saksonisë, një autoritet ministerial nën kompetencat e Ministrisë së Brendshme të Saksonisë.
Mungesë dokumentash
Një zëdhënës i Institutit për Medikamentet dhe Produktet Mjekësore (BfArM) në Bon pyetjes së DW i përgjigjet, "parakusht për nxjerrjen në shitje të një medikamenti është licenca nga autoritete përkatëse". Për këtë duhet të paraqiten dokumentat nga një sipërmarrje farmaceutike, përmes së cilës të provohet siguria e cilësisë së medikamentit".
Aktualisht nuk mund të bëhet deklarim për efektin e asnjë medikamenti ndaj COVID-19. Po ashtu edhe në tregun gjerman janë hedhur medikamente që përmbajnë përbërësin e Interferon alfa.
Në Japoni u eksperimentua edhe një mundësi për trajtimin e pacientëve Covid-19, medikamenti Favipiravir, që u përdor kundër gripit influenca
Eshtë e qartë, se INFrec nuk është zgjidhja për krizën Corona. Këtë e deklaroi edhe presidenti i BioCubaFarma, Eduardo Martínez, në mes të marsit, për të hedhur poshtë fjalët që qarkullonin në rrjetet sociale, sipas të cilave Kuba posedon ilaçin kundër pandemisë. "Interferon është një produkt për terapi, por jo një vaksinë", shpjegoi ai në Havana.
Më mirë në Spanjë?
Scheffer megjithatë nuk do të tërhiqet. Plani i tij për të importuar medikamentin nga Kuba ka mbetur në vendnumëro, megjithatë ai nuk dorëzohet. "Nëse gjermanët nuk duan, unë do të furnizoj Spanjën." Ndërkohë kam nisur negocicatat, thotë ai.
Sipërmarrësi nga Saksonia ka përvojë në bizneset me Kubën. Profümed ka porosi nga Kuba për materiale bandazhesh në vlerën e miliona Eurove. Kontigjenti i porosisë për medikamentin Interferon do të ishte një lloj garancie pagese. "Kubanezët ishin të gatshëm të bashkëvepronin duke e llogaritur këtë furnizim si kompensim për pagesat që duhen shlyer", thotë Scheffer.
Ndërkohë ai ka mjaft punë edhe në një tjetër sektor: tani është rritur kërkesa për maskat mbrojtëse, që mungojnë. Veçanërisht në sektorin e mjekësisë maskat janë kthyer në problem. Ndaj Scheffer përkohësisht e ka ndryshuar gamën e prodhimit në filialin e firmës së tij në Brand-Erbisdorf të Saksonisë. "Tani në fillim të prillit do të jenë gati maskat e para të prodhuara prej tij", vë në dukje sipërmarrësi.
</doc>
<doc docid='dw_53040661' lang='sqi' type='mono' source='https://www.dw.com/sq/sq/merkel-kriza-corona-sprova-më-e-madhe-në-historinë-e-be/a-53040661' term='COVID'>
Kancelarja e Gjermanisë, Angela Merkel e quajti krizën Corona si „sprovën më të madhe në historinë e BE-së“. Të gjitha vendet anëtare janë të prekura njësoj. Ndaj duhet të jetë në interesin e të gjithëve, që Europa ta përballojë këtë sprovë. Përgjigja ndaj virusit mund të jetë vetëm një Europë e fortë me një eurozonë të fortë. Eshtë e rëndësishme të tregojmë, se ne jemi të gatshëm ta mrbojmë Europën tonë." Kjo vlen veçanërisht për vendet e Zonës së Euros. Gjermania është mirë vetëm nëse „Europa është mirë“, theksoi kancelarja. Ndaj përgjigja ndaj krizës duhet të jetë „me shumë Europë“, një Europë më e fortë dhe një „uropë mirëfunksionuese“.
Gjermania e gatshme të japë kontributin e saj
Kur të jenë përballuar „pjesët më të vështira të kësaj krize në sektorin shëndetësor“, do të jetë i nevojshëm një „program rigjallërimi, një program rindërtimi", tha Merkel më tej. Pas „kësaj çarjeje të rëndë ekonomike“ duhet të ketë programe koniunkturore jo vetëm në nivel kombëtar, por edhe në nivel europian, tha ajo.
Eshtë fjala për ndihma financiare ndaj vendeve anëtare si përmes kredive të buta nga mekanizmi europian i stabilizimit (ESM) dhe fondet e propozuara nga Komisioni për rregullimin e punës me kohë të shkurtuar si në Gjermani. Do të nevojitet gjithashtu edhe një program rigjallërimi për ekonominë: „Edhe në këtë drejtim Gjermania është e gatshme të japë kontributin e saj“, tha Merkel.
Në debatin për obligacionet europiane po shtohet presioni ndaj Gjermanisë. Në prag të konsultimeve të ministravetë financave të BE-së të martën (07.04) krahas  komisarëve të BE-së Paolo Gentiloni dhe Thierry Breton për të ashtuquajturat Corona-Bonds u angazhua me të njëjtën kërkesë edhe qeveria franceze për obligacionet e përbashkëta, që të vihen në përdorim për të luftuar pasojat ekonomike të pandemisë. Qeveria gjermane është kategorikisht kundër të tilla obligacioneve.
Masat kufizuese në Gjermani mbeten në fuqi
E pyetur nëse tani që Austria ka planifikuar zbutjen e masave të vendosura kundër pandemisë Corona, po e shqyrton edhe Gjermania një opcion të tillë, Merkel theksoi, se qeveria gjermane ndërkohë i përmbahet linjës për të mos e fiksuar tek një datë për një vendim të tillë. Kjo do të bëhet në kohën e duhur dhe një gjë është e qartë, që kufizimet  mund të zbuten hap pas hapi. Mbrojtja e shëndetit është në plan të parë në çdo masë që mendohet, tha Merkel. Kancelarja falenderoi qytetaret dhe qytetarët për respektimin e këtyre rregullave „shumë, shumë të ashpra", sepse ata e dinë, që me këtë shpëtojën jetë njerëzish. Angela Merkel i paralajmëroi qytetarët që tëmos ndërmarrin udhëtime gjatë fundjavës së Pashkës. As pas mbarimit të ditëve të Pashkës nuk parashikohet zbutje e masave.
</doc>
<doc docid='dw_53027474' lang='sqi' type='mono' source='https://www.dw.com/sq/sq/kriza-e-coronës-amerikanët-po-armatosen/a-53027474' term='COVID'>
Linja telefonike në dyqanin Greta's Guns nuk ka të ndalur: "Për shkak të numrit të madh të thirrjeve, ne nuk po mund të përgjigjemi më fare." Në dyqanin e armëve në qytetin e vogël Simi Valley në Kaliforni, aktualisht ka shumë punë. "Ende jemi duke punuar me orar të zakonshëm. Por më së miri është që njerëzit të lajmërohen përmes e-mailit apo facebook-ut."
Alex Villanueva, sherifi i Los Angelesit ka kërkuar para dy javësh që dyqanet e armëve të mbyllen dhe që të mbeten të hapura vetëm dyqanet e ushqimeve dhe gjërave elementare për jetë. Por sherifi u lajmërua për fjalë sërish me 28 mars dhe tha se "importimi, prodhimi dhe shitja e armëve i takojnë pjesës së furnizimit elementar", që do të thotë se dyqanet e armëve mund të vazhdojnë punën.
Prej shpërthimit të virusit COVID-19, dyqanet në SHBA kanë filluar të zbrazen dhe shumë gjëra nuk mund të gjesh - letër tualeti, makarona, oriz... Njerëzit kanë frikë nga kohëzgjatja e pandemisë dhe furnizohen shpesh me gjëra, të cilat normalisht nuk i blejnë edhe aq shumë. Por ajo që bie në sy është blerja shumë më e madhe e armëve dhe municionit në këtë kohë krize.
Një dyqan armësh në Glasboro, SHBA- shumë vetë kanë frikë, se policia nuk do t'i mbrojë dot në krizën e Coronës
Shitja e armëve
"Kohët e fundit kam pasur shumë klientë që nuk i kam parë kurrë më parë", thotë Josh Lowry. Ai ka një dyqan për shitjen e armëve në qytetin e vogël Tigard, në jug të qytetit me orientim liberal Portland të Oregonit. Armët që mund të gjesh këtu janë pistoleta, municion, thika dhe armë për gjueti. "Klientët tanë janë të shqetësuar për sigurinë", pohon Lowry. "Ata kanë frikë se politika do të ketë tani punë të tjera dhe se qytetarët do të detyrohen të mbrohen vetë." Virusi Corona duket se ka ndryshuar edhe të menduarit e disa njerëzve.
Në Online-Shop të Lowryt janë shitur gati të gjitha armët. Pronari ka bërë një status në facebook ku thotë, se "ne nuk jemi në gjendje t'u përgjigjemi të gjitha kërkesave ndaj duhet të furnizohemi së pari, pastaj do të merremi me përpunimin e kërkesave tuaja.”
Shitësit duhet të bëjnë edhe një lloj kontrolli nëse personave të caktuar mund t'u shesin armë. Ata kanë edhe një databazë me informacione. Por FBI ka regjistruar së fundi një numër rekord të kërkesave për armë. Në shkurt të vitit 2020 ka pasur më shumë se 2,8 milionë persona që kishin armë apo municione, ndërsa në muajt e mëparshëm mesatarisht kjo shifër ishte 2,36 milionë në muaj.
Ndryshimet e ligjeve
Në SHBA ka shpesh zhvillime që e rrisin numrin e armëve të shitura. Zgjedhja e presidentit demokrat Barack Obama për shembull, apo marshet e protestave në mars të vitit 2018.
Radhët e gjata që janë regjistruar ditët e fundit në shumë qytete amerikane kanë të bëjnë edhe me ndalimet e futjeve njëkohësisht të shumë personave në dyqane. Në disa dyqane lejohet futja brenda e vetëm gjashtë personave njëkohësisht.
Radhë të gjata para dyqaneve të armëve
Mungesa e besimit tek policia
Drew Woods jeton në Louisiana dhe punon në një anije. Familjarët e tij kanë shkuar gjithmonë me dëshirë në peshkim apo gjueti. Ai ka mësuar si fëmijë të përdorë armët. "Me 18 kam pasur armën time të parë dhe prej vitit 2009 kam gjithmonë me vete një pistoletë. Woods e ndjen kështu veten më të sigurt, por ai nuk e tregon armën publikisht, sepse ka frikë nga reagimi i njerëzve. "Disa mund të mendojnë menjëherë se dua t'i plaçkis." Edhe ai në bisedë me Deutschen Wellen shpreh shqetësimin, se kriza e Coronës mund të shoqërohet me mungesë kapacitetesh policore. Në internet Woods ka lexuar një kumtesë shqetësuese të policisë në Cincinnati, të Ohio-s, ku thuhet se policia nuk do të jetë në gjendje gjithmonë të dalë në vendet, ku është kryer ndonjë vepër penale.
Mbrojtja e familjeve
Dennis Williams jeton në New York dhe ka vendosur para një viti të blejë një armë. Ai ka blerë një pistoletë Walther PPK/ 380, një model i prodhuar në Gjermani për qëllime mbrojtjeje. "Kur mora vesh për pandeminë, kam vendosur të blejë relativisht shumë municion. Kam menduar se njerëzit do të blejnë shumë municion dhe pastaj ndoshta nuk do të ketë, ndaj kam vendosur të furnizohem me kohë." Ky është një reagim zinxhir që po ndodh për shembull në shumë vende edhe me letra higjenike.
Edhe Paul Broshear ka dashur të jetë i sigurt. Ai ka armë dhe municion të mjaftueshëm, por ka vendosur që një pjesë të tyre t'ua japë familjarëve. "Për çdo rast, le t'i kenë", thotë ai në bisedë me DW. "Duhet të jenë të përgatitur për vetëmbrojtje." Ai shpreson se askush prej familjarëve nuk do të ketë nevojë të përdorë këto armë dhe se ata do të qeshin pastaj me "idetë e marrëzisë" të gjyshit. Por më mirë të jenë të përgatitur, mendon ai.
</doc>
<doc docid='dw_53025169' lang='sqi' type='mono' source='https://www.dw.com/sq/sq/james-pardew-diplomacia-amerikane-favorizon-sot-serbinë/a-53025169' term='COVID'>
The Hill, një gazetë interneti botoi dje të dielën, më 5 prill, një shkrim të James Pardew me titull: “Ndërkohë që Covid ka përfshirë botën, Uashingtoni merret me lojra të fëlliqura në Ballkan”. Autori, oficer karriere në shërbimet ushtarake të inteligjencës shtron që në fillim të shkrimit pyetjen, se cilat mund të jenë interesat amerikane për hir të të cilave, diplomacia e administratës së Trumpit është duke destabilizuar Kosovën, “këtë vend të vogël dhe të pambrojtur proamerikan të Ballkanit”, në një kohë që pandemia globale e shëndetit ka kapluar botën? Pse e bën një gjë të tillë ekipi i Trumpit, kur dihet që SHBA ndaloi me forcë Serbinë, që të mos kryente gjenocid në Kosovë në vitin 1999?
“Kjo gjë është shumë e çuditshme kur mendon që SHBA ka luajtur rolin kryesor në dhënien e pavarësisë Kosovës dhe që nga ajo kohë Kosova ka qenë vendi më proamerikan i Europës,” shkruan më tej Pardew, i cili e njeh mirë rajonin, ku ka shërbyer edhe si ambasador në Bullgari. “Sot, shkruan ai, diplomacia amerikane favorizon Serbinë, aleatin më të ngushtë të Rusisë në rajon.”
Më tej ai i kthehet Grenellit, të dërguarit të Trumpit, “i cili i ka bërë presion Kosovës, që të pranojë kërkesat serbe si pjesë e “negociatave” për normalizimin midis dy vendeve”. Grenell, drejton diplomacinë amerikane në Kosovë në një kohë që mban postin e ambasadorit amerikan në Gjermani dhe të drejtorit në veprim të Agjencisë Kombëtare të Inteligjencës. “Ky është një varg absurd detyrash për dikë që ka eksperiencë të kufizuar diplomatike dhe nuk ka aspak eksperiencë në fushën e shërbimeve të inteligjencës”, shkruan James Pardew, i cili e shpreh qartë mosvlerësimin për Grenellin, për të cilin thotë se “ka qenë katastrofë si ambasador në Gjermani, aleatin më të rëndësishëm demokratik të Amerikës në Europë”. Zyrtarët gjermanë mezi presin largimin e Grenellit, thotë Pardew.
Gazeta online, “The Hill”, me bazë në Uashington ku është botuar shkrimi i James Pardew, e ka bazën në gazetën e printuar me të njëjtin titull, hapur më 1994 nga dy ish gazetarë të Nju Jork Times. The Hill informon kryesisht mbi Kongresin amerikan, (Parlamentin), presidencën dhe fushatat elektorale.
James Pardew, e quan presidentin serb Aleksandar Vucic, “një nacionalist serb që përdor si mjet politik për të marrë mbështetje urrejtjen etnike, siç ka pas bërë në vitet 1990 Sllobodan Millochevici”. Pardew, që përveç postit të Ambasadorit amerikan në Bullgari, ka mbajtur edhe postin e zëvendës Sekretarit të Përgjithshëm të NATO-s, vlerëson se “Udhëheqësit serbë vazhdojnë të ushqejnë ndarjet dhe armiqësitë si në Bosnjë ashtu edhe në Kosovë” dhe se “Vladimir Putini lumturohet kur e ndihmon Beogradin në çdo gjë që përçan unitetin midis Europës Perëndimore dhe Shteteve të Bashkuara”.
“Ajo që është duke bërë Trumpi dhe Grenelli tani në Kosovë shkatërron themelet e politikës së suksesshme amerikane në rajon,” shkruan autori. Më tej ai shpjegon pse.
“Një nga principet amerikane që sollën paqen në rajon më 2008, ishte nocioni se kufijtë janë të vendosur dhe zgjidhjet politike duhen gjetur brenda kufijve të kombit, për të cilin bëhet fjalë. Marrëveshja e Ohrit që pengoi luftën në Maqedoni, thoshte qartë se “Nuk ka zgjidhje territoriale për çështjet etnike. Territoret nuk janë zgjidhje për probleme të tilla”.
Kapaku i librit "Paqebërësit- Udhëheqja amerikane dhe fundi i genocidit në Ballkan" me autor James Pardew
Përpjekjet amerikane në ish-Jugosllavi, autori i quan, suksese të mëdha të politikës së jashtme amerikane në periudhën e hershme post-sovjetike. Ai kujton se kur ish-Jugosllavia u shpërbë, drejtimi amerikan në koalicion të ngushtë me partnerët ndërkombëtar, duke përdorur diplomacinë dhe forcën ushtarake i dha fund gjenocidit serb në Bosnjë, ndaloi katastrofën humanitare në Kosovë dhe parandaloi luftën civile në Maqedoni nga 1995 deri më 2008, , shkruan Pardew, në këtë op- ed, që është shkurtimi për “opposite the editorial page”, “përballje me editorialin”.
“Kosova është sot shtet i pavarur demokratik, i njohur nga 97 vende, kujton Pardew, por Serbia përdor influencën e saj për t’ia bllokuar anëtarësimin në OKB dhe institucione të tjera ndërkombëtare. Si reagim Kosova vendosi tarifa 100 përqindëshe mbi mallrat serbe që hyjnë në vend. Grenell i ka bërë presion Kosovës të heqë tarifat në mënyrë që të vihen në lëvizje bisedimet e bllokuara”.
Por qëndrimin e administratës së Trumpit, Pardew e quan përtej ironikes: „Sanksionet ndërkombëtare dhe tarifat janë politika më e favorizuar e administratës së Trumpit, prandaj kundërshtimi për vendosjen legjitime të tarifave si mjet në marrëdhëniet ndërkombëtare, ia kalon çdo lloj ironie.”
“Për të bërë presion mbi Prishtinën, SHBA ndaloi ndihmat aq të nevojshme për Kosovën. Disa zyrtarë të Uashingtonit ngritën madje pyetjen e mundësisë së largimit të kontigjentit të vogël të trupave amerika nga Kosova, të cilat kanë qenë shumë të rëndësishme për sigurinë e Ballkanit që nga viti 1999.” “Ky ishte faktori kryesor që e bëri të rrëzohej kryeministrin e Kosovës, Albin Kurti, në një kohë kur në rajon përhapej virusi Covid 19. Kosova tani drejtohet nga një qeveri e dobët, që nuk mund të kujdeset për gjithçka”, shkruan James Pardew.
Më tej në shkrim: “Grenelli me sa duket preferon qëndrimin e politikanit kohëgjatë dhe presidentit aktual Hashim Thaçi, i cili favorizon një marrëveshje me Beogradin edhe nëse kjo përmban shkëmbimin e territoreve midis Kosovës dhe Beogradit. Unë e pata këshilluar Thaçin një vit më parë gjatë një bisede në Uashington se marrëveshja me këmbime territoresh është një hile serbe që nuk të çon kurrkund, dhe se ai nuk mund t’i besojë administratës së Trumpit për asnjë lloj negociatash me Beogradin. Ai e ka injoruar këshillën.”
James Pardew mendon se ekzistojnë shumë pyetje lidhur me misionin e Grenellit në Kosovë: “Pse do të donte dikush me eksperiencë kaq të kufizuar dhe detyra kaq të rëndësishme kombëtare, të angazhohej në bisedimet midis dy kundërshtarëve të dobët në Ballkan? Pse është duke marrë Grenell qëndrime proserbe në bisedime? Pse është duke destabilizuar SHBA një vend proamerikan në kohë kaq delikate?
“Ka diçka që mban erë në gjithë këtë gjë”, shkruan ai i sigurt.
Dhe vazhdon me supozimet se: “Duke qenë një Trumpist entuziast e i angazhuar, Grenell, mbase kërkon me çdo kusht që të kënaqë shefin. Por kur kujtohem për marrëdhëniet shumë të dyshimta midis Trumpit dhe Vlatimir Putinit, unë dyshoj se ka diçka tjetër më shqetësuese. Unë dyshoj, pa patur prova, se Putini i ka paraqitur idetë e tij proserbe presidentit Trump, duke e vënë theksin tek shqiptarët që janë myslimanë dhe duke i kërkuar Trumpit ndihmë për të nxitur bisedimet”.
“Ashtu si emërimet e tjera të keqkonceptuara, Trump e bëri njeriun e tij besnik, Grenellin, njeri agresiv dhe antagonist, njeriun kryesor për Kosovën. Kjo është një dhuratë e vogël për Putinin, të cilit i pëlqejnë të shkaktojë turbullira në Europë, të çfarëdo lloji qofshin,” shkruan Pardew. “Të angazhosh në ish-Jugosllavi diplomacinë e frymëzuar nga Trumpi është sikur të lesh një fëmijë dy vjeçar të luajë me qirinj të ndezur pranë një mullari me bar”.
James Pardew kritikon misionin e Richard Grenell: “Misioni i Grenellit në Kosovë rrit destabilitetin në Ballkan dhe nuk i shërben interesave kombëtare amerikane. Politika aktuale amerikane në Kosovë është të paktën inkompetencë diplomatike, për të mos thënë qëndrim i gabuar“.
“Në një kohë kur Covid 19 është duke u përhapur në SHBA dhe Europë. Grenelli duhet ta lerë rehat Ballkanin dhe të mos turbullojë ujrat në një rajon, për të cilin i mungojnë njohuritë, eksperienca dhe kapaciteti diplomatik për të përmirësuar situatën,” shkruan për “The Hill” James Pardew.
Në fund të shkrimit të tij: “Në vend të kësaj. SHBA duhet të mbështesë qeverinë në Kosovë, që të merret me krizën shëndetësore. Marrëdhëniet  Kosovë- Serbi janë një problem afatgjatë që kërkon vëmendje serioze dhe diplomaci profesionale, jo një politikë të gatuar përgjysmë që t’i shërbejë vetëm interesave serbe dhe ruse”, shkruan James Pardew.
</doc>
<doc docid='dw_53022957' lang='sqi' type='mono' source='https://www.dw.com/sq/sq/çfarë-po-bën-obsh/a-53022957' term='COVID'>
Si shihet puna e Organizatës Botërore të Shëndetësisë (OBSH)?
Në mendjen e njerëzve kthehet roli i OBSH në veçanti në kohërat e sëmundjeve të rënda, epidemive dhe pandemive, si për shembull në vitin 2009 me rastin e përhapjes së gripit të derrave,  2014 dhe 2019, për shkak të Ebolës dhe tani kur bota po përballet me pandeminë e rëndë të virusit Corona. Por detyrat dhe fushëveprimi i OBSH është shumë më i gjërë. Qëllimi është që në mbarë botën të ofrohet një shërbim sa më i mirë shëndetësor dhe që në veçanti në kohërat e krizave dhe katastrofave të ofrohet një ndihmë sa më e shpejtë dhe e mirë. OBSH mbikqyr zhvillimet në shëndetësi në mbarë botën, gjendjen me ushqimin dhe kushtet sanitare. OBSH ka 194 vende anëtare dhe mbështet hulumtimet në shëndetësi, përcaktimin e normave dhe standardeve në këtë fushë.
Themelimi i OBSH
Ideja e autoriteteve shëndetësore është paraqitur me rastin e themelimit të Kombeve të Bashkuara, pak pas përfundimit të Luftës së Dytë Botërore me 1945. Ato e kishin të qartë se mbajtja e paqës dhe sigurisë në botë nuk është e mundur pa mirëmbajtjen e shëndetit dhe pa zgjidhjen e problemeve të mëdha të asaj kohe në këtë fushë. Kushtetuta e OBSH është miratuar dhe nënshkruar në vitin 1946 nga 61 vende të ndryshme në New York.  Me 7 prill 1948, pra në ditën që sot konsiderohet si dita e themelimi të OBSH, është futur në fuqi. Selia e OBSH gjendet në Gjenevë të Zvicrës, e ajo ka rreth 150 zyra rajonale në botë. OBSH pohon se ajo ka rreth 7000 bashkëpunëtorë.
Financimi
Buxheti i OBSH për periudhën 2020-2021 ka rreth 4,8 miliardë dollarë amerikanë, pra rreth 4,2 miliardë Euro. Rreth një e pesta e buxhetit sigurohet nga kontributet e 194 vendeve anëtare. Por nuk paguajnë të gjitha vendet shumën e njëjtë. Pagesat varen nga fuqia ekonomike e vendeve anëtare.
Pjesa më e madhe e sasisë tjetër të buxhetit varet nga kontributet vullnetare të vendeve anëtare si dhe donacionet e fondacioneve, institucioneve të OKB, por edhe personave privat. Kjo pjesë e financimit është rritur në mënyrë permanente në dekadat e fundit, e njëkohësisht janë shtuar edhe kritikat për mungesë pavarësie të OBSH. Shoqata Gjermane për Kombet e Bashkuara (DGVN) pohon për shembull se në periudhën 2010 -2011 kanë qenë ndër vendet me pagesat më të mëdha (me mbi 60 % të buxhetit): SHBA, Japonia dhe Gjermania. Ndërsa në vitet 2012-2013 paguesi më i madh ka qenë Bill & Melinda Gates Foundation, pra para SHBA dhe vendeve të tjera.
Roli i OBSH në krizën Corona
Në luftën për parandalimin dhe zvogëlimin e pasojave të virusit Corona, OBSH ka një rol qendror. Tek infektimet me virusët e sëmundjeve si AIDS, Malaria apo COVID-19, OBSH koordinon aktivitetet ndërkombëtare, ndër to edhe bashkpunimin për hulumtimet në fushën e virusit Corona, për teste, medikamente dhe vaksina. OBSH ka inicuar edhe një studim klinik për testimin e medikamenteve ekzistuese në luftën kundër Covid-19. Ajo është edhe pjesë e programeve të tjera në luftën kundër virusit, ku ndahen edhe sasi të konsiderueshme parash. Ekspertët e saj kanë bërë edhe programe emergjente për veprime të caktuara, si për shembull, masat e karantinës, ndalimi i udhëtimeve etj. Sugjerimet e OBSH nuk janë obliguese, por respektohen në të shumtën e rasteve. OBSH e ka shpallur virusin Corona si pandemi në fillim të marsit, që do të thotë se përmasat e rrezikut dhe përhapjes së saj janë përmasa botërore. Drejtori i përgjithshëm Tedros Adhanom Ghebreyesus tha se vet shpallja e pandemisë nuk paraqet ndonjë ndryshim esencial në punën e OBSH dhe vendeve anëtare.
Si shihet roli i OBSH në kohën e virusit Corona?
OBSH është lavdëruar kohët e fundit për shkak të përhapjes së njohurive për rrezikun dhe veprimit në kohën e krizës së virusit Corona. Në kohën e krizës së pandemisë me gripin e derrit (2009) apo Ebola (2014 dhe 2015) ka pasur kritika ndaj punës së OBSH. Kjo ka bërë që OBSH të ndërrojë punën e saj në kohën e krizave. Suksesi i tanishëm global lidhet edhe me emrin e shefit të ri të OBSH Tedros, i cili nuk heziton fare që të paraqitet në opinion. Por Tedros është kritikuar për lëvdatat e tij ndaj Kinës, në rastin e luftimit të pandemisë atje, sepse Kina fillimisht ka heshtur për krizën në Wuhan e pastaj vendosi masa shumë rigoroze atje.
</doc>
<doc docid='dw_53022264' lang='sqi' type='mono' source='https://www.dw.com/sq/sq/trumpi-paralajmëron-kohëra-të-tmerrshme/a-53022264' term='COVID'>
SHBA po përballen me probleme jashtëzakonisht të mëdha në kohën e pandemisë së virusit Corona, sepse ky është vendi me numrin më të madh të infektimeve në mbarë botën. Presidenti i vendit, Donald Trump pohon madje se dy javët e ardhshme do të jenë edhe shumë më të rënda për vendin, në luftën kundër pandemisë. Para nesh kemi një periudhë "shumë të tmerrshme", thotë presidenti Trump.
"Ne jemi duke u futur në një periudhë, e cila do të jetë shumë e tmerrshme", deklaroi presidenti Trump para gazetarëve në Shtëpinë e Bardhë. "Do të ketë shumë të vdekur", theksoi presidenti amerikan. "Ne nuk kemi parë ndoshta kurrë më parë shifra të këtilla. Ndoshta kemi parë vetëm gjatë luftës, gjatë Luftës së Dytë Botërore." Javët e ardhshme, por edhe javët në vijim, do të jenë ndoshta javët më të këqija.
SHBA kanë shënuar ndërkohë numrin më të lartë të personave të infektuar me virusin COVID-19. Më shumë se 350.000 persona të infektuar janë regjistruar deri pasditen e ditës së dielë, njofton Universiteti Johns-Hopkins në Baltimore. Deri të dielën në mesditë ka pasur më shumë se 8500 të vdekur nga pasojat e virusit Corona.
Në të ardhmen 2600 të vdekur në ditë?
Ekspertët llogarisin me mundësinë e rritjes dramatike të numrit të të vdekurve brenda një dite. Përkundër masave shumë të rrepta, që po ndërmarrin autoritetet amerikane, ekspertët thonë se numri të vdekurve brenda ditës mund të shkojë deri nga mesi i prillit në rreth 2600. Këshilltarja e presidentit Trump, Deborah Birx tha se eskpertët kanë arritur deri te kjo shifer, në bazë të lakores së numrit të të vdekurve dhe të infektuarve. Instituti IHME i Universtietit Washington në Seattle konstaton në bazë të modeleve studimore se numri i të vdekurve në SHBA, deri në fund të prillit mund të shkojë deri në rreth 70.000, ndërsa deri në qershor në rreth 90.000. Deri tani në mbarë botën nga pasojat e infektimit me virusin Corona kanë vdekur rreth 70.000 persona. Vendet më të prekura jashtë SHBA janë Italia dhe Spanja. Ekspertët mjekësorë në Shtëpinë e Bardhë thonë se numri i përgjithshëm i viktimave në SHBA nga kjo pandemi mund të shkojë deri në 240.000.
Gjendja më e keqe aktualisht është në New York, ku deri në mëngjesin e ditës së dielë ka pasur rreth 113.000 raste të regjistruara të infektimeve dhe mbi 3600 të vdekur. Guvernatori Andrew Cuomo thotë se institucionet po punojnë me të gjitha kapacitetet për të zbutur gjendjen me këtë epidemi dhe po përgatiten për kohëra edhe më të vështira. "Sa më shumë kohë që kalon, aq më të ngakuara do të jenë kapacitetet tona", deklaroi ai para gazetarëve. Guvernatori shpreson se në New York do të vërehen shumë shpejt edhe rezultatet e para pozitive, si pasojë e masave mbrojtëse që janë ndërmarrë kohët e fundit. "Do të doja që e gjitha të përfundojë sa më parë", thotë Cuomo.
bc/se/ack (rtr, ap, dpa)
</doc>
<doc docid='dw_53022145' lang='sqi' type='mono' source='https://www.dw.com/sq/sq/mbretëresha-britanike-apelon-për-disiplinë/a-53022145' term='COVID'>
Mbretëresha britanike Elizabeta e II-të ka mbajtur të dielën në mbrëmje një fjalim drejtuar kombit, që është fjalimi i saj i katërt i këtillë në kohën e mbajtjes shumëdekadëshe të fronit. Ky fakt flet vetëvetiu për rëndësinë që mbretëresha, por edhe e mbarë bota po i kushtojnë luftimit të pandemisë së virusit Corona. Mbretëresha apelon tek populli i saj që të tregojë disiplinë dhe vendosmëri në luftën kundër pandemisë së virusit Corona.
"Shpresoj se në vitet e ardhshme të gjithë ne do të jemi krenarë me mënyrën se si jemi përballur me këtë sfidë të rrezikshme", thotë mbretëresha në fjalimin e saj drejtuar kombit. Pjesë të këtij fjalimi janë publikuar edhe më parë gjatë ditës së dielë, në mënyrë që populli të njoftohet me qëndrimet e mbretëreshës.
Ndërsa fjalimi i saj konsiderohet nga shumë analistë dhe njohës të rrethanave si një shenjë se qeveria britanike është e shqetësuar thellë për zhvillimet në vend, sepse ditët e fundit është rritur shumë numri i të vdekurve nga pandemia e virusit Corona. Vetëm ditën e shtunë nga ky virus kanë ndërruar jetë mbi 700 persona, ndërkohë që numri ka qenë shumë i lartë edhe ditën e dielë. Deri tani në spitalet britanike kanë vdekur nga kjo sëmundje më shumë se 5000 vetë. Nga pasojat e infektimit me Covid-19 njoftohet të ketë vdekur edhe një fëmijë pesëvjeçar.
Të infektuar edhe princi Charles dhe kryeministri Boris Johnson
Numri i të infektuarve në Britani të Madhe ka kaluar shifrën prej 45.000. Ndër të infektuarit janë edhe djali më i moshuar i mbretëreshës, pasardhësi në fron, princi Charles si dhe kryeministri britanik, Boris Johnson. Kryeministri Johnson ende është në izolim, për shkak të problemeve me organet e frymarrjes. Ndërkohë që princi Charles është liruar nga masat e izolimit. Në kohën pas konfirmimit të infektimit ai nuk ka pasur kurfarë kontakti me prindërit dhe anëtarët e tjerë të familjes së tij.
Fjalimi i mbretëreshës i regjistruar më parë në kështjellën Windsor është publikuar në mediat britanike në ora 20. Mbretëresha 93-vjeçare ka falënderuar edhe bashkëpunëtorët e saj si dhe të gjitha institucionet dhe punëtorët shëndetësorë për punën që po bëjnë në evitimin e pasojave edhe më të rënda të virusit Corona. Këto institucione dhe shërbimi i shëndetësisë janë tani ndër më të ngarkuarit me gjendjen.
Mbretëresha tradicionalisht flet vetëm në kohën e Krishtlindjeve, ndërsa në kohërat e tjera ajo prononcohet shumë rrallë për çështjet dhe zhvillimet. Deri tani ajo i është drejtur kombit në kohën e luftës së Gjirit në vitin 1991, në vitin 1997, pas vdekjes së princeshës Diana dhe me 2002 pas vdekjes së nënës së saj, pra "Queen Mum". Ky është fjalimi i saj i katërt i këtillë.
bc/ie/pg (dpa, afp, BBC)
</doc>
<doc docid='dw_53017345' lang='sqi' type='mono' source='https://www.dw.com/sq/sq/marsela-ceno-frika-të-manipulon/a-53017345' term='COVID'>
Deutsche Welle; Ju keni krijuar një rrjet asistence për t’u ardhur  në ndihmë shqiptarëve në Gjermani. Mund të na thoni dy fjalë për këtë?
Marsela Ceno. Ne si Shoqatë e Mjekëve Shqiptarë në Gjermani kemi ngritur asistencë për krizën e koronës në të 16 landet e Gjermanisë. Në faqen tonë zyrtare në Facebook kemi postuar numrat e telefonit, adresat e mjekëve, të cilët janë shpallur vullnetarë për t’i ardhur në ndihmë kësaj  nisme edhe të gjithë të interesuarit mund t’u drejtohen atyre me anë të sms-ve,  whatsapp-it, edhe përmes e-mailave, të shpjegojnë shqetësimet që mund të kenë dhe të marrin prej kolegëve një konsulencë falas. Ne orientojmë, mundohemi  që të bëjmë një anamnezë të shkurtër, dhe një triazh, pra, t’u themi, ose të vetëkarantinohen ose të drejtohen sa më shpejt te qendra më e afërt spitalore.
Si bëhet pagesa për ata që nuk kanë sigurim shëndeti në Gjermani?
Normalisht, të gjithë shtetasit që hyjnë në Gjermani si vizitorë, janë të detyruar të presin një sigurim shëndeti në udhëtim para se të largohen nga Shqipëria. Dhe në të gjitha rastet pagesa i kalon sigurimit në Shqipëri dhe pastaj diskutohet midis të dy palëve se ç’pjesë të pagesës do të marrë përsipër sigurimi. Mundësia e dytë është që testi të bëhet me para në dorë. Ai kushton nja 120 euro.
E megjithatë shumë shqiptarë kanë ardhur në Gjermani për  të punuar edhe në të zezë dhe nuk kanë asnjë sigurim. Atyre u mbetet që t’i heqin shpenzimet vetë. Çfarë mund të bëjnë për të reduktuar kostot?
Mënyra e vetme për të reduktuar kostot e trajtimit është mosparaqitja në spital për sa kohë që situata është akoma e qëndrueshme. Që do të thotë: Një pacient, ose një person, i cili vë re se prej disa ditësh mund të ketë kollë, por temperatura nuk është më e lartë se 37,5 gradë, apo që mund të ketë edhe shenja gripi, si për shembull, rrufë, do të ishte mirë që në mënyrë të vazhdueshme të kontrollonte temperaturën e tij edhe të vetë izolohej. Por në qoftë se vihet re që me kalimin e ditëve temperatura rritet, mund të shkojë në 38 e 39 gradë dhe fillojnë edhe djersitje të shpeshta dhimbje të kyçeve muskulature, apo dhe probleme me frymëmarrjen, atëherë ky person duhet që të paraqitet tek urgjenca e një spitali dhe në këto kushte ku ne jemi, askujt nuk i refuzohet dhënia e ndihmës së parë, pavarësisht nëse ky person është i regjistruar ose jo i regjistruar, ka mundësi ta paguajë shërbimin e tij, apo nuk ka mundësi për ta paguar. Kështu që është me shumë rëndësi që personat të rrisin pak edhe ndjenjën e sensibilitetin e vetes së tyre, pra, të fillojnë edhe të dallojnë shenjat e para, të izolohen, të tërhiqen nga kontaktet sociale dhe me shumë kënaqësi mund të na kontaktojnë edhe ne, në varësi të landit ku jetojnë, mund të kontaktojnë mjekun që ne kemi vënë në dispozicion dhe përmes lidhjes me telefon ose me e-mail. ​
Shoqata e mjekëve shqiptarë në Gjermani ofron nëpërmjet Facebookut asistencë për shqiptarët që jetojnë në Gjermani.
​
Sipas ministrit të Shëndetësisë se në Gjermani gjysma e shtretërve është e lirë, por piku nuk është arritur ende. Si po e prisni ju pikun në spitalin tuaj?
Situata është akoma nën kontroll. Ka disa spitale që janë kthyer në epiqendra për pacientët me Covid 19, do të thotë, që degët e tjera në këto spitale siç mund të jetë kirurgjia ose të gjitha ndërhyrjet e planifikuara në kardiologji ose në gastroenterologji për momentin janë pezulluar. Edhe spitali ku unë punoj është një nga këto spitale. Per momentin situata është akoma nën kontroll, por ne nuk e dimë se kur do të jetë piku. Nuk e dimë se javës që vjen apo pas dy javësh do të kemi edhe ne një situatë, siç e përjeton për momentin Italia. Një shenjë pozitive është se Gjermania ka marrë këto ditë pacientë edhe nga Italia dhe Franca. Edhe ne kemi marrë pacientë nga Strasburgu, meqenëse jemi pranë Alzasës, dhe kjo është një nga hotspot-et aktuale në Evropë.
Cilat janë masat që merrni ju për të mos u infektuar vetë nga virusi?
Spitali ynë është i ndarë në tre zona: një zonë jeshile, një të verdhë dhe një të kuqe. Në pjesën e kuqe janë pacientët e vërtetuar se janë të infektuar me Covid 19, në pjesën e verdhë pacientët që presin për rezultatet e tamponit të dytë, sepse i pari ka qenë negativ dhe pjesa jeshile është pjesa e painfektuar. Ata që punojnë në pjesën e kuqe kanë  veshje speciale, dhe ndërrohen pas  çdo kontakti me pacientin dhe u kërkohet të mos kenë as kontakte me  familjarët e tyre. Unë, si kirurge, deri tani jam te pjesa e pastër e spitalit, por mund të ndodhë që pacientët që dyshohen se mund të kenë Covid 19 për shkak të temperaturës së lartë që mund të çohen te çadra e Covid-it dhe mua më kërkohet si kirurge të bëj vizitën, nëse mund të ketë një dhimbje barku ose një apendicit akut. Atëherë unë detyrohem të vishem komplet dhe pasi kam ndërprerë kontaktin me pacientin t’i heq të gjitha veshjet e mia, të cilat vendosen nëpër kosha të veçantë dhe pastaj digjen ose eliminohen.
Maskat nuk mbrojnë detyrimisht nga infektimi, por frenojnë përhapjen e virusit, thotë Ceno.
Deri në  momentin e dyshimit ekziston një farë rreziku në kontaktin tuaj me pacientin?
Sigurisht. Përpara një jave ne mësuam që një infermiere ishte me Covid positiv. Sot është vështirë të thuash se kush është i infektuar dhe kush jo. Prandaj masat higjienike janë shumë të rëndësishme: mbajtja e distancës larja e duarve. Po mbajtja e maskave.
Gjermania vazhdon ta quajë të panevojshme mbajtjen e detyruar të maskave në ambiente të mbyllura. A mendoni se kjo është e vërtetë se mbulimi i fytyrës nuk të mbron?
Unë do t’ju këshilloja të shihni udhëzimet zyrtare që jep Instituti Robert Koch. Situata ndryshon shumë shpejt nga dita në ditë. Ne në spitalin tonë deri para një jave nuk kishim nevojë të mbanim maska gjatë punës sonë të përditshme, tani duhet t’i mbajmë ato. Në pavijone të veçantë duhet të mbajmë edhe syze për të mbrojtur mukozën e syrit. Edhe po të vihet re rrugëve të Gjermanisë, disa janë me maska, disa janë pa maska, por ajo që është e rëndësishme të thuhet është që maska ndihmon në parandalimin e përhapjes së virusit nga personi që është i infektuar te personat e tjerë. Ndërsa personat e painfektuar mjafton të ruajnë distancën dhe para çdo kontakti që duart kanë me fytyrën të bëhet një larje dhe dezinfektim i duarve.
A keni ngarkesa psikologjike ju si mjekë, duke pasur parasysh edhe situatën në Itali?
Çadër për testimet e korona-virusit në Gjermani.
Po e presim me frikë pikun e Gjermanisë, edhe sepse nuk e dimë se kur do të vijë. Ne zgjohemi çdo mëngjes dhe kemi parasysh skena si në Itali. Për fat situata është ende nën kontroll, por kjo ideja se kur do të shpërthejë edhe në Gjermani  ashtu siç ka shpërthyer në Madrid apo edhe në veriun e Italisë, është edhe diçka që është gjithmonë në kokë. Ne mundohemi të flasim me njëri-tjetrin hapur për këtë gjë dhe të përqendrohemi në punën tonë, sepse frika e manipulon një qenien njerëzore. Ne jemi mjekë dhe jemi më të zgjuar sesa paniku i virusit, sepse duke menduar që çdo pacient mund të ketë Covid atëherë fillojmë edhe bëjmë gabime. Nuk ekzaminojmë pacientin, fillomë të anashkalojmë simptomat e  tij apo ta fusim atë në shinën e Covid 19 e të mos shohim vërtet se ku është sëmundja e këtij pacienti. Prandaj është shumë e rëndësishme që ne të ruajmë qetësinë tonë, të luftojmë frikën tonë dhe t’u referohemi të dhënave zyrtare që jepen nga institucionet federale në Gjermani, edhe të ruajmë qetësinë dhe të besojmë që do ia dalim.
Mjekët dhe stafi mjekësor në këto kohëra krahasohen edhe me ushtarët në vijën e parë të frontit të një lufte. E ndieni edhe ju veten si në luftë?
Në fakt, termi luftë është një term të cilin ne po e përdorim edhe midis njëri-tjetrit, edhe kur jemi në spital. Ne jemi në gatishmëri  Nuk kemi më një plan të paracaktuar se si do të punojmë sot apo nesër.  Nderi në fundin prillit janë anuluar pushimet ose marrjet e pushimeve. Sot jemi në pjesën jeshile, por nesër mund të dalim në pjesën e verdhë, ose në pjesën e kuqe. Pra, ne jemi vërtet në një situate lufte, ne jemi ushtarët e parë që dërgohen në frontin e luftës.
</doc>
<doc docid='dw_53016897' lang='sqi' type='mono' source='https://www.dw.com/sq/sq/kriza-e-coronës-dhe-romët-një-grup-i-rrezikuar-harrohet/a-53016897' term='COVID'>
Të moshuarit dhe ata me sëmundje, mjekët dhe infermierët janë personat më të rrezikuar në krizën e Coronës. Por për një grup tjetër të madh e të rrezikuar gati nuk flitet në opinionin publik në Europë: Për miliona romë të varfër. Shumë prej tyre në Europën Qendrore e Juglindore ka rrezik të përballen me një katastrofë të rëndë humanitare e shëndetësore. Shumica e romëve jetojnë në kushte të mjerueshme pa mundësi higjienike. Nga ana tjetër ata nuk mund të ushtrojnë si më parë punët në të zezë që bënin, si mbledhjen e mbeturinave apo plastikës, tregtinë në rrugë me artikuj ushqimorë apo shitjen e luleve.
Organizatat e romëve ngrenë alarmin
Por jo vetëm kaq. Shumë romë krahas anticiganizmit mjaft të përhapur ndeshen në këto kohë të krizës së Coronës me një stigmatizim të veçantë. Disa vende si Sllovakia, Rumania, krahas kufizimeve të përgjithshëm, kanë marrë disa masa shtesë për zonat ku jetojnë romët. Në mënyre preventive ata futen në karantinë dhe izolohen me polici.
Lagje rome në Rumani
Organizatat e romëve në Europë janë të alarmuara. Këshilli Qendror i Romëve dhe Sinti shpreh shqetësimin, se „politikanët ekstremistë të djathtë dhe nacionalistë në Europën Qendrore dhe Juglindore e përdorin krizën e Coronës aktualisht, me qëllim që pozicionet e tyre raciste t‘i legjitimojnë e zbatojnë si veprime të qeverisë." Edhe raportuesi për romët në Asamblenë Parlamentare të Këshillit të Europës, eurodeputeti çek, František Kopřiva paralajmëron. „Në vend që të mbrojnë më shumë romët nga virusi Corona, si grup veçanërisht i rrezikuar, disa politikanë e ndezin vetë anticiganizmin."
Shumë të rrezikuara janë lagjet e mjerimit
Në Europë jetojnë afër 10-12 milionë romë, ata janë pakica më e madhe e kontinentit. Gati gjysma e të gjithë romëve europiane jeton në shtatë vende europianoqendrore dhe juglindore: Çeki, Hungari, Rumani, Bullgari, Serbi, Maqedoni e Veriut. Aty gjenden edhe të ashtuquajturat lagje të mjerimit, si psh Lunik IX në kryeqytetin sllovakolindor, Kosiç, Stolipinovo në Plovdivin bullgar, Ferentari në kryeqytetin rumun, Bukuresht, apo Shuto Orizari në Shkup.
E përbashkëta e këtyre zonave është që njerëzit aty jetojnë me shumicë në hapësira të ngushta. Shumë familje, ku shpesh banojnë tre gjenerata bashkë, kanë vetëm një ose dy dhoma për të banuar. Përveç disa çezmave jashtë në rrugë, në këto zona nuk ka ujë të rrjedhshëm në shtëpi apo kanalizime. Këto janë kushte ideale për përhapjen e sëmundjes së shkaktuar nga Covid-19.
Megjithëse kushtet e jetesës janë të njohura, nuk ka asnjë përpjekje qendrore në krizën e Coronës për të ndaluar përhapjen e virusit. Željko Jovanović, që drejton programin e romëve të Open Society Foundation paralajmëron nga injorimi i mëtejshëm i romëve të varfër. „Deri më tani shumica e shoqërisë e ka injoruar gjendjen, që papunësia mes romëve dëmton të gjithë ekonominë dhe se sulmet raciste kundër romëve dëmtojnë demokracinë", thotë ai për Deutsche Wellen. „Tani duhet të jetë e qartë, se mbrojtja e romëve ka pasoja të drejtpërdrejta e të menjëhershme për jo romët."
Lagjja rome, Stolipinovo Bullgari,
Programet sociale të nevojshme
Në Sllovaki qeveria e ka identifikuar këtë problem. Kreu i qeverisë, Igor Matovič paralajmëroi për teste masive të romëve në 33 zona të tyre. Në fillim do testohen ata që janë kthyer nga vende të tjera. Këto teste kryhen nga mjekë të ushtrisë, të shoqëruar nga ushtarë. Sipas Matovič përdorimi i ushtrisë „nuk është demonstrim i forcës shtetërore”, bëhet fjalë përt sigurinë e romëve, Por i ngarkuari për romët i qeverisë së mëparshme që humbi zgjedhjet, ndërkohë i shkarkuar, Ábel Ravasz, i kritikon këto masa si stigmatizim të romëve. Përdorimi i ushtrisë i stigmatizon ata, në vend që t'u krijojë ndjesinë, se shteti është partner i tyre, thotë ai.
Në Rumani dhe Bullgari disa zona me romë janë izoluar me xhandarë dhe polici, për shka se shumë banorë janë kthyer nga vende të tjera këto kohë, dhe me gjasë kanë shkelur masivisht rregullat e karantinës. Përtej masave policore dhe praninë e ushtarëve, romët e varfër e të rrezikuar marrin vetëm në raste të veçanta ndihmë nga shteti. Si në Sllovaki, ku disa komuna në zonat ku banojnë romët, kanë vënë në dispozicion një qendër mobile të furnizimit me ujë të pijshëm. Apo në Rumani, në qytetin Kluzh javën e kaluar bashkia shpërndau paketa higjienike dhe artikuj ushqimorë për 300 familje për romët që jetojnë pranë një depoje plehrash.
Në Hungari, ku sidomos në lindje të vendit gjenden shumë lagje romësh, aktivisti i romëve dhe kryetar i parlamentit të romëve hungarezë, Aladár Horváth, ka kërkuar programe sociale për banorët e zonave të veçuara. Në një letër drejtuar qeverisë ai shkruan, se "në zonat e getoizuara banorët nuk kanë kursime, as reserva, aty nuk ka kujdes mjekësor dhe po rritet shqetësimi, se banorët nuk kanë më se ç't'u japin për ushqim fëmijëve.” Një përgjigje për këtë ai ende nuk ka marrë.
</doc>
<doc docid='dw_53017877' lang='sqi' type='mono' source='https://www.dw.com/sq/sq/prof-civici-masa-të-pazakonta-kundër-recesionit-ekonomik/a-53017877' term='COVID'>
Harta e rajoneve të prekura nga virusi Corona në Shqipëri sa shkon dhe po zgjerohet. Epiqendra mbetet Tirana me 157 raste, e ndjekur nga Durrësi me 33,  Fier 25,  Shkodra 31, Korꞔa 16, Lezha 14, Elbasani dhe Hasi 9, Lushnja , Kruja dhe Vlora 5, Puka dhe Tropoja  4, Mirdita 3,  Rrogozhina 2 dhe Berati vetëm 1 rast.
Bilanci i deritanishëm është shqetësues në raport me popullsinë prej 2,8 milionë të Shqipërisë: 333 të prekur me moshë mesatare 59 vjeꞔ, mes të cilëve 9 fëmijë, në moshë mesatare 8 vjeç, 2247 të testuar, 18 viktima.  Në Spitalin Infektiv në Qëndrën Spitalore Universitare " Nënë Tereza”dhe spitalin” Shefqet Ndroqi”në Tiranë,  të njohur edhe si Sanatoriumi, janë shtruar 67 te prekur.
Kryemistri Rama, e quajti të premten, (03.04) këtë fazë ky po hyn pandemia e virusit vdekjeprurës " zona e zjarrit”. "Kemi hyrë në zonën e zjarrit, ku armiku po synon të na marrë më shumë jetë, pasi rezistenca jonë deri tani e ka ndaluar të bëjë kërdinë duke na shkatërruar barrikadën bluzave të bardha”  theksoi ai në rrjetet sociale dhe bëri thirrje për rezistencë, mbrojtjen e jetës dhe zbatim me rigorozitet të masave kufizuese.
Autoritetët e shëndetësisë shprehen se "rritja e rasteve të reja ka ardhur nga mos respektimi i distancimit social, i masave të kontrollit dhe atyre kufizuese”.
Masat kufizuese pa afat- deri në fund të epidemisë
Shqipëria hyn të shtunën, (04.04) për të tretën herë rradhazi, në shtetrrethim të plotë 40 orësh. Nga ora 13.00 e të shtunës deri në 05  të së hënës, nuk lejohet asnjë qytetar të dalë nga banesa, ndalohet  qarkullimi i automjeteve, përveꞔ atyre që kanë autorizim nga Policia. Ata që thyejnë shtetrrethim gjobiten në bazë të aktit normatoiv të qeverisë për masat e marra kundër virusit korona.
Në ditët e javës shtetrrethimi është 16 orë, nga ora 13,00 deri në oren 5 të mëngjesit të ditës së nesërme. Supermarkete, banka, farmaci janë të hapura vetëm nga ora 5 e mëngjesit deri në ora 13.00. Vetëm një person nga ꞔdo familje mund të dalë për një orë  të blejë ushqime dhe ilaçe, pasi të jetë regjistruar dhe ketë  marrë më parë leje në Policinë e Shtetit, përmes një aplikacioni online. Pensionistët nuk lejohen të dalin  nga banesat.
Aktiviteti shoqëror është krejt i ngrirë dhe pothuajse në të njëjtën situatë është edhe ai ekonomik. Shkollat, universitetet, baret, restorantet, vendet e tjera publike do të vazhdojnë të jenë të mbyllura për një kohë të pacaktuar, deri kur epidemia e COVID -19 të ketë marrë fund, bënë me dije autoritetet e shëndetësisë, duke shfuqizuar vendimin e mëparshëm për masat kufizuese deri  të premten, më 3 prill.
Blerje në treg
Në këtë klimë bllokimi dhe shqetësimi për jetën, ka edhe lajme të mira: 99 të prekur janë shëruar.  Megjithatë mjekët infeksionistë paralajmërojnë: "Fundi i COVID-19 është ende larg”
Kriza ekonomike është në prag
Por kriza e rëndë ekonomike nuk është larg: recesioni ekonomik kërcënon vendin. Prof, Adrian Civici, ekspert i njohur për ekonominë, pedagog në Universitetin   Mesdhetar në Tiranë, thotë për DW se rreziqet dhe efektet negative në ekonominë shqiptare sa vijnë dhe shtohen nga kohëzgjatja e situatës së jashtëzakonshme të "Katastrofës Natyrore”, të shpallur nga qeveria, 10 ditë më parë, për 1 muaj.
"Shifrat e rritjes për tremujorin e 1-rë të vitit 2020 janë shumë shqetësuese dhe ngrejnë alarmin e rënies në recesion. Edhe shifrat e tremujorit të 2-të, prill-qershor 2020 nuk japin asnjë shenjë optimizmi, se mund të jenë më të mira. E gjithë shpresa për amortizimin e efekteve negative nga pandemia janë 2 tremujorët e fundit të vitit, nëse situata do normalizohet dhe ekonomia do fillojë gradualisht t'i kthehet normalitetit” thekson Prof. Adrian Civici për DW.
Ai  vë në dukje se alarmi për recesion ekonomik vjen nga dy faktorë tërëndësishëm:  së pari krizë aktuale nga COVID-19  ka prekur disa nga sektorët jetikë të ekonomisë shqiptare si shërbimet, turizmi, transporti, ndërtimi, që  janë kontribuesit më të mëdhenj në PPB ( Prodhim i Përgjithshëm Brutto- GDP); së dyti nga reflektimi në Shqipëri i krizës së  pritshme ekonomike në Itali dhe Greqi, që do të sjellë rënien e remitancave, reduktimin e eksporteve dhe importeve.
Prof. Adrian Civici
Shqipëria ka nevojë për "Planin B” për masa të pazakonta
Dy javë më parë hyri në fuqi mbështetja financiare prej 370 milionë dollarësh e qeverisë Rama e quajtur "Pani A”. Synimi i saj është shmangia e falimentimit të  bizneseve të vogla, mbështetja ndaj shëndetësisë dhe shtresave  në nevojë. "Shqipëria ka tani nevojë për "Planin B” të ndërhyrjes për bizneset dhe aktorët ekonomikë në sektorët më të prekur nga situata e jashtëzakonshme. Duhen masa të jashtëzakonshme, në përgjigje të situatës së jashtëzakonshme”, thekson për DW, Prof. Civici.
Ai tregon se masat e jashtëzakonshnme kanë të bëjnë me ndryshimin e destinacionit të shumë zërave të shpenzimeve të buxhetit të vitit 2020 dhe përdorimin e tyre për emergjencat sanitare, mbështetjen sociale, ndihmën ndaj bizneseve duke përfshirë masa stimuluese fiskale e monetare. "Së pari rritja  e borxhit publik, qoftë borxh i jashtëm si Eurobondi prej 600 milionë eurosh që pritet të dalë në ankand në qershor apo Eurobondi i brendshëm prej 120 milionë Euro që pritet të zhvillohet ankandi nga BSH, në fillim të javës që vjen; ndihma dhe donacione nga BE, vende të ndryshme, organizata ndërkombëtare” thotë Prof. Civici për DW.
Fitorja kundër COVID-19 nuk është afër paralajmërojnë mjekët infeksionistë. Deri atëherë masat për të zbutur recesionin ekonomik duhet të jenë të menjëhershme paralajmëron Prof. Civici.
</doc>
<doc docid='dw_53015797' lang='sqi' type='mono' source='https://www.dw.com/sq/sq/propozime-për-heqjen-e-masave-kufizuese/a-53015797' term='COVID'>
Kufizime drastike, ndërmarrje, dyqane dhe restorante të mbyllura në masë të gjërë, gjithnjë e më shumë të papunë, një nivel i papërfytyrueshëm borxhi shtetëror – përhapja e virusit Corona po e rëndon shumë ekonominë dhe shoqërinë gjermane dhe të shumë vendeve të botës dhe rreziku i dëmeve të pariparueshme po rritet çdo ditë.
Për sa kohë mund ta përballojë Gjermania një gjendje të tillë? Për këtë pyetje diskutuan edhe 14 ekspertë, të cilët nën drejtimin e Institutit Ifo në Munih, hartuan një strategji ndërdisiplinore për heqjen e masave kufizuese. Grupi i eskpertëve përbëhet nga ekonomistë, mjekë, psikologë socialë dhe juristë. Përfundimi i tyre: "Pas gjithë gjasash, kthimi në normalitet ka nevojë për një periudhë afatgjatë dhe mund të arrihet vetëm me përpjekje dhe kosto të konsiderueshme".
Presidenti i Institutit Ifo, Clemens Fuest, llogarit se çdo ditë që Gjermania kalon në izolim i shkakton vendit dëme në miliarda. Dhe se sa më tepër të zgjasë pauza ekonomike, aq më serioze do të jenë pasojat për konjunkturën. Por nëse në Gjermani hiqen plotësisht kufizimet aktuale, virusi mund të përhapet përsëri shumë shpejt në radhët e popullsisë e cila është kryesisht jo imune dhe mund të shkaktojë një numër të madh të sëmundjesh serioze, shkruajnë eskpertët në rekomandimet e tyre prej 30 faqesh. Sipas tyre një vaksinim efektiv ose një terapi e zbatueshme gjerësisht nuk do të jenë në dispozicion përpara vitit 2021.
Merkel: Ende herët për lehtësimin e kufizimeve
Një akt i vështirë ekuilibri
Nisur prej këtyre fakteve strategjia për heqjen e masave kufizuese duhet të jetë "fleksibël dhe e adaptueshme ndaj rrezieve". Ekspertët rekomandojnë "zbatimin gradual të një strategjie të bazuar në rrezikun aktual, e cila kombinon një zbutje të kufizimeve në sferën sociale dhe ekonomike të shoqëruar me mbrojtjen e vazhdueshme dhe efektive të shëndetit të qytetarëve." Kjo do të thotë se fillimisht do të zbuten vetëm masat kufizuese që shkaktojnë dëmet më të mëdha. Por se në rast se vihet re një përhapje e re e virusit kufizimet do të rivendosen përsëri.
Sektorët e lehtësimeve
Konkretisht eskspertët propozojnë që së pari zbutja e kufizimeve të fillojë në sektorë me rrezik të ulët infeksioni, si për shembull në fabrika me prodhim të automatizuar, si dhe në sektorët e prodhimit të mallrave me vlerë të lartë. Po ashtu prioritet do të ketë në Gjermani shtimi masiv i prodhimit të veshjeve dhe maskave mbrojtëse dhe sigurimi i kapaciteteve prodhuese për vaksina dhe ilaçe.
Ekspertët e konsiderojnë edhe rihapjen sa më shpejtë të kopshteve dhe të shkollave si parakusht për rimëkëmbjen e ekonomisë. Hapja e tyre lidhet edhe me faktin se të rinjtë rrezikohen më pak prej Covid-19. Nga ana tjetër njerëzit që paraqesin rrezikshmëri të lartë ndaj sëmundjes duhet të qëndrojnë të izoluar për më gjatë dhe për ta duhet të ofrohen ndihma shtesë dhe fonde përkatëse.
Jo vendime të përgjithëshme dhe të centralizuara
Vendimet se kur dhe në cilat zona mund të rihapen fabrikat dhe të rifillojë prodhimi, do të varen gjithashtu nga kriteret rajonale. Cili është niveli i infeksionit në zonë? Sa është përhapur virusi? Sa vetë janë imunizuar? A ka spitale dhe mjekë të mjaftueshëm për të trajtuar personat e infektuar? Rajonet që u japin përgjigje të kënaqshme këtyre pyetjeve do të lejohen të zbatojnë më shpejt sesa rajonet e tjera masat lehtësuese. Po ashtu ata që mund të punojnë pa probleme nga shtëpia duke përdorur teknologjitë digjitale duhet të vazhdojnë të qëndrojnë në shtëpi edhe më të gjatë. Si mjaft të rëndësishme ekspertët konsiderojnë transparencën dhe komunikimin e vendimeve me kohë në mënyrë që njerëzit të kenë mundësi të përgatiten për rifillimin e punës dhe të marrin masat përkatëse.
</doc>
<doc docid='dw_53006421' lang='sqi' type='mono' source='https://www.dw.com/sq/sq/pse-i-kundërshton-veriu-i-evropës-corona-bondet/a-53006421' term='COVID'>
Në një letër botuar të martën në gazetën Frankfurter Allgemeine Zeitung, disa presidentë rajonalë dhe kryetarë bashkish të Italisë i bëjnë thirrje Gjermanisë të tregojë solidaritet me Italinë. Ata i kujtojnë Gjermanisë se me Marrëveshjen e Londrës së vitit 1953, Gjermanisë iu falën borxhet e Luftës së Dytë Botërore, dhe në shtetet nënshkruese të deklaratës ka qenë edhe Italia.
Kjo thirrje nga Italia është e fundit në debatin e hapur në Bashkimin Evropian për mënyrën se si duhen mbështetur shtetet më të varfra të jugut të Evropës për të përballuar pasojat ekonomike e shëndetësore të virusit Corona.
Është fakt i pamohueshëm që Italia dhe Spanja po përjetojnë tragjedi përsa i përket numrit të të infektuarve dhe të vdekurve me Covid-19 brenda një kohe kaq të shkurtër. Dhe përsa u përket pasojave të pritshme në ekonomi, nga ndërprerja masive e jetës publike.  Deri tani në Itali ka rreth 111.000 të infektuar dhe mbi 13.000 të vdekur. Ndërsa në Spanjë ka mbi 110.000 të infektuar dhe mbi 10.000 të vdekur. Që këto shtete kanë nevojë për mbështetje evropiane, këtë nuk e kundërshton askush në BE.
Debati ka të bëjë me faktin se a duhet të hyjnë për këtë në borxh të gjitha shtetet e Bashkimit Evropian, apo mbështetja të jepet me forma të tjera. E thënë ndryshe: a duhet të mbështeten këto shtete me Euro-bonde, të quajtura në këtë rast Corona-bonde, me të cilat për borxhet që do të merrte p.sh. Italia do të hynin në borxh të gjitha shtetet e BE. Këtë e kërkojnë kryesisht vendet e "Klubit të Mesdheut": Italia, Spanja, Franca, gjithsej nëntë shtete të BE.
Apo duhet të ndihmohen shtetet në nevojë me kredi shumë të favorshme tepër afatgjata nga ombrella e Euros, Mekanizmi Evropian i Stabilitetit, ESM. Me ESM-në shtetet mbajnë përgjegjësi vetëm për depozitat e tyre, jo për ato të tjerëve. Rrugën përmes ESM e mbështesin vendet më të pasura të Veriut të Evropës: Holanda, Gjermania, Austria e Finlanda.
Thirrjet për Corona-bonde nuk pushojnë
Kryeministri i Italisë, Giuseppe Conte nuk arriti t'i bindë të enjten e javës që shkoi për Corona-bondet homologët e tij të BE në një videokonferencë gjashtëorëshe. Megjithatë thirrjet për Corona-bonde nuk kanë pushuar. Në mënyrë të pazakontë Corona-bondet nuk janë tabu në këtë situatë edhe për një pjesë të ekonomistëve në Gjermani e në Holandë.
Kryeministri i Italisë, Guiseppe Conte
"Të fortët duhet t'i ndihmojnë të dobëtit", shkruanin këto ditë ekonomistë të njohur gjermanë. Ndërsa shefi i Bankës Qendrore të Holandës u shpreh se po pësoi kolaps Jugu i BE, Veriu merr fund.
Kritikat për Veriun josolidar me Jugun e BE u ndez që në momentet e para të shpërthimit të epidemisë. Kjo sepse reagimet e para pas sulmit të virusit, gati në të gjitha shtetet e BE, qenë reagime të mbylljes në vetvete. Disa shtete, midis tyre Gjermania, ndaluan për shembull eksportin e veshjeve mbrojtëse mjekësore. Vështirësia për të parashikuar nevojat nacionale çoi në mbyllje.
Pak pas kësaj, ky qendrim u korrigjua. "Ne nuk i lëmë në baltë miqtë tanë italianë", deklaroi në Berlin kancelarja Merkel. Eksporti i ndihmave mjekësore rinisi. Në spitalet gjermane ndërkohë mbërrijnë rregullisht shumë pacientë italianë e francezë, që kanë ecuri të rëndë të virusit.
Pse i kundërshton Veriu i Evropës Corona-Bondet?
Franca, si njëra nga vendet më të mëdha të BE (dhe vetë e prekur rëndë nga Covid-19) sipas së përditshmes "Le Monde" ka marrë rol organizues: për të tërhequr sa më shumë mbështetës edhe jo mesdhetarë për Corona-bondet: veç Luksemburgut, përpjekje po bëhen për të tërhequr edhe tri shtetet baltike. Kjo bëhet edhe për të larguar përshtypjen e përsëritur: Jugu përballë Veriut, që përsëritet çdo herë kur hapet diskutimi i Euro-bondeve.
Italia e Spanja kërkojnë që shtete si Gjermania t'i ndihmojnë tani jo ndryshe, por duke hyrë edhe ato në borxh me letra me vlerë me interesa fikse, pra me Corona-bonde. Në fund të fundit  përballë "rrezikut simetrik" nga virusi për të gjitha vendet, askush nuk mund t'i akuzojë italianët se ndodhen në krizë prej keqmenaxhimit të tyre.
Kjo është e vërtetë, por këtu ndërhyn konstrukti i papërfunduar i shtëpisë evropiane. Gjermania dhe shtete të tjera nuk kanë të drejtë të kontrollojnë mënyrën si do të përdoren paratë e Corona-bondeve. Sepse politika financiare e një shteti anëtar të BE është kompetencë nacionale. Dhe përbetimet që vijnë nga Jugu i Evropës se paratë e Corona-bondeve, një masë e një hershme, do të përdoren vetëm për pasojat e virusit, në Veri respektohen, por mbeten fjalë. Frika është se Italia preferon Corona-bonde pikërisht pasi kur me to për borxhet përgjigjen shumë shtete, Italia nuk do të "kryqëzohej" nga tregjet, po të mos e kthente dot më pjesën e saj.
E madhe duket më tej në Veriun e BE droja nga kundërreagimi në opinionin publik vendas: raste të tilla janë të mirëpritura për ekstremet politike të djathta. Më e zëshmja në kundërshtimin për Corona-bondet është Holanda. Por disa kritikë i thonë kryeministrit holandez Mark Rutte se me kundërshtimin e fortë ai bën lojën e gjermanëve.
Kryeministri i Holandës, Mark Rutte
Njëkohësisht, një situatë e jashtëzakonshme si pandemia botërore e virusit Corona mund të justifikonte edhe hapa të jashtëzakonshëm. Diskutimi për Corona-bondet në parim nuk është mbyllur, por gjasat për realizim duken të vogla.
Me një sërë masash të tjera, shtetet e Veriut të Evropës po nxitojnë t'u ofrojnë ndihmë Italisë,  Spanjës e shteteve të tjera jugore. Komisioni Evropian vuri dje në dispozicion 100 miliardë euro, që mund të merren kredi nga vende si Italia. Një rrugë tjetër për ta mbështetur Italinë dhe vende si ajo shihet miratimi në një vëllim shumë të madh të buxhetit të ri afatgjatë të BE. Presidentja e Komisionit Evropian, Ursula von der Leyen tha se buxheti i ardhshëm i BE duhet t'i ngjajë planit Marshall të amerikanëve pas Luftës së Dytë Botërore.
Në tryezë është gjithashtu dhe ndihma përmes ESM. ESM mund të financojë 410 miliardë euro kredi, duke i marrë ato me kushte të favorshme në tregjet botërore. ESM është treguar i gatshëm t'i vërë në dispozicion një kredi çdo vendi të Eurozonës, pa nevojë për aplikim nga shteti. Pra të japë fonde për masa të menjëhershme të lidhura me krizën.
Por kjo nuk preferohet nga italianët. Italianët e shohin si stigmatizues për ta Mekanizmin e Stabilitetit Evropian. Pasi kreditë që merr për t'ua përcjellë shteteve nevojtare mbrella e Euros, ESM, i shoqëron me kontrolle të thella të ekonomisë, si në rastin e Greqisë. Do të pasojë kërkesa për ristrukturimin e borxhit italian dhe kursime drastike, thonë politikanët italianë. Premtimet nga ESM se kërkesat ndaj italianëve në rastin konkret do të ishin shumë më të buta nuk dëgjohen në Itali.
Ndihmën për Italinë dhe shtetet më të goditura nga virusi Corona do ta diskutojnë në 7 prill ministrat e financave të BE. Ndërkohë pandemia e virusit vazhdon të shuajë në botë jetë njerëzish.
</doc>
<doc docid='dw_53004471' lang='sqi' type='mono' source='https://www.dw.com/sq/sq/rënie-e-lehtë-e-përhapjes-së-virusit-në-gjermani-gjermania-dyfishon-testimet/a-53004471' term='COVID'>
Në Gjermani ka sinjale të para se masat kufizuese po japin rezultate. Tani nevojiten më shumë ditë, që të dyfishohet numri i të infektuarve: duhen 11 ditë, kurse javën e kaluar duheshin vetëm pesë ditë. E thënë ndryshe, fuqia e virusit ka rënë lehtas, pasi është infektuar një numër më i madh njerëzish - që tani për disa kohë janë bërë imunë ndaj virusit. Deri sot, në Gjermani ka gati 77.000 të infektuar dhe 934 të vdekur.
Dyfishohen testimet dhe shtohen shtretërit  intensivë
Masat e kufizimit të kontakteve dhe të frenimit të jetës publike megjithatë do të vazhdojnë për momentin deri në 19 prill. Qeveria dhe landet do ta ridiskutojnë gjendjen në 14 prill. Por faza e kufizimeve duhet respektuar rreptësisht të paktën deri në 19 prill, thonë virologët. Sepse shtimi i rasteve me ecuri të rëndë të sëmundjes së mushkërive Covid-19 në Gjermani sapo ka nisur. Në medie ndërkohë ka depërtuar se në qeverinë qendrore ka diskutime për të avancuar në skenarin e daljes nga situata e kufizimeve.
Në Gjermani është arritur të shtohet numri i krevateve në stacionet e kujdesit intensiv: nga 28.000 ky numër u rrit në 40.000. 15.000 deri 20.000 shtretër nga këto, për momentin, janë bosh.
Numri i testimeve të popullatës për virusin është shtuar: nga 160.000 në javë, në 360.000 në javë. 10 përqind e të testuarve dalin me virus. Shtimi i kapaciteteve është dëshmi e fuqisë së jashtëzakonshme mobilizuese, që ka treguar historikisht makineria e shtetit gjerman - në rast krizash nacionale.
Vlerësime të larta për punën e qeverisë qendrore
Edhe në Gjermani, kriza e virusit Corona është ora e ekzekutivit. Me direktiva energjike qeveria drejton jetën e vendit. CDU/CSU në pushtet ka shtuar shtatë pikë në mbështetje, duke arritur 34 përqind. SPD mbetet në 16 përqind. Vlerësime të larta bëhen nga të gjitha kampet politike për kancelaren Merkel: vlerësojnë që Merkel është rikthyer, si menaxhere e aftë krizash. 65 përqind e gjermanëve aktualisht janë të kënaqur me punën e saj. Presidenti i Gjermanisë, Frank Walter Steinmeier kujtoi dje në një deklaratë për mediat se historia e njerëzimit na mëson se kemi arritur gjithmonë t'i vëmë nën kontroll me terapi e vaksina të gjitha epidemitë: atë të tuberkolozit, të ebolas, të Sidas.
</doc>
<doc docid='dw_52988716' lang='sqi' type='mono' source='https://www.dw.com/sq/sq/virusi-corona-a-janë-ushtrimet-sportive-në-natyrë-të-shëndetshme-apo-të-rrezikshme/a-52988716' term='COVID'>
Sportet dhe aktivitetet e tjera fizike janë të rëndësishme për të forcuar sistemin imunitar. Sipas mjekëve ata që kanë një sistem të fortë imunitar natyror kanë shanse të mira që në rast infektimi me virusin të kenë vetëm simptoma të buta. Dhe meqenëse ende nuk ka ndonjë vaksinë apo trajtim mjekësor për COVID-19, trupit duhet ta mposhtë vetë virusin. Dhe sporti mund ta ndihmojë atë ta fitojë këtë betejë.
Organizata Botërore e Shëndetësisë (OBSH) rekomandon që të rriturit të bëjnë çdo javë të paktën 150 - ose, dhe më mirë akoma, 300 - minuta aktivitet fizik aerobik me intensitet të moderuar, në mënyrë që të rrisin aftësitë e organizmit për luftimin e rreziqeve prej sëmundjeve të zemrës, diabetit, tensionit të lartë , kancerit dhe depresionit. Kjo këshillë është edhe më e rëndësishme gjatë një pandemie.
"Sporti është i dobishëm për shëndetin, madje edhe tani," thotë prof. Jonas Schmidt-Chanasit për DW. Virologu, i cili punon pranë Institutit Bernhard Nocht për Mjekësinë Tropikale në Hamburg paralajmëron se "situatat me stres të lartë mund të shkaktojnë infarkte në zemër ose hemoragji cerebrale" ndër ata që janë në vetëizolim në shtëpi dhe nuk bëjnë asnjë lloj ushtrimi fizik.
Prof. Christian Drosten, mjek në spitalin Charité në Berlin, paralajmëron për rreziqe të mëtejshme. Në një podcast për radiotelevizion publik gjerman NDR ai tha se: "është e rëndësishme që njerëzit të bëjnë sport. Shumë vetë konstatojnë se sporti u jep stabilitet mendor, pra kur mbathin atletet dhe çdo dy ose tre ditë dalin për vrap për gjysmë ose një orë."
A janë të rrezikshme aktivitet sportive në natyrë?
Fakti që disa shtete i kanë ndaluar tani sportet në natyrë sugjeron se prej tyre mund të vijë ndonjë rrezik. Është e vërtetë që aktivitetet sportive shpesh çojnë në kontakte sociale – ndërkohë që në këto momente afërsia fizike duhet të shmanget me çdo kusht. Aq më tepër që njerëzit gjatë ushtrimeve sportive marrin frymë më thellë në mënyrë që të furnizojnë muskujt e tyre me oksigjenin mjaft të nevojshëm. Pra a përbën ndonjë çiklist apo vrapues që kalon vetëm pak metra larg nesh rrezik për përhapjen e virusit? Në pjesën dërrmuese të rasteve, jo.
"Askush nuk është në rrezik kur vrapon ose bën shëtitje vetëm në park. Në raste të tilla nuk ka asnjë rrezik", thekson prof. Schmidt-Chanasit. Rreziku fillon vetëm kur një grup i madh njerëzish kalojnë një kohë të gjatë së bashku në një vend. Po ashtu nëse ndesh rrugës njerëz të tjerë nuk është problem për sa kohë që respektohet distanca e kërkuar, thotë virologu nga Hamburgu. Gjithashtu e rëndësishme: mos prekni asgjë që mund të kenë prekur shumë njerëz të tjerë, për shembull, veglat sportive në park. Po ashtu duhet t'i lani duart pas stërvitjes.”
A duhet të mbajmë maskë kur bëjmë sport në natyrë?
Nëse dikush e ka provuar ndonjëherë të vrapojë apo ushtrojë sporte të tjera me maskë e ka të qartë se ajo kufizon frymëmarrjen ndërkohë që kemi nevojë për shumë oksigjen. Po ashtu maska na kufizon edhe kur djersitemi.
Sipas virologut Schmidt-Chanasit maska nuk është e nevojshme kur bëjmë sporte në natyrë. Në park nuk ka re apo shtëllunga infeksioni që vijnë vërdallë." Nëse jeni jashtë në ajër të pastër dhe shmangni turmat e mëdha, nuk keni nevojë të mbani maskë, thotë ai.
Por nëse ligji kërkon që njerëzit të mbajnë maskë, si për shembull, në Sllovaki dhe Vietnam, atëhere duhet t'i mbuloni gojën dhe hundët me maskë sa herë dilni në publik, përfshirë këtu edhe kur dilni për sport në natyrë.
Ku të bëjmë sport tani?
Më e mira është në shtëpi, ose në vende ku ka vetëm pak njerëz. Ndiqni ndonjë kurs fitnesi në YouTube, vraponi në vende bosh, p.sh. në mëngjes herët ose dilni me biçikletë në kodra apo pyje. Aktivitet të tilla mund t'i ushtroni dhe janë vërtetë të këshillueshme në vendet ku qeveritë nuk ka vendosur masa të rrepta shtetrrethimi. Sipas mendimit të thuajse gjithë virologëve, thelbi i masave që merren kundër koronavirusit është që të shmangen kontaktet e drejtpërdrejta dhe pa distancë fizike – dhe jo për të shmangur ushtrimet fizike.
</doc>
<doc docid='dw_52988600' lang='sqi' type='mono' source='https://www.dw.com/sq/sq/koment-viktor-orbani-po-tallet-me-be-për-sa-kohë-akoma/a-52988600' term='COVID'>
Përgjigjia e Komisionit të BE-së për ligjet e jashtëzakonshme në Hungari është tepër e dobët. Presidentka e Komisionit, Ursula von der Leyen, la zëdhësin e saj në Bruksel që të përsëriste edhe një herë se të gjitha shtetet anëtare duhet të mbajnë parasysh parimet e proporcionalitetit dhe të shtetit të së drejtës edhe në raste pandemish. Dhe se zhvillimet në Hungari do të vëzhgohen dhe analizohen më me rreptësi.
Kjo nuk do t'i bëjë përshtypje Viktor Orbanit, të cilin parlamentarë kritikë evropianë e quajnë tashmë "diktator i COVID-it". Të fortit nga Budapesti nuk i bëjnë pështypje apelet nga Brukseli dhe kjo jo vetëm tani pas shpërthimit të virusit. Edhe para përgjigjes zyrtare nga Komisioni i BE-së, Orbani ishte tallur me Bashkimin Evropian në mediat vendase të kontrolluara nga shteti. Nëse BE-ja nuk e ndihmon Hungarinë gjatë krizës së koronës, atëherë Hungaria duhet të ndihmojë veten. Akuza është e gabuar. Hungaria merr të njëjta ndihma si të gjitha vendet e tjera anëtare.
Virusi gërryen shtetin e së drejtës
Mbingarkesa e pritshme në sistemin shëndetësor dhe kriza ekonomike e shkaktuar nga masat për luftimin e virusit Corona nuk janë justifikim për autokratizimin që po mbulon Hungarinë e drejtuar nga Viktor Orbani. Kontrolli parlamentar i qeverisë është pezulluar pë një periudhë të papërcaktuar. Mundësitë e fundit të opozitës për t'u shprehur dhe për të paraqitur propozime do të shfuqizohen. Liria e shprehjes është bërë pothuajse e pamundur. Kjo është e palejueshme për një demokraci evropiane dhe bie qartë në kundërshtim me parimet e traktatet evropiane.
Komisioni i BE-së, si "mbrojtëse e traktateve evropiane", nuk ka zgjidhje tjetër përveç se ta padisë Hungarinë për shkelje të rëndë të traktateve përpara Gjykatës Evropiane të Drejtësisë në Luksemburg. Llogaria që bën kryeministrit iliberal Orban se ai mund të bëjë si të dojë, sepse për shkak të virusit Corona BE për momentin ka shqetësime të tjera, nuk duhet të funksionojë. Procesi para Gjykatës Evropiane të Drejtësisë thjesht mund t'i shkaktojë Orbanit një buzëqeshje të lodhur, sepse ai e di që shtetet e tjera anëtare nuk kanë shumë interes të merren me Hungarinë.
Mundësi të kufizuara
Procesi penal bazuar në nenin 7 të traktateve të BE-së, që ka nisur Parlamenti i BE-së dhe që vendet anëtare përgjegjëse po e ndjekin pa dëshirë, duket se deri tani nuk po tregon ndonjë efekt. Viktor Orbani mund të jetë i sigurt për simpatinë e Polonisë dhe të vendeve të tjera të Evropës Lindore, të cilat për interesat e tyre e pengojnë dënimin e veprimeve autokratike të Orbanit. Kjo sepse edhe kundër qeverisë nacional-konservatore polake është duke u zhvilluar një proces bazur në nenin 7 për shkak të mungesës së sundimit të ligjit. Shfuqizimi i hapur i Orbanit i shtetit ligjor gjatë krizës së Coronës mund të shërbejë si shembull për nacionalistët e tjerë dhe populistët e djathtë.
BE-ja është akoma larg "monitorimit të sundimit të ligjit" që synon të ndërmmarrë në gjithë vendet anëtare. Varësia e pagimit të fondeve prej sundimit të shtetit ligjor në periudhën e ardhshme buxhetore mbetet një kërcënim i pamundur të realizohet. Mbetet e pasigurt nëse kjo do të bëhet ndonjëherë realitet. "Diktatori i vogël", siç e ka quajtur dikur ish-Presidenti i Komisionit të BE-së Jean-Claude Juncker kryeministrin hungarez Orban, mund të vzhdojë të jetë shumë i sigurt për kauzën e tij. Dhe kjo është e gabuar.
Çështja e kuptimit
Nëse BE-ja e lejon Orbanin të bëjë si do, ajo në krizën e koronës do të humbasë pas tregut të brendshëm, lirisë së pakufizuar të udhëtimeve dhe një bashkësie të qëndrueshme valutore edhe themelin e vlerave të saj. Dhe në këtë mes lejohet pyetja: pse na duhet akoma Bashkimi Evropian? Për t'u dërguar çdo vit autokratëve si Orbani edhe më shumë para nga fondi përbashkët? Kështu nuk mund të vazhdohet. Pas Parlamentit Evropian, Këshillit të Evropës dhe Organizatës për Siguri dhe Bashkëpunim (OSBE), duhet që edhe vendet anëtare të BE-së t'i bëjnë pa mëdyshje thirrje Hungarisë së Orbanit duke shtruar qartë pyetjen nëse Hungaria mund dhe duhet të mbetet anëtare e BE-së? Por nga Berlini, Parisi, Roma, Madridi dhe kryeqytete të tjera tani dëgjohet vetëm një heshtje tronditëse. Për sa kohë akoma?
</doc>
<doc docid='dw_52980002' lang='sqi' type='mono' source='https://www.dw.com/sq/sq/kosova-heq-tarifën-100-ndaj-serbisë-vendos-masa-reciprociteti-tregtar/a-52980002' term='COVID'>
Që nga mesnata e së martës Kosova hoqi tarifat 100% ndaj mallrave të Serbisë dhe Bosnjes e Hercegovinës, tarifa këto të vendosura që nga nëntori i vitit 2018 nga qeveria e udhëhequr nga Ramush Haradinaj. Kryeministri i Kosovës në detyrë Albin Kurti tha se hiqen tarifat dhe fillon vendosja shkallë shkallë e masave të reciprocitetit ndaj Serbisë, por jo ndaj Bosnjes e Hercegovinës.
"Ky vendim mbetet në fuqi deri më 15 qershor me ç'rast ne do ta bëjmë një vlerësim të gjithëmbarshëm të mbarëvajtjes së këtij vendimi”, tha Albin Kurti, pas një mbledhjeje të qeverisë që u mbajt në orët e vona të ditës së martë.
"Masat e reciprocitetit ose veprimet e ndërsjella janë instrument i marrëdhënieve mes shteteve sovrane dhe i njohur nga parimet e përgjithshme të së drejtës ndërkombëtare. Marrëveshja e përgjithshme për tarifat dhe tregti e vitit 1947 e ndryshuar më 1994 është instrument themelues i Organizatës Botërore të Tregtisë dhe kjo njeh parimet themelore të reciprocitetit, mosdiskriminimit dhe shtetit më të favorizuar. Në thelb këto parime shërbejnë për të dhënë një rezultat efikas dhe trajtim të barabartë të politikës tregtare duke eliminuar barrierat në tregti”, tha kryeministri në detyrë Albin Kurti, duke tërhequr vërejtjen se "që nga hyrja në fuqi e marrëveshjes së CEFTA-s, Serbia ka vendosur një mori barrierash tregtare dhe jotarifore ndaj Kosovës duke përfshirë në tranzit edhe barrierat politike”. Vendimi i qeverisë së Kosovës në detyrë për të hequr tarifën 100% ndaj mallrave të Serbisë, nuk është komentuar akoma nga Beogradi zyrtar, mirëpo vendimi u mirëprit menjëherë nga shefi i politikës së Jashtme të Bashkimit Evropian, Josep Borrell.
"Jam i lumtur me vendimin për heqjen e tërësishme të tarifave ndaj mallrave nga Serbia dhe Bosnja nga qeveria në detyrë e Kosovës. Ky është një vendim i rëndësishëm. Bashkëpunimi rajonal është thelbësor për lëvizjen e mallrave posaçërisht në kohën e krizës së pandemisë COVID-19-tës”, shkroi Borrel në Twitter.
Ish-kryeministri i Kosovës Ramush Haradinaj, që vendosi tarifën 100% për mallrat e Serbisë në vitin 2018, heqjen e tarifës nga Albin Kurti e cilësoi nënshtrim ndaj Serbisë.
"Vendimi i sontëm i Qeverisë në largim është heqje e taksës 100% dhe mbajtje e masave të reciprocitetit që i vendosëm ne dikur, por assesi nuk është reciprociteti i plotë politik, ekonomik e tregtar që e premtoi Kurti dhe e votoi dikur Kuvendi me rezolutë. Me këtë mashtrim, Kurti ia humbi përfundimisht Kosovës kapitalin politik të krijuar me taksën 100%, i cili ishte dizajnuar të përdoret në këmbim të marrëveshjes përfundimtare për njohje reciproke në kufijtë ekzistues mes Kosovës dhe Serbisë”, shkroi Haradinaj në profilin e tij social.
Edhe zyrtarë të Lidhjes Demokratike të Kosovës (LDK) që deri në shkarkimin e qeverisë Kurti me mocion në parlament ishin partner në koalicion, thonë se edhe kur është vendosur tarifa edhe tash që u hoq, është një veprim politik që nuk i ka sjellë të mira Kosovës. Kështu tha nënkryetari i LDK-së, Lutfi Haziri.
"Sa e di unë edhe herën e parë kur është bërë largimi i taksës për lëndën e parë, ministrat e LDK-së nuk kanë qenë aty. Edhe kësaj here sido që është votu, në parim është bërë veprim politik por me pasoja, pasoja e parë po e merr Qeverinë e dytë me veti, pasi që edhe dorëheqja e Haradinajt ka qenë për shkak të presionit të tarifës dhe mosarritjes me u koordinu me partnerë, por edhe Qeveria Kurti shkoi si pasojë e moskoordinimit me partnerë strategjikë lidhur me tarifën”, deklaroi Lutfi Haziri.
Nga ana tjetër, kryetari i Odës Ekonomike të Kosovës Berat Rukiqi, duke e komentuar efektet e tarifës thotë se "në aspektin ekonomik tarifa 100% ka arritur disa efekte, sidomos ne fuqizimin e disa ndërmarrjeve prodhuese”, por në anën tjetër sipas tij, "rritja e kostos për lënden e parë ka sjellë ndikime negative për disa prodhues të tjerë”.
"Tarifa si instrument politik ka ndikuar dhe po ndikon në stabilitetin politik të vendit dhe rrjedhimisht kjo është përcjellë me ndikime negative në atraktivitetin e vendit për investime, nga brenda dhe nga jashtë. Jostabiliteti politik krijon rrezik politik dhe rreziku politik është determinante e rëndesishme në vendimet e investitoreve për investime në një vend”, shkruan Berat Rukiqi.
Sidoqoftë, Albin Kurti kryeministër në detyrë, e hoqi tarifën ndaj mallrave të Serbisë në kohën kur vendi po përballet pos me pandeminë Covid-19 edhe me një krizë të thellë politike, pas rrëzimit në parlament të qeveisë Kurti me një mocion mosbesimi.
Hashim Thaçi nisi sot konsultimet me partitë politike
Presidenti i Kosovës Hashim Thaçi, nisi sot konsultimet me partitë politike për të arritur një dakordim nëse parlamenti duhet të zgjedhë një qeveri të re apo vendi të shkojë në zgjedhje të reja. Kryeministri në detyrë Albin Kurti, i cili zhvilloi të mërkurën një takim me Presidentin, tha se pyetjes së presidentit për një qeveri të re i është përgjigjur negativisht. "Bashkë mund të bisedojnë vetëm për zgjedhje të reja”, tha Kurti.
"Pyetjeve dhe përpjekjeve të presidentit që ne të flasim për mundësinë për qeverinë te re për kandidatura të reja u jemi përgjigjur me qëndrimin tonë për të cilin jemi të bindur që është jo vetëm i drejtë por edhe i vetmi në bazë të kushtetutës, nuk mund të kapërcejnë diku tjetër duke mohuar nenin 82 pika 2 të Kushtetutës, që thotë se pas një mocioni të mosbesimit ajo çfarë ngelet është të shkohet në zgjedhje të reja. Të bindur se Kushtetuta nuk krijon mundësinë në kontekstin aktual politik që ne të kemi qeveri të re, pa zgjedhje të reja”, tha Albin Kurti.
Presidenti i Republikës së Kosovës dy ditë më parë pas një takimi që zhvilloi me ambasadorët e QUINT-it, tha se ai "do të vendosë për opsionin më të mirë për të dalë nga kjo situatë”, duke ritheksuar se "Kosova ka nevojë për një qeveri që do të sjellë stabilitet, unitet sa më të madh politik e qytetar, që do të jetë gjithëpërfshirëse dhe e orientimit të qartë euroatlantik”.
112 raste të konfirmuara me Covid-19
Në kohën e krizës politike që gjendet Kosova, me një krizë tjetër mund të përballet shumë shpejt, e ajo është rreth masave për kufizimin e lëvizjes së njërëzve për shkak të mospërhapjes së pandemisë Covid-19. Në Kosovë raste të konfirmuara me Covid-19 janë 112. Gjykata Kushtetuese hodhi poshtë një vendim të qeverisë e cila një javë më parë vendosi ndalimin e lëvizjes së qytetarëve në rrugë nga ora 17:00h deri në 6:00 të mëngjesit. Gjykata Kushtetuese tha se vendimi i qeverisë është antikushtetues, sepse ndalimin e lëvizjes së lirë të njerëzve mund ta bëjë vetëm Kuvendi i Kosovës.
Megjithatë, vendimi i Gjykatës Kushtetuese për heqjen e kufizimit të lëvizjes së njërëzve, hyn në fuqi nga data 13 prill dhe kjo hapësirë kohore nga njohësit e Kushtetues po cilësohet kohë e mjaftueshme për ta gjetur një zgjidhje ligjore rreth masave kundër përhapjes së virusit.
</doc>
<doc docid='dw_52975492' lang='sqi' type='mono' source='https://www.dw.com/sq/sq/bota-pas-virusit-corona-me-ekonomi-ndryshe/a-52975492' term='COVID'>
“Ky është momenti i së vërtetës,” thotë Guterres, kur qindra mijëra njerëz në botë janë prekur nga Covid 19. Kriza më e madhe që ka kaluar OKB gjatë ekzistencë së së saj kërkon që ekonomitë drejtuese të botës “të japin mbështetje financiare dhe teknike për njerëzit dhe vendet më të varfëra”, thotë Sekretari i Përgjithshëm i OKB. Antonio Guterres dha të martën, 31.03. një konferencë virtuale shtypi ku publikoi raportin e OKB me titull: “Ndarje përgjegjësive, solidaritet global”, ku flitet për krizën e shkaktuar nga Covid 19 formula e luftës kundër tij. Udhëzimet si duhet luftuar virusi i ka dhënë Organizata Botërore e Shëndetësisë, dhe Guterres kërkon që vendet t'i  përmbahen atyre. Por ai kërkon që vendet të mos luftojnë vetëm virusin, por të luftojnë edhe pasojat e thella që shkaktohen prej tij.
Përgjigja e duhur ndaj pasojave kërkon që vendet të japin të paktën 10 përqind të prodhimit të brendshëm bruto, për të luftuar me afat të gjatë, në mënyrë të koordinuar dhe multilaterale virusin dhe pasojat. “Sistemi i OKB është mobilizuar krejtësisht në dhënien e udhëzimeve për përpjekjet globale,” tha Guterres. OKB ka krijuar me partnerë të tjerë një fond për të mbuluar nevojat e vendeve me të ardhura të pakta dhe të mesme.
Antonio Guterres, Sekretari i Përgjithshëm i OKB në konferencë virtuale shtypi
5 trilionë dollarë nuk mjaftojnë
I pyetur nga gazetarët për gjendjen e deritanishme, Guterres thotë se takimi i G20 tregoi se drejtimi është në rrugën e duhur por se ka ende shumë për të bërë. Ai thotë, se nuk ekziston ende një plan i koordinuar nga të gjitha vendet për të luftuar virusin sipas udhëzimeve të Organizatës Botërore të Shëndetësisë. “Ne na nevojitet një aksion ku të gjitha vendet të bëjnë të njëjtat përpjekje për të luftuar transmetimin e mëtejshëm të virusit,” tha Guterres. Për gjendjen financiare ai shpjegon se janë mobilizuar 5 trilionë dollarë amerikanë, por nevojiten ende shumë më tepër, “sidomos sa i përket mobilizimit të vendeve të zhvilluara për të mbështetur ekonominë e vendeve të veta”. Guterres kërkon mobilizimin e burimeve të reja nga vendet e zhvilluara duke përmendur SHBA si një shembull, ku është aprovuar paketa 2 trilion dollarëshe, që përbën gati dhjetë përqind të ekonomisë. “Këtë gjë duhet ta shohim në nivel global,” thotë ai, duke kërkuar mbështetje më efektive për Fondin Monetar Ndërkombëtar. “
Covid 19 mund të shënojë fillimin e një lloji të ri bashkëpunimi global,” tha Antonio Guterres, Sekretari i Përgjithshëm i OKB.
Brenda 12 javëve sëmundja e shkaktuar nga virusi Corona kaloi në pandemi, duke prekur 199 vende dhe territore të botës, gati gjysmë miliardë njerëz dhe duke shkaktuar vdekjen e gati 20 mijë vetëve.
</doc>
<doc docid='dw_52970899' lang='sqi' type='mono' source='https://www.dw.com/sq/sq/a-do-të-shkaktojë-virusi-corona-një-valë-të-nacionalizmit-ushqimor/a-52970899' term='COVID'>
Disa eksportues të grurit, duke përfshirë Rusinë dhe Kazakistanin, po marrin një kthesë nacionaliste duke kufizuar ose planifikuar të kufizojnë eksportet për të siguruar furnizime të mjaftueshme për popullsinë e tyre. Kjo kur COVID-19 vazhdon të prishë rrjedhat e tregtisë dhe mban të bllokuar më shumë se 2.5 miliardë njerëz.  Kufizimet e eksportit ndërmerren në sfondin e blerjes në panik, që i ka lënë supermarketer me rafte të zbrazëta, jo për shkak të mungesës së furnizimeve, por pengesave logjistike të krijuara nga masat për të frenuar pandeminë.
Ekspertët druhen se kufizimet në eksportet e grurit dhe miellit të grurit mund të çojnë në çmime më të larta të artikujve bazë si buka, duke rezultuar vdekjeprurëse për shumë nga vendet më të varfra në Afrikë, që mbështeten në ushqimin e importuar. Çmimet e larta të bukës dihet se kanë shkaktuar trazira dhe kanë shkaktuar paqëndrueshmëri politike, veçanërisht në Afrikë.  Më poshtë është një listë e vendeve që kanë frenuar ose janë në procesin e frenimit të eksporteve të produkteve ushqimore bazë për të siguruar furnizime të qëndrueshme për shtetasit e tyre, pasi po vazhdon përhapjen pandemia e virusit Corona.  Serbia  Ky shtet i Evropës Lindore ka ndaluar eksportin e vajit të lulediellit dhe mallrave të tjera, si masë paraprake.  Rusia  Eksportuesi më i madh në botë i grurit dëshiron të kufizojë eksportet e grurit për të mbrojtur furnizimin brenda vendit, pasi pandemia e virusit Corona po ndikon në zinxhirët e furnizimit në të gjithë globin. Ministria ruse e Bujqësisë ka propozuar të kufizojë eksportet e disa drithërave, përfshirë grurin, në 7 milionë tonë për muajt prill-qershor.  Në një kohë kur ky propozim, i cili duhet të nënshkruhet nga kabineti, është në përputhje me fundin e sezonit, kjo ka ngjallur shqetësime te tregtarët se Moska mund të vendosë kufizime të mëtejshme për eksporte, siç ka bërë në të kaluarën për t'u përballur me çmime të larta të grurit në vend ose me korrje të dobëta.  "Është një gjest simbolik, por shqetësues," i tha një tregtar evropian Reutersit.  "A është ky një hap i parë në përpjekjen për të ulur eksportet, për të ruajtur furnizimet e veta ushqimore të Rusisë, në kohën e virusit Corona? Ky është shqetësimi."  Ukraina  Në fqinjën e Rusisë, në Ukrainë, një eksportuese e madhe e grurit dhe e vajrave vegjetalë, qeveria po monitoron eksportet e grurit çdo ditë dhe ka thënë se do të marrë masa të përshtatshme, nëse kërkohet. Qeveria e Kievit është përballur me kërkesa nga furrat e bukës për të frenuar eksportet e grurit dhe për të parandaluar që çmimet e bukës të rriten, po të përkeqësohet kriza e virusit Corona.  Kazakistani  Kazakistani ka ndaluar eksportet e miellit të grurit, hejdës, sheqerit, vajit të lulediellit dhe të disa perimeve, përfshirë karrotat dhe patatet, të paktën deri më 15 prill, ndërsa kërkon të krijojë stoqe për t'u marrë me emergjencën e virusit Corona. Ky vendi i Azisë Qendrore, një nga eksportuesit më të mëdhenj në botë të miellit të grurit, është një furnizues vendimtar për shtetet siç janë Uzbekistani dhe Afganistani. Ndalimi i miellit të grurit mund të prekë kompanitë e bukës në të gjithë botën.  Vietnami  Ky vend i Azisë Juglindore, i cili deri tani ka arritur të kufizojë përhapjen e virusit Corona, javën e kaluar pezulloi përkohësisht kontratat e reja të eksportit të orizit. Eksportuesi i tretë më i madh në botë i orizit tha se po shqyrtonte nëse kishte furnizime të mjaftueshme në vend për të përballuar pandeminë. Filipinet, Kina dhe vendet e Afrikës janë ndër blerësit më të mëdhenj të orizit të Vietnamit.  Kjo veprim nga Vietnami ka tërhequr shumë vëmendje në tregun ndërkombëtar, tha një tregtar evropian i orizit për agjencinë e lajmeve Reuters. "Nëse vendet eksportuese të ushqimeve fillojnë të kufizojnë furnizimet për të siguruar nevojat e tyre ushqimore, ky do të ishte shqetësim shumë i madh."
Ashutosh Pandey
</doc>
<doc docid='dw_52971979' lang='sqi' type='mono' source='https://www.dw.com/sq/sq/përqindja-e-vdekjeve-nga-covid19-në-gjermani-nën-një-përqind/a-52971979' term='COVID'>
Presidenti i Institutit Robert Koch (RKI), Lothar Wieler, pubikoi detaje të më shumë se 600 vdekjeve të deritashme nga virusi Corona apo Covid 19 në Gjermani. Mosha mesatare e atyre që vdiqën ishte 80 vjeç. Më i riu ishte në moshën 28 vjeç, me sëmundje të tjera të mëparshme. Gjithsej 31 prej të vdekurve janë nën moshën 60 vjeç. Shumica e atyre që vdiqën si rezultat i Covid-19 në Gjermani janë më të mëdhenj se 70 vjeç.
Sipas RKI, përqindja e vdekjeve midis rasteve të konfirmuara në Gjermani është nën një përqind. Sidoqoftë, Wieler mendon se kjo do të rritet në planin afatmesëm. Wieler foli për "optimizëm të justifikuar" në lidhje me ngadalësimin e rritjes së numrit të infektimeve. Ai tha se beson se për Pashkë do të ketë në dorë "shifra konkrete", mbi të cilat mund të përcaktohet tendenca e sëmundjes.
Pandemia, tha ai, vazhdon dhe ka shumë të ngjarë të vazhdojë me muaj. Ai i bëri thirrje popullatës që të vazhdojë të ndjekë masat që përcakton politika. Sipas tij, Gjermania është e pozicionuar mirë për të luftuar virusin, po të dobësohet kurba e rritjes. Asnjë vend tjetër nuk ka më shumë aparate frymëmarrjeje për 100.000 banorë.
Ministri Federal i Shëndetësisë Jens Spahn pret një rritje të rasteve të rënda me Corona në Gjermani. "Kemi numër në rritje të infeksioneve çdo ditë. Por klinikat po përgatiten për këtë. 45 përqind e shtretërve të kujdesit intensiv në Gjermani janë liruar. "Një gjë është gjithashtu e qartë: Do të ketë gjithashtu një numër në rritje të pacientëve për kujdes intensiv dhe frymëmarrje brenda ditëve të ardhshme."
aud (dpa, sz)
</doc>
<doc docid='dw_52965824' lang='sqi' type='mono' source='https://www.dw.com/sq/sq/frikë-nga-diktatura-covid-në-europë/a-52965824' term='COVID'>
Sipas motos, sulmi është mbrojtja më e mirë, Viktor Orban ka sulmuar i pari Bashkimin Europian për kritikat e mundshme ndaj ligjit të ri për gjendjen e jashtëzakonshme. Në një intervistë për radion ai tha të hënën: "Ua kam thënë grindavecëve nga BE qartë, tani nuk është koha që të na dilni me çështje juridike si ata që i dinë gjërat më mirë.” Pas krize mund të diskutojmë, ka thënë Orban. "Nëse nuk na ndihmoni dot, se për këtë nuk mundeni, atëherë mos nga pengoni që të mbrohemi.”
Komisioni Europian u përgjigj i përmbajtur ndaj kësaj kritike. Zëdhënësi i KE, Eric Mamer tha se po ndihmohet sa është e mundur. Hungaria mund të marrë fonde nga fondi 5 miliardësh i posaçëm për Coronën për të përmirësuar sistemin e saj shëndetësor.
Kritika nga të gjitha anët
Kritikat nuk vonuan. Sekretarja e Përgjithshme e Këshillit të Europës në Strasburg, Marija Pejcinovic Buric reagoi me paralajmërimin, se vendet anëtare duhet të ruajnë thelbin e parimeve demokratike. Një gjendje e jashtëzakonshme e papërcaktuar në kohë dhe e pakontrolluar nuk e siguron këtë.
Viktor Orban
Ligji i ri hungarez e ndëshkon deri edhe me burg përhapjen e lajmeve "gjoja” të rreme për Coronën edhe nga ana e gazetarëve. Frika që ekziston është se me këtë ligj, çdo lloj raportimi i padëshiruar mund të sanksionohet apo pengohet. Edhe Organizata për Bashkëpunimin dhe Sigurinë, OSBE protestoi kundër këtij ligji, se nuk i përmbush standartet ndërkombëtare. Edhe organizata të tjera të të drejtave të njeriut apo të shoqërisë civile kanë shprehur kritika për ligjin e miratuar të hënën (30.03).
Komisioni përkatës i Parlamentit Europian ka paralajmëruar, se masat që merren në luftë kundër Coronës, nuk duhet të shkelin të drejtat bazë, shtetin ligjor dhe parimet demokratike. KE duhet të verifikojë, nëse Hungaria i plotëson kushtet në bazë të marrëveshjeve europiane. Me nenin 7 të marrëveshjeve, BE mund të të fillojë procedurën kundër një shteti që shkel parimet e shtetit ligjor. Por për shkak se vendimi pas një procedure të tillë duhet miratuar nga të gjitha vendet anëtare, procedura është bërë e paefektshme. Një procedurë e tillë kundër Hungarisë ka filluar që në vitin 2018, edhe Polonia kërcënohet nga kjo procedurë, kështu këto dy vende mund ta mbështesin njëra-tjetrën në Këshillin e BE.
Katarina Barley
Rreziku i imitimit
Zëvendëspresidentja e Këshillit të Europës, Katharina Barley është e shqetësuar, se edhe krerë të tjerë mund ta imitojnë Orbanin me ligjet e gjithëfuqishme për gjendjen e jashtëzakonshme. „Hungaria është një lloj avangarde për nacionalistë të tjerë dhe populistët në BE. Ata që duan të jenë autokratë në Poloni, Lituani apo kudoqoftë mund të ndjekin shembullin hungarez." Nëse Orban ka sukses me këtë, të tjerët ndjehen të inkurajuar. „BE ka pritur shumë gjatë", kritikon Barley.
Frika e opozitës hungareze
Edhe eurodeputetja hungarezeja e Koalicionit Demokratik, Klara Dobrev shpreh shqetësimin, se Viktor Orban kërkon të përdorë krizën për të zgjeruar pushtetin e tij. „Këtu nuk bëhet fjalë për krizën e Coronës, por konceptin e Orbanit për demokracinë iliberale. Ai kërkon që të shkatërrojë opozitën e vogël që ka mbetur, duke pretenduar, se socialistët e pengojnë në luftën kundër Coronës."
Klara Dobrev
Kurse Daniel Caspary, deputet konservator në Parlamentin Europian shprehet më butë ndaj këtij hapi të Orbanit. Vërtet që anëtarësia e partisë së Orbanit, Fidesz tek Partitë Popullore Europiane, është pezulluar përkohësisht, por nyja lidhëse nuk është prerë përfundimisht. Sipas Caspary ligji për gjendjen e jashtëzakonshme është më pak një tentativë për pushtet të plotë, se një përpjekje për të demonstruar aftësi vepruese në kohën e krizës Corona.
„Shqetësues" për Casparyn është që gjendja e jashtëzakonshme është e pakufizuar, por nga ana tjetër parlamenti hungarez mund ta shfuqizojë atë në çdo kohë. Por për ta bërë këtë kundër vullnetit të kreut të partisë së tyre, do duhej që të ngrihej kundër një shumicë e deputetëve të Fidesz. Për Caspary edhe kërcënimi me ndëshkim për „raportim ta palejuar" për Coronën është përgjigja e gabuar ndaj një problemi të vërtetë.
</doc>
<doc docid='dw_52958741' lang='sqi' type='mono' source='https://www.dw.com/sq/sq/psikiatri-simon-wessely-karantina-masive-nuk-mbahet-dot-për-një-periudhë-të-gjatë/a-52958741' term='COVID'>
Deutsche Welle: Qindra miliona vetë janë mbyllur në shtëpitë e tyre. Çfarë duhet të presim që t'u ndodhë atyre?
Është fizikisht e vështirë, është psikologjikisht e vështirë, sepse nuk është izolimi shoqëror mënyra si punojmë ne, si qenie njerëzore. E gjithë rrjedha e jetës bëhet më e vështirë dhe zhgënjyese. Ka dëshmi se njerëzit fillojnë të bëhen dikur të shkujdesur.
Unë mendoj se do të zbulojmë se do të jetë e vështirë për shumë njerëz. Do të ketë disa që do të jenë mirë, por po të mos jesh si ne - të kesh një pronë pak a shumë të madhe, të rehatshme - mendoj se do të bëhet gjithnjë e më pak e durueshme me kalimin e javëve.
Çfarë do të ndryshojë te njerëzit që izolohen në javët në vazhdim?
Para së gjithash, në plan afatshkurtër, ne kemi provuar se përshtatemi si specie, shumë shpejt, me realitetet e reja. Qeveria jonë ka qenë mjaft e kujdesshme të sinjalizojë paraprakisht pothuajse të gjitha ndryshimet që janë bërë. Pra, të gjithë i kanë pritur masat - punën nga shtëpia, mbylljen e restoranteve, pastaj ndalimin e plotë.
Kështu që ata na kanë dhënë pak kohë për t'u përgatitur, gjë që mendoj se ka qenë shumë e dobishme. Por, pas një kohe, njerëzve kjo fillon të mos u bëjë më përshtypje, të mos shqetësohen më, ose thjesht thonë: "Nuk më intereson, boll më, thjesht dua vetëm të dal jashtë për të parë njerëz ose për të bërë diçka ".
Sir Simon Charles Wessely me dukeshën Kate
Çfarë do të ndiejnë ata saktësisht çdo ditë?
Nuk ka nevojë të jesh psikiatër për të ditur që emocionet janë mërzitje, zhgënjim, zemërim, nervozizëm, si dhe acarim në marrëdhënie. Dhe mos harroni, shumë njerëz tani kanë të bëjnë me fëmijët e tyre, të cilët duhet të ishin në shkollë, por tani nuk janë - një vendim shumë i debatueshëm, me të vërtetë. Kjo ka ndodhur në të gjithë Evropën dhe botën. Mbyllja e shkollave ka shtuar presionet.
Më në fund, dëshira e njeriut për kontakte të vërteta sociale ballë për ballë ose për shumëllojshmëri: njerëzit do të fillojnë t'i japin liri vetes, jo sepse nuk duan të pajtohen, por sepse thjesht do ta quajnë shumë të mundimshme atë që u kërkohet. Kjo do të jetë e ndryshme nga personi në person, dhe natyrisht një numër i madh njerëzish do të binden. Por të tjerët jo.
Si ndikon altruizmi në këtë? Ideja që unë ndihmoj të tjerët duke hyrë vetë në karantinë?
Unë mendoj se kjo është ndoshta pyetja e vetme më e rëndësishme. Ne e dimë se ata që i detyrojnë të futen në karantinë e kalojnë më keq, se sa ata që shkojnë vullnetarisht.
Dhe ata që e shohin, ose i shohin, si njerëz që kanë vepruar me altriuzëm dhe u futën në karantinë për të mbrojtur të tjerët - mbase beben e sapolindut të kunatës, ose prindërit e moshuar - do ta kalojnë më mirë në plan afatshkurtër dhe afatgjatë.
Pra, altruizmi, dhe thirrja për altruizëm, dhe bërja e njerëzve të ndjehen se po bëjnë diçka pak heroike, pak për të përfituar të tjerët, është gjëja e vetme më e rëndësishme që mund të bëjnë autoritetet lokale, policia, qeveritë.
Dhe unë mendoj se ka edhe një gjë tjetër që po ndodh. Mjaft njerëz, dhe më duhet të them edhe unë, pothuajse dëshiroj të infektohem me COVID-19 dhe ta kaloj.
Kështu që gruaja ime ka fat. Atë e testuan, dhe ajo tani e ka pasur virusin, dhe tani është imune - ose të paktën imune për të ardhmen e afërt - dhe do të kthehet të punojë sërish si mjeke, duke bërë një punë të mirë. Dhe shumë, shumë njerëz thonë: "Le ta lëmë pas. Atëherë mund të kthehemi, si altruistë të kontribojmë në shoqëri. Ose të paktën e di që e kam kaluar". Ime shoqe ishte mjaft e sëmurë për dy ditë. Për dy ditë ishte vërtet e tmerrshme. Por u shërua thuajse po aq shpejt sa u sëmur. Dhe tani ajo do të kthehet te vetja e saj normale, e zakonshme, nëse dikush mund ta përshkruajë Clare-in si normale...
Sir Simon Wessely është presidenti i Royal Society of Medicine dhe bashkëautor i një përmbledhjeje mbi ndikimin psikologjik të karantinës. Ai foli për DW nën karantinë të imponuar pasi gruaja e tij u sëmur me COVID-19. Wessely është psikiatër, disiplina akademike e tij është epidemiologjia, ose studimi i popullsive të mëdha. Ai është ekspert për çështje si shëndetësia ushtarake, terrorizmi, për mënyrën se si njerëzit reagojnë ndaj situatave emergjente dhe katastrofave, dhe për sondazhe e studime të mëdha. Më parë ai ishte President i Kolegjit Mbretëror të Psikiatërve.
Conor Dillon, Gabriel Borrud
</doc>
<doc docid='dw_52952854' lang='sqi' type='mono' source='https://www.dw.com/sq/sq/corona-pengon-punëtorët-europianolindorë-të-vijnë-në-perëndim/a-52952854' term='COVID'>
Takim krize tek prodhuesi i materialeve të ndërtimit, Leier në Horitshon, Austri. Kjo zonë në Burgenlandin austriak ndodhet pranë kufirit hungarez. Sipërmarrja e mesme ka fabrika në disa vende në Europën Lindore dhe shumë punëtorë nga Hungaria.
Në telefon nuk paraqitet si zakonisht sekretarja hungareze nga Soproni, por një austriak. “Ekipi drejtues ndodhet në një takim”, thotë një zë burri. “Nuk dihet as ka për të zgjatur”.
Deri në 20.000 punëtorë hungarezë vinin përditë rregullisht për të punuar në Burgenland para krizës, bën të ditur Dhoma Ekonomike Rajonale Austriake. Kjo po ndryshon tani. “Deri më sot punëtorët tanë mund të vinin, por nga sot janë mbyllur kufijtë”, thuhet me telefon nga Horitshon. Dhoma Ekonomike ka dërguar rregulloret e reja, sipas të cilave, hungarezët pas kthimit në shtëpi duhet të qëndrojne dy javë në karantinë.
Porositë radhiten tek prodhuesi i armaturave
“Kjo nuk prek vetëm punëtorët që vinin përditë për të punuar”, thotë Alexander Fuerlinger. Austriaku është drejtues i repartit të prodhimit në firmën e armaturave në Hornstein. “Po telefonoj gjithë paraditen.” Në fabrikën Kludi në Hornstein punojnë pak më shumë se 100 vetë, një e treta e tyre vjen përditë nga Hungaria. Njëri prej tyre është Géza Dezsö. „Sot as nuk e dimë, se si do të kalojmë kufirin që të mbërrijmë në shtëpi”, thotë ai. Në një fshat pranë Sopronit me rrogën që merrte në Austri, ai ka arritur të ndërtojë një shtëpi të madhe. Por kriza e Coronës e ka shqetësuar hungarezin. “Për çfarë dreqi është BE aty?” Në këtë krizë secili shtet ndjek rregullat e veta. “Kam menduar edhe të zhvendosem me banim në Austri. Të paktën do jem brenda kufijve”, thotë ai.
Slubicë, kufiri i gjermano-polak i mbyllur
Edhe drejtuesi i repartit të prodhimit Kludi, Alexander Fuerlinger është i shqetësuar. Ai nuk e di edhe sa kohë do mund të mbajë hungarezët në ekip. “Lutem përditë, për punëtorët e mi, për njerëzit, që gjërat të ecin në rrugën e duhur”, thotë ai.
Kamarierët pa punë
Kurse 37-vjeçari Gábor Maris ka ditë që rri në shtëpinë e së motrës në Csokonyavisonta në kufirin kroato-hungarez. „Kam punuar në një hotel seminaresh në Linz“, thotë ai. Pesë ditë në javë. Në fillim të marsit ai do kishte filluar një punë të re në Dachstein, Steiermark në Austri, një vend më afër shtëpisë së tij. Por pastaj i erdhi një mesazh nga punëdhënësi. Duhet të presë, nuk mund të fillojë nga puna. Tani hungarezi jeton vetëm me kursimet. „Nuk e di si do shkojnë punët“, thotë ai. Politikën e informacionit të qeverisë hungareze ai e cilëson „qesharake“.
Nevoja për infermierë në të gjithë Europën
"Më keq nuk ka shkon" i përgjigjet Karla Engelhard pyetjes, se si duket punët. Gazetarja e radios sapo ka nxjerrë babanë nga spitali Prenzlauer, ai dëshiron, nëse ndërron jetë, të jetë brenda katër mureve të shtëpisë së tij. Për babanë e Karlës kujdesej më parë një kujdestare pleqsh nga Polonia. „Por ajo nuk është dukur“, thotë Engelhard. Shumë vetë ndodhen në të njëjtën situatë. Rajoni gjerman pranë kufirit polak, Brandenburg është i varur nga personeli mjekësor që vjen nga Polonia. Por ka disa ditë që kufijtë në Poloni janë mbyllur për punëtorët që kalojnë përditë kufirin. Kush do të kthehet në Poloni duhet të qëndrojë dy javë në karantinë, apo të qëndrojë në Gjermani. Landet e Mecklenburg-Vorpommern dhe Brandenburgut po përpiqen të mbajnë polakët me ndihma financiare dhe akomodim në hotelet bosh përreth.
Shumë kujdestare pleqsh nga Polonia punojnë në Gjermani - Kriza e Coronës sjell probleme në trajtimin e të moshuarve
Sipas të dhënave të Dhomave të Indutrisë dhe Tregtisë nga rregulloret e reja janë prekur më shumë se 25.000 punëtorë që udhëtojnë përditë në Berlin dhe Brandenburg. Shumë prej tyre punojnë në spitale dhe azile pleqsh. Gazetarja Karla Engelhard konfirmon, se çdo i dyti mjek apo infermier në spitalin Prenzlau vjen nga Polonia. „Do ishte brutale nëse ata mungojnë.“
Ndërkohë edhe Shoqata e Kujdesit e Trajtimit Shtëpiak për të Moshuarit (VHBP) paralajmëroi në një emision të ARD-së, "Report Mainz", se nga pashkët 100.000 deri në 200.000 ditë pas dite nuk kanë për t’u trajtuar dot. „Ata duhet të qëndrojnë vetëm në shtëpi ose duhet të shkojnë trajtohen në azile pleqsh apo klinika“, thotë drejtuesi i shoqatës, Frederic Seebohm. Kjo do ta rëndonte edhe më shumë sistemin mjekësor të rënduar nga pacientët Covid-19. Karla Engelhard rrëfen edhe për fqinjin e saj. „Ai duhet të mbledhë elbin“, thotë ajo. Por pesë punëtorët polakë, që e ndihmojnë gjithmonë nuk vijnë dot. Nuk është e lehtë të gjesh të tjerë për punët në bujqësi, thotë Karla. “Aty nevojitet përvoja.” Kaq befas nuk i bëjnë dot këto punë studentët apo nxënësit.”
</doc>
<doc docid='dw_52956303' lang='sqi' type='mono' source='https://www.dw.com/sq/sq/kriza-politike-në-kosovë-debate-për-rrugëzgjidhje-në-kohë-pandemie/a-52956303' term='COVID'>
Në kohën kur edhe Kosova po përballet me pandeminë dhe numri i personave të infektuar me Covid-19 ka arritur në 94, skena politike vazhdon përplasjet se si duhet vepruar pas mosbesimit të qeverisë së Albin Kurtit. Presidenti i Kosovës Hashim Thaçi, tha se “vendi ka nevojë për një qeveri të stabilitetit, unitetit dhe të jetë gjithëpërfshirëse”, deklarim ky që po kundërshtohet ashpër nga kryeministri në detyrë Albin Kurti, i cili thotë se Presidenti duhet të mendojë për datën e zgjedhjeve të reja.
Presidenti Thaçi, takoi të hënën ambasadorët e vendeve të QUINT-it dhe drejtuesen e zyrës së Bashkimit Evropian në Prishtinë, të cilët i informoi për hapat që do t’i ndërmarrë pas shkarkimit të qeverisë së Kosovës javën e kaluar. “Ambasadorët i informova se gjatë kësaj jave do t’i filloj konsultimet me të gjitha partitë parlamentare për t’i marrë sugjerimet dhe këshillat e tyre, se cila rrugë duhet ndjekur, duke u bazuar në Kushtetutën dhe ligjet e Republikës së Kosovës. Si President i Republikës së Kosovës do të vendosë për opsionin më të mirë për të dalë nga kjo situatë. Kosova ka nevojë për një qeveri që do të sjellë stabilitet, unitet sa më të madh politik e qytetar, që do të jetë gjithëpërfshirëse dhe e orientimit të qartë euroatlantik”, shkroi Presidenti Thaçi.
Vetëvendosja kundërshton
Paralajmërimet e Presidentit për konsulta me partitë politike për formimin e qeverisë së re, po kundërshtohen nga Lëvizja Vetëvendosje që në zgjedhjet e fundit doli partia e parë. Ky subjekt politik përpjekjet e Presidentit për qeveri të re po i quan ”përpjekje jo kushtetuese”. Kryeministri në detyrë, Albin Kurti, në një postim në profilin e tij social shkroi se “Presidenti para se të kërkojë emrin e kandidatit për kryeministër nga Lëvizja Vetëvendosje, ai duhet të mendojë për datën e zgjedhjeve pas pandemisë së coronavirusit”.
“Në zgjedhjet parlamentare të 6 tetorit 2019, nuk kemi garuar, se kush do të bëhet kryetar komisioni parlamentar, shef grupi apo kryetar Kuvendi. Partitë kanë garuar me programe qeverisëse dhe me kandidatë për kryeministra. Kontrata legjitimuese me popullin është ndërprerë dhe duhet të rikthehemi tek ai. Porsa të mbarojë pandemia Covid-19, të cilën duhet ta luftojmë të gjithë bashkë duke mbështetur dhe ndihmuar e jo duke penguar a sabotuar qeverinë në detyrë ne duhet të zbresim te populli si burim sovraniteti, për zgjedhje të reja, të lira e demokratike”, shkroi Kurti.
Vetëvendosja kërkon zgjedhje të reja
Kushtetuta e Kosovës parasheh që “nëse Kryeministri jep dorëheqjen ose për arsye të tjera, posti i tij/saj mbetet i lirë, Qeveria bie, dhe Presidenti i Republikës së Kosovës, në konsultim me partitë politike ose koalicionin që ka fituar shumicën në Kuvend, mandaton kandidatin e ri, për të formuar Qeverinë”. Por, po ashtu sipas Kushtetutës, “Kuvendi mund të shpërndahet nga Presidenti i Republikës së Kosovës, pas votimit të suksesshëm të mosbesimit të Qeverisë”.
Lëvizja Vetëvendosje parti, të cilën e udhëheq Albin Kurti në një komunikatë për medie, thotë se deklarata e presidentit Thaçi për qeveri të re gjithpërfshirëse “është jokushtetuese” dhe se vendi pas pandemisë së koronavirusit duhet të shkojë në zgjedhje të reja, duke ia rikujtuar Presidentit nenin 82 të kushtetutës.
“Sipas Kushtetutës së Kosovës, referuar nenit 82, ku flitet për shpërndarjen e Kuvendit, pika 2 e tij, thekson që presidenti mund të shpërndajë Kuvendin pas votimit të suksesshëm të mocionit të mosbesimit. Më tutje ne kemi tashmë dy dekrete, atë të vitit 2010 dhe atë të vitit 2017, ku të dy presidentët në vitet e cekura, pas votimit të suksesshëm të mosbesimit ndaj qeverisë, kanë shpërndarë Kuvendin, tashmë ka precedent dhe është shndërruar në normë”, thuhet në deklaratën e Vetëvendosje.
Presidenti i Kosovës akoma nuk ka filluar konsultimet me partitë politike për krijimin e qeverisë së re, ndërsa, që nga rënja e qeverisë Kurti, në medie po vazhdon debati ndër njohësit e kushtetutës, se kush mund të këtë të drejtë, Presidenti apo kryeministri. Vigan Qorroli, njohës i kushtetutës dhe profesor në Universitetin e Prishtinës, në një editorial të tij, thotë se “Debati aktual në Kosovë se kush ka të drejtë, presidenti apo kryeministri, është i drejtuar keq.
“Secila kushtetutë e ka domosdoshmërisht një kuptim para interpretimit të saj. Kuptimi i interpretimit kushtetues bazohet në polemikën e përjetshme mes juristëve: A duhet interpretimi i një kushtetute të bazohet në “germën/shkronjën” apo në “frymën” e saj? Teoria kushtetuese dhe identiteti kushtetues kosovar, i pranojnë që të dyja, edhe germën edhe frymën kushtetuese. Germa është interpretuar disa herë nga Gjykata Kushtetuese me aktgjykimet e saj meritore, ndërsa fryma duhet të kuptohet si tërësia normative e saj dhe jo interpretimet paushalle mbi disa nene të caktuara”, shkruan Vigan Qorroli.
Qeveria e udhëhequr nga Albin Kurti me partner koalicioni Lidhjen Demokratike të Kosovës (LDK) mundi të funksionojë vetëm 50 ditë. Pas mocionit të mosbesimit të inicuar nga LDK, qeveria Kurti u rrëzua në parlament me 82 vota pro.
</doc>
<doc docid='dw_52952584' lang='sqi' type='mono' source='https://www.dw.com/sq/sq/trumpi-pret-100000-viktima-nga-corona-në-shba/a-52952584' term='COVID'>
Shtetet e Bashkuara janë prej disa ditësh vendi me numrin më të madh të rasteve të konfirmuara me Corona. Këshilltari i Presidentit Donald Trump në luftën kundër virusit të Coronas, Anthony Fauci, pret një shifër të përgjithshme deri në 200.000 vdekje nga pandemia në Shtetet e Bashkuara.  Mjekja e grupit të punës për Coronavirus në Shtëpinë e Bardhë, Deborah Birx tha se parashikimet përfshijnë gjithashtu masa të kufizimit të pasojave, që bazohen në shifra nga 80.000 deri në 160.000 vdekje në SHBA, në parim nuk përjashtohen as 200.000 vdekje. "Në këtë model edhe më tej supozohet se ne do të vazhdojmë të bëjmë saktësisht atë që po bëjmë tani." "Ne shpresojmë se këto modele nuk janë plotësisht të sakta. Që ne të mund të bëjmë më shumë sesa thonë këto parashikime."  A do të përmirësohet situata pas Pashkëve?  Trumpi tha se pret që niveli i vdekjeve në SHBA do të arrijë kulmin deri për Pashkë - pra pas dy javësh. Pas kësaj, numri i vdekjeve të reja do të ulet, "shpresojmë shumë thelbësisht".  Presidenti gjithashtu shprehu shpresën që Shtetet e Bashkuara të jenë në rrugën e duhur për të dalë nga kriza Corona në fillim të qershorit. Me këtë ai korrigjoi parashikimin e tij të mëparshëm. Trumpi fillimisht kishte parashikuar një përmirësim të ndjeshëm të situatës për Pashkët.  Trumpi bëri më tej të ditur se politikat kundër pandemisë së qeverisë së tij do të zgjaten me 15 ditë, deri në 30 Prill. Udhëzimet u bëjnë thirrje qytetarëve amerikanë që të punojnë nga shtëpia sa herë që të jetë e mundur, të shmangin udhëtimet e panevojshme, të mos formojnë grupe prej më shumë se dhjetë personash dhe të qëndrojnë menjëherë në shtëpi nëse shfaqin simptoma të sëmundjes.  Masat nuk janë detyruese  Sidoqoftë, këto udhëzime kanë vetëm natyrë rekomandimesh, nuk janë detyruese. Në mënyrë më energjike veprohet në nivelin e shteteve federale dhe të qarqeve në SHBA. Atje janë marrë tashmë një numër i madh masash të detyrueshme, nga mbyllja e bizneseve deri në paraburgime - për të kufizuar jetën publike.
Trumpi e ka bërë vazhdimisht të qartë padurimin e tij për këto kufizime, duke thënë se kështu pengohet masivisht aktiviteti ekonomik në Shtetet e Bashkuara. Tani, megjithatë, ai paralajmëroi: "Asgjë nuk do të ishte më keq sesa të shpallësh fitoren, përpara se të arrihej fitorja."  Kritika të rënda nga Pelosi  Kryetarja i Dhomës së Përfaqësuesve, Nancy Pelosi e fajësoi Trumpin për përmasat e krizës. Presidenti e ka nënvleftësuar pandeminë për një kohë të gjatë, i tha udhëheqësja e opozitës së Demokratëve CNN-it. Kjo rezultoi "vdekjeprurëse".  Veçanërisht rëndë nga pandemia në SHBA është goditur shteti federal i New York-ut. Sipas guvernatorit Andrew Cuomo, atje kanë vdekur të paktën 965 vetë dhe të paktën 60,000 vetë janë infektuar me virusin që shkakton sëmundjen e mushkërive Covid-19. Në Central Park në qytetin e New York-ut tani është ngritur një spital fushor për kujdesin ndaj pacientëve me Corona.
aud/hzc(afp, dpa, rtr)
</doc>
<doc docid='dw_52951107' lang='sqi' type='mono' source='https://www.dw.com/sq/sq/pandemia-rriten-infeksionet-dhe-vdekjet-në-shba-e-spanjë/a-52951107' term='COVID'>
Shteti i New York regjistroi 7.195 infeksione të reja nga virusi Corona në 24 orët e kaluara, duke e çuar totalin në mbi 59.500, tha guvernatori i shtetit Andrew Cuomo të dielën (29.03). Ai tha se 237 vetë vdiqën nga virusi në 24 orët e mëparshme, për një numër të përgjithshëm vdekjesh prej 965. 1.175 të tjerë u shtruan në spital. New York City, qyteti më i populluar në SHBA, është një nga pikat e nxehta të virusit të ri. Më parë, kryetari i Bashkisë së Nju Jorkut, Bill de Blasio tha se qyteti do të furnizohet me maska, veshje izoluese dhe mjete të tjera themelore spitalore deri të dielën e ardhshme, dhe se shumë sa më shpejt nevojiten edhe aparatura respirimi shtesë.
De Blasio kërkoi ndihmë dhe tha se qyteti gjithashtu ka nevojë për më shumë mjekë, infermierë dhe personel tjetër mjekësor. "Ne kemi nevojë për t'i lehtësuar ata që punojnë aktualisht," tha de Blasio CNN. "Ata nuk mund të vazhdojnë me këtë ritëm për javë dhe javë e ne të presim prej tyre të shpëtojnë jetë ashtu si na duhet."
New York
SHBA tani ka mbi 124.000 infeksione dhe 2.190 vetë kanë humbur jetën.
Ndërkohë Spanja në fundjavë pati një rekord të ri tragjik vdekjesh nga virusi COVID-19. Ministria e Shëndetësisë njoftoi për 838 të vdekur në 24 orë. Numri i përgjithshëm i vdekjeve në Spanjë ka arritur në 6.528.
Mediat spanjolle  raportojnë, se punonjësit e shëndetësisë janë prekur nga virusi Corona. Sipas gazetës El Pais ata përfaqësojnë 14% të totalit të rasteve me infeksion. Dyfishi i numrit në Itali. Punonjësit janë ankuar për mungesën e mjeteve të nevojshme mbrojtëse siç janë maskat. Shumë prej tyre kanë frikë se mund të infektojnë familjet e tyre dhe ata me të cilët jetojnë.
Farmacitë, të cilat janë ende të hapura dhe shpërndajnë ilaçe, gjithashtu po ankohen për mungesat e materialeve. "Nuk ka maska, nuk ka doreza, nuk ka dezinfektues, as alkool, as termometra," i tha Vicente J. Baixauli, nënkryetari i agjensisë kombëtare të farmacive, El Pais.
Spital i improvizuar në një qendër panairesh, Madrid
Ministri Spanjoll i Financave Maria Jesus Montero tha, se qeveria po përballet me të njëjtat mangësi materiale si çdo vend tjetër, sepse kërkesa thjesht tejkalon prodhimin. Zyrtarët e qeverisë së Madridit janë duke përgatitur morgje të përkohshme për të lehtësuar varrezat tashmë të mbingarkuara. Më shumë se 3.082 - ose 47% - e 6.528 vdekjeve të Spanjës kanë qenë në kryeqytet.
</doc>
<doc docid='dw_52950867' lang='sqi' type='mono' source='https://www.dw.com/sq/sq/shqipëri-shtim-progresiv-i-numrit-të-rasteve-me-covid-19/a-52950867' term='COVID'>
Ka tri javë që Shqipëria është prekur nga virusi COVID-19 duke pasur një shtim progresiv të numrit të rasteve të reja dhe i viktimave. Sipas prof. Pëllumb Pipero, mjek infeksionist, situata është kritike: "Rastet e konfirmuara, të prekura nga virusi kanë arritur në 212, me 15 raste të reja në 24 orët e fundit. 75 përqind e tyre janë të shtruar në Spitalin Infektiv në Tranë,  15 përqind e të shtruarve janë në gjendje të rëndë, në luftë për jetën. Numri i atyre që kanë humbur jetën për shkak të infeksionit është rritur në 10. Nëse rastet nuk gjurmohen sipas udhëzimeve të Organizatës Botërore të Shëndetësisë dhe qytetarët nuk zbatojnë rreptësisht masat kufizuese të qeverisë, këshillat e mjekëve, atëhere qetësia është e rreme, situata është shumë serioze” tha për DW, prof. Pipero, i cili bashkë me ekipin e tij është angazhuar në një punë heroike për të shpëtuar jetë.
Situatën që sa vjen dhe rëndohet e tregon zgjerimi i shtrirjes gjeografike të infektimit: e tetëfishuar deri tani, nga vetëm dy qytete të prekura në fillim të muajit në 17 aktualisht.
Në krye vijon të mbetet Tirana me 121 të prekur, e ndjekur nga Fieri me 22 raste, Korça dhe Durrësi me 12, Vlora, Elbasani, Shkodra, Lezha me 5, Lushnja, Kavaja me4, Tropoja, Hasi, Puka, Kruja  me 3, Rrogozhina 2 , Berati dhe Mirdita me 1 rast.
" Pas ꞔdo rasti ka 10-15 kontakte, që duhen identifikuar, gjurmuar në terren dhe testuar. Kur rezultojnë të prekur duhen izoluar ose shtruar në spital për të ndërprerë zinxhirin e infektimit”, thotë për DW, infeksionisti Pipero.
Siqoqoftë krahas parashikimet për kohë edhe më të vështira nuk mungojnë të dhëna inkurajuese. " Numri i pacientëve të shëruar ka një rritje të qëndrushme, deri tani janë gjithsej 40 të  tillë”, thotë mjeku infeksionit.
Pas shpalljes se " Katastrofës Natyrore” masa të reja kufizuese
Rritja progresive e rasteve të reja dhe parashikimet për kohë edhe më të vështira, bënë që disa ditë më parë, më ( 25.03) qeveria të shpallë gjendjen e "Katastrofës natyrore”. Ky vendim i detyron të gjithë qytetarët të mbyllen në shtëpitë e tyre, me një ndalim-qarkullimi prej 16 orësh në ditë.
Por masat e  "Katastrofës Natyrore” nuk kanë mjaftuar. Duke filluar nga e hëna, (30.03) daljet nga izolimi në shtëpi do të lejohen vetëm një orë në ditë, vetëm për një anëtar të familjes për të marrë ushqime dhe ilaꞔe, me leje nga policia e shtetit, përmes një aplikacioni on-line. Kushdo që kapet në rrugë, nga policia apo ushtria, pa lejen on-line, gjobitet.
Kjo masë vjen pas karantinës 40 orëshe që fillon të shtunën në mesditë dhe mbaron të hënën në orën pesë të mengjesit. Për dy të diela rrjesht në rrugët e Tiranës nuk ka pasur lëvizje kalimtarësh.Të gjitha aktivitetet tregtare janë të mbyllura, përveç farmacive. Të shtunën deri në mesditë qytetarët vërshuan në tregje për t'u furnizuar me ushqime në prag të leje-daljes një orëshe.
Shqipëria dhe vlera euroiane e solidaritetit
Prekja nga pandemia COVID-19 e gjen Shqipërinë me kapacitete të munguara mjekësh dhe infermierësh si pasojë e emigrimit të tyre kryesisht në Gjermnai, por edhe në vende të tjera të BE-së. Sipas një studimi të Fondacionit Gjerman Friedrich Ebert në Tiranë, deri nëvitin 2018, në Gjermania ka 521 mjekë të punësuar nga Shqipëria.
Për të përballuar situatën e pandemisë dhe mungesën serioze të mjekëve, autoritetet  e shëndetësisë u bënë thirrje mjekëve dhe infermierëve në pension, studentëve të mjekësisë të japin kontributin e tyre në përballimin e pandemisë COVID -19. Mbi 2000 vetë iu pëgjigjën thirrjes dhe janë duke shërbyer në spitalin infektiv, në urgjenca dhe duke u ardhur në ndihmë me telefonata të izoluarve që janë pozitivë.
Ndërkohë këtë fundjavë një ekip prej 30 mjekësh dhe infermierësh nga Shqipëra nisën punën në spitalet e Bergamos, qytetit më të prekur nga virusi Corona në nivel global, me rreth 9 mijë të vdekur.
Qeveria e Tiranës mori vendimin për t'i nisur dhe paguar nga buxheti i shtetit për një muaj qëndrim atje, me një shumë prej 11 milionë lekë (€  90.164 ) për gjithë ekipin.
Ata u pritën në  Romë nga Ministri i Jashtëm Italian, Luigi di Maio, i cili e vlerësoi gjestin e qeverisë së Tiranës  si një "solidaritet të dëshmuar nga Shqipëria, një vlerë e përbashkët mbi të cilën ka lindur BE dhe që po ua kujton shumë vendeve të BE-së në këto momente”.
Shqipëria e varfër, me pasuri mirënjohjen
Që solidariteti është i nevojshëm në këtë kohë të vështirë për të gjithë vendet e prekura e solli në vëmendje edhe kryeministri shqiptar Edi Rama kur tha të shtunën (28.03), se " vende shumë të pasura u kanë kthyer kurrizin të tjerëve, por mbase pikërisht ngaqë nuk jemi shumë të pasur dhe nuk na ka lënë kujtesa akoma, ne nuk mund t'ia  lejojmë vetes të mos i tregojmë Italisë se shqiptarët dhe Shqipëria nuk e braktisin kurrë mikun në vështirësi.”
Vendi fqinj i është ndodhur pranë Shqipërisë në situata tejet të vështira: pas rrëzimit të regjimit komunist, kur qindra mijra shqiptarë, jeta e të cilëve ishte në rrezik nga uria, emigruan në Itali, ajo u dha strehë, punë dhe mundësi për të ndërtuar atje jetën e tyre. Sot në Itali jetojnë 400 mijë shqiptarë, që janë integruar plotësisht në jetën e vendit  fqinj.
Në trazirat e vitit 1997, kur vendi shkoi në prag të luftës civile, Italia drejtoi operacionin shumëkombësh "Alba”, që bëri të mundur kapërcimin e krizës.
Italia iu ndodh pranë Shqipërisë pas tërmetit katastrofik të 26 nëtorit 2019 duke dhuruar 65 milionë euro për rindërtimin. Sado modest kontributi i Shqipërisë është një gjest për të treguar mirënjohjen: e vogël, e varfër por me pasuri mirënjohjen.
</doc>
<doc docid='dw_52947690' lang='sqi' type='mono' source='https://www.dw.com/sq/sq/koment-shansi-i-humbur-i-europës-në-mbrojtjen-nga-corona/a-52947690' term='COVID'>
Përhapja e virusit Corona e ka kthyer botën përmbys: Vendet demokratike e "të lira” si Austria izolojnë qytetarët e tyre duke menduar madje edhe përgjimin e tyre. Kundrejt kësaj qytetarët në vendet aziatike "autoritare”, si Singapori në javët e shkuara gëzuan më shumë liri se europianoperëndimorët. Megjithë lidhjet e ngushta ekonomike e të transportit me Kinën, Singapori ia doli të mbajë të ulët numrin e rasteve të Coronës dhe të mos e prekë shumë jetën publike. Europa mund të kishte mësuar prej tij.
Sekreti i Singaporit
Megjithë cënueshmërinë si një nyje globale e shumëpopulluar, Singapori ka pasur deri të premten 422 raste akute të Coronës dhe 2 raste vdekjeje. Virusi i ri u shfaq aty pak pas festës kineze të Vitit të Ri dhe do të kishte pasoja katastrofale për qytetin-shtet. Por megjithë rrezikun e dëmtimit të marrëdhënieve ekonomike me partnerin e tretë më të madh tregtar, Singapori vendosin kufizimin e udhëtimit në vend për pasagjerë nga Kina. Madje kundër këshillës së Organizatës Botërore të Shëndetësisë, se ndalimet e udhëtimit në këtë moment nuk janë të nevojshme.
Singapori kishte deri në mes të shkurtit më shumë se 80 raste Covid, numrin më të lartë jashtë Kinës. Ky vend veproi shpejt, duke izoluar të sëmurët dhe testuar secilin person me simptoma gripi dhe pneumonie. Personat që kishin pasur kontakt u gjetën përmes ndihmës së "contact tracking” dhe u futën në karantinë. Metoda e zhvilluar gjatë epidemisë SARS në vitin 2003 pati sukses. Në bazë të saj regjistroheshin me hollësi të gjitha të dhënat e kontaktit të personave që kishin hyrë në ndërtesa, të infektuarit mund të pyeteshin me saktësi, se ku kishin qëndruar më parë personat e sëmurë me cilin kishin pasur kontakt.
Përmbledhtazi mund të thuhet, se suksesi i Singaporit në mbajtjen nën kontroll të virusit Corona lidhet me katër faktorë: mbylljen e hershme të kufijve, ndjekjen rigoroze të kontaktimit, shumë teste dhe SARS-in si provë e përgjithshme gjenerale. Falë këtyre masave mund të vazhdonte jeta publike normalisht. Restorantet, qendrat tregtare, shkollat, zyrat janë deri më sot të hapura. Hong-Kongu dhe Tajvani megjithë afërsinë gjeografike me Kinën kanë pak a shumë një sukses të tillë.
I mungon Europës përvoja e SARS?
Megjithëse tingëllojnë të tmerrshme, këto masa do mund të kishin ndihmuar. Që Europa nuk reagoi shpejt dhe në mënyrë efektive ndaj pandemisë që po përhapej, kjo ishte pasojë e një arrogance eurocentriste dhe përpjekjeve të pakoordinuara për të mbrojtur firmat lokale. Megjithëse krerët e shteteve dhe qeverive kishin dijeni për virusin që në fund të dhjetorit, ai u injorua për një kohë të gjatë si „një problem aziatik". Gjithçka që Singapori e bëri ashtu si duhet – mbylljen e hershme të kufijve, teste të zgjeruara dhe ndjekjen e kontakteve për izolim -vendet europiane e bënë gabim. Le të marrim si shembull Austrinë. Fluturimet nga Kina, Irani dhe Italia u ndaluan vetëm më 9 mars. Frika se do të dëmtohet ekonomia lokale për shkak të ndalimit të udhëtimit bëri që qeveria të merrte vonë masa rigoroze.
Një nga qendrat e shpërthimit të pandemisë në Europë, Iscgl në Austri kishte nevojë për 8 ditë gjithsej për të reaguar ndaj rasteve të konfirmuara të turistëve me Corona nga Islanda dhe të mbyllte baret, liftet e skive e hotelet. Pastaj me nxitim dhe pa i testuar më parë të gjithë turistët u nisën në shtëpi, duke e shpërndarë virusin në të gjithë Europën. Kapacitetet e testimit të europianëve janë të pakta, megjithëse qeveritë kishin jo pak kohë për t'u përgatitur. Madje as personeli mjekësor nuk ka qasje të mjaftueshme në teste, dhe kjo shkakton një tjetër mungesë, atë të mungesës së mjekëve dhe infermierëve, që duhet të futen në karantinë, e të presin me ditë rezultatet e testeve të tyre.
Christina zur Nedden
Liria personale bie viktimë
Një ndjekje e kontakteve si në Singapor është e papërfytyrueshme në Europë. Shansi për të zhvilluar diçka të përfafërt nuk u përdor. Në vend të kësaj qeveritë kanë marrë masat më të rrepta për lirinë personale që nga Lufta e Dytë Botërore. Në vend të identifikojnë kush është i infektuar, dhe të izolojnë këta persona në mënyrë efektive, qytetarët janë futur në një gjysmë izolim të paefektshëm. Sepse ende ka shumë pika kontakti që mundësojnë transmentimin e virusit, e nuk ke mundësi të identifikosh kush është i infektuar. Në të njëjtën kohë liria personale reduktohet në një minimum, ekonomia është paralizuar, operatorët e celularëve i japin të dhënat e lëvizjeve tek autoritetet, ndryshe nga sa u premtua në rregulloren bazë të të dhënave të BE.
E ardhmja
Kjo krizë nuk është vetëm krizë shëndetësore, por edhe e mënyrës se si veprojmë ne me të, që nga reagimi i vonuar deri tek efektet personale. Pritshmëria jonë ndaj krerëve politikë është që ata të sigurojnë si shëndetin ashtu edhe lirinë tonë. Kur kjo krizë të kalojë duhet të analizojmë, se pse shkoi puna kaq larg dhe çfarë mund të mësojmë nga Singapori.
Christina zur Nedden është gazetare me profesion të lirë. Në shkurt ajo ka qenë në Singapor, e tani ndodhet në Vjenë.
</doc>
<doc docid='dw_53371394' lang='sqi' type='mono' source='https://www.dw.com/sq/sq/koment-be-mund-të-mësojë-në-krizën-e-coronas-nga-robert-schumani/a-53371394' term='Corona'>
"Paqja në botë nuk mund të ruhet pa përpjekje krijuese që përputhen me madhësinë e kërcënimit." Me këtë fjali e nisi 70 vjet më parë ministri i Jashtëm francez Robert Schuman deklaratën e tij, e cila hodhi themelet për zhvillimin e Bashkimit Evropian të sotëm. Lindur nga katastrofa e dy luftërave botërore, Schumani hodhi vizionin e një federate evropiane, të bazuar në solidaritetin dhe barazimin e kushteve të jetesës.
70 vjet më parë, bashkëjetesa paqësore në Evropën Perëndimore ishte sfida që kërkonte përpjekje krijuese. Sot është rendi i ri që duhet të krijojnë Evropa dhe bota pas një pandemie të papritur, mbase shkatërruese. Kërcënimi për mirëqenien, jetën dhe lirinë është shumë i madh. Ku janë gratë apo burrat krijues si Robert Schuman-i, që mund të drejtojnë për daljen nga kriza?
Suksesi i Evropës nuk është i garantuar
Ish-kryeministri italian Paolo Gentiloni, i cili tani është Komisioneri i BE-së për Ekonominë, paralajmëron për rrezikun e dështimit të Eurozonës dhe kështu të BE në krizën e Coronas. Përqëndrimi i të gjitha forcave ekonomike, për t'i nxjerrë të gjitha vendet e BE-së nga kriza më e rëndë globale që nga Lufta e Dytë Botërore, mund ta mbingarkojë Bashkimin Evropian dhe ta copëtojë atë në fund. Kriza ekonomike i thellon hendeqet tashmë ekzistuese në BE.
Vendet më të pasura do të jenë në gjendje të marrin përsëri veten më shpejt, vendet e varfëra do të zhyten edhe më thellë. Thirrjet e tyre për solidaritet ka të ngjarë të bëhen më të zëshme dhe më radikale - reagimi mbrojtës i anëtarëve më të pasur po kështu.
Në pandemi, fillimisht të gjithë janë të parët. Ajo që nxiti Schumani 70 vjet më parë dhe që rezultoi në tregun e brendshëm, në bashkimin monetar dhe në bashkësinë e vlerave u flak brenda disa javësh nga 27 qeveritë nacionale. Në panik të fortë u mbyllën kufijtë, u ndërprenë zinxhirët e furnizimit, u kufizuan të drejtat themelore, ekonomia kaloi në gjendje kome. Dalja nga kjo gjendje e padurueshme me kalimin e kohës fillon e pakoordinuar. Çdo vend anëtar vepron ashtu siç dëshiron.
BE tani duhet të kujdeset për rindërtimin dhe të mbledhë sa më shumë para sa më shpejt që të jetë e mundur, por të cilat mund t'i mbledhë vetëm nga vendet anëtare dhe pastaj t'i rishpërndajë. Në këtë situatë, disa krerë shtetesh, siç është Presidenti Francez Emmanuel Macron, po bëjnë thirrje për më shumë fuqi për BE-në. Të tjerë, siç është kryeministri holandez, Mark Rutte, janë kundër kësaj.
Nacionalistët dhe populistët të kallëpit të kryeministrit hungarez Viktor Orban madje kërkojnë më pak Evropë. Konflikti midis këtyre dy kampeve është pothuajse aq i vjetër sa Deklarata e Schuman-it. Deri tani, BE ka arritur me vështirësi t'i vërë nën kontroll probleme të tilla si zgjerimi në lindje, kushtetuta e refuzuar, kriza financiare ose Brexit-i. Këtë herë, "kërcënimi" në kuptimin e Robert Schuman-it është shumë i madh. Ende mungon përpjekja e duhur krijuese nga ana e anëtarëve të BE-së. Joproduktiv është vendimi i fundit i gjykatësve të Gjykatës Kushtetuese Gjermane në Karlsruhe, e cila vë në dyshim kompetencat e padiskutueshme të Gjykatës Evropiane të Drejtësisë dhe trondit kështu të gjithë sistemin ligjor në BE.
Bernd Riegert
Krizë e pashembullt
Në negociatat e ardhshme për një fond të pashembullt rindërtimi, një Plan të ri Marshall dhe buxhetin më të madh të përbashkët ndonjëherë, vendet e BE duhet të tregojnë sa janë të aftë ata për "solidaritetin e veprimit", të cilin e përshkroi Robert Schumani 70 vjet më parë. Ndërkohë, shtetet evropiane janë ndërthurur aq shumë sa që mund ta mbijetojnë vetëm së bashku krizën, të ruajnë mirëqënien dhe në fund paqen. Asnjë shtet nacional nuk mund të arrijë i vetëm një mëkëmbje ekonomike përballë katastrofës globale, sepse secili është i varur nga   nga funksionimi i zinxhirëve të furnizimit dhe tregjet e shitjeve në të gjithë botën.
Në këtë 9 maj, në ditën e Evropës të shpallur për nder të Schumanit dhe të planit të tij historik duhet të niste"Konferenca për Ardhmërinë e Evropës", për të cilën BE-ja kishte menduar shumë kohë përpara krizës së Coronas. Në të vërtetë tani nuk ka kohë për konferenca të gjata me rezultate që më kthehen në pluhur në arkivin politik. Konferenca u shty, ajo që nevojitet tani është "përpjekja krijuese" në kuptimin e Robert Schuman-it: vendimmarrja e guximshme dhe veprimi i guximshëm i përbashkët.
Rëndësi qëndrore ka që - ashtu si 70 vjet më parë - të jenë Franca dhe Gjermania që të formojnë bërthamën e kësaj përtëritjeje evropiane pas pandemisë. Ata që duan të marrin pjesë, janë të mirëseardhur. Askush nuk është i detyruar, as Italia, Polonia dhe as Hungaria. BE ndodhet para provës së tij më të madhe. A do të ketë edhe vitin e ardhshëm një ditë të Evropës për ta festuar?
</doc>
<doc docid='dw_53377545' lang='sqi' type='mono' source='https://www.dw.com/sq/sq/ndalimi-i-qarkullimit-në-be-do-të-zgjatet/a-53377545' term='Corona'>
Prej gati dy muajsh kufijtë e Bashkimit Evropian janë të mbyllura në shkallë të gjerë - për shkak të krizës së Coronës vetëm pak njerëzve u lejohet të qarkullojnë nga një vend në tjetrin. Brukseli nuk dëshiron të ndryshojë gjë tani për tani, sepse situata është "e paqëndrueshme".
Për shkak të pandemisë së Coronës Komisioni i BE-së ka rekomanduar që ndalimi i qarkullimit të lirë të zgjatet edhe një herë. Autoritetet e Brukselit u kërkuan shteteve anëtare që t'i lënë në fuqi kufizimet deri më 15 qershor. Ndalimi i qarkullimit u vendos për herë të parë në mes të marsit. Deri tani ai është zgjatur një herë - deri në mes të muajit maj.
Të përjashtuar nga ky rregull janë qytetarët e BE dhe të huajt që kanë leje të përhershme qëndrimi në shtetet anëtare. Të përjashtuar janë gjithashtu personeli mjekësor dhe ekspertët e tjerë të nevojshëm për të luftuar pandeminë, të punësuarit në ndërmarrjet e transportit dhe punëtorët sezonalë.
Kufiri gjermano-polak, Sviecko
Hapje në dy faza
Ndërsa disa shtete anëtare të BE-së i kanë zbutur rregullat e tyre kundër përhapjes së virusit, situata në Evropë dhe në mbarë botën mbetet e paqëndrueshme, deklaroi Komisioni. "Prandaj masat në kufijtë e jashtëm duhet të vazhdojnë për të zvogëluar rrezikun e përhapjes më tej të sëmundjes përmes udhëtimeve në BE".
Qëllimi kryesor mbetet rivendosja e lirisë së plotë të lëvizjes në zonën Shengen, sapo kjo të jetë e mundur nga situata shëndetësore, tha Komisionerja e Brendshme e BE, Ylva Johansson. Ajo premtoi një hapje dyfazore: së pari, do të hiqen gradualisht kontrollet në kufijtë e brendshëm dhe pas kësaj mund të hiqem kufizimet në kufijtë e jashtëm.
14 ditë karantinë
Kufizimin e lirisë së qarkullimit e kanë vendosur të gjitha vendet e BE-së, me përjashtim të Irlandës, si dhe vendet e asociuara me Shengenin: Islanda, Lihtenshtajni, Norvegjia dhe Zvicra. Komisioni i BE-së vetëm mund të rekomandojë zgjatjen e kësaj mase. Zbatimi është në kompetencën e qeverive të shteteve anëtare. Shumë anëtarë të BE-së - përfshirë Gjermaninë - kanë vendosur gjithashtu mbylljen e kufijve të brendshëm me vendet e tjera të BE. Kjo do të thotë që kush nuk është gjerman ose nuk ka leje të përhershme qëndimi në Gjermani mund të hyjë në vend vetëm për arsye "madhore ". Dhe kushdo që hyn në Gjermani duhet të qëndrojë në karantinë për dy javë.
pp/ag
</doc>
<doc docid='dw_53371015' lang='sqi' type='mono' source='https://www.dw.com/sq/sq/steinmeier-gjermaninë-mund-ta-duash-vetëm-me-zemër-të-thyer/a-53371015' term='Corona'>
"Këtë vend mund ta duash vetëm me zemër të thyer", deklaroi Steinmeier, në manifestimin e festimit qendror në Berlin. "Historia gjermane është një histori e thyer - e ngarkuar me përgjegjësi për vdekjen dhe për vuajtjet e miliona njerëzve", theksoi Presidenti, duke shtuar: "Kjo ta thyen zemrën."
Gjermanët duhet ta shikojnë historinë e tyre "në sy", paralajmëroi Presidenti. "Marrja e përgjegjësisë historike ka rezultuar me mirëbesimin e popujve të tjerë ndaj vendit tonë. Ndaj edhe ne këtu në Gjermani mund t'i besojmë Gjermanisë sonë." Këtu bën pjesë edhe "patriotizmi i pastër dhe demokratik", theksoi Steinmeier.
Rrugë e gjatë dhe e vështirë
Presidenti foli për "një rrugë të gjatë dhe të dhimbshme", deri sa gjermanët nuk e pranuan fajin. "Kanë kaluar dekada të tëra përderisa njerëzit e brezit tim, gradualisht janë pajtuar me këtë vend". "Çlirimi ndodhi në vitin 1945 nga fuqitë e tjera. Çlirimi është dashur të vijë nga jashtë, sepse ky vend ka qenë tepër thellë i futur në paragjykimet e veta. Por gjermanët më pas e kanë marrë përgjegjësinë që u takon për këtë çlirim", theksoi Steinmeier. Presidenti nënvizoi se gjermanët duhet të kenë parasyshë këto arritje dhe duhet t'i ruajnë.
Ai që nuk e pranon fajin dhe nuk është i gatshëm të jetojë me këtë, por kërkon që gjërat të nënvizohen dhe të fillohet nga e para, ai rrezikon të futet në katastrofa të reja si ajo e diktaturës së nacionalsocializmit, paralajmëron Steinmeier. "Mospranimi i përgjegjësisë është turp - mohimi i përgjegjësisë është turp!"
Dita e çlirimit - ditë e falënderimit
"Po, ne gjermanët mund të themi sot se dita e çlirimit është një ditë e falënderimit. Tri gjenerata ka zgjatur deri sa këtë mund ta themi nga zemra", nënvizoi Presidenti. Steinmeier kërkoi edhe unitet evropian në këtë kohë të pandemisë me virusin Corona. "Nëse Evropa dështon, do të dështojë edhe pohimi 'Kurrë më!'"
Gjermania është shndërruar gjatë dekatave të fundit prej një rrezikuesi në një mbrojtës të rendit ndërkombëtar, në një mbështetës të fuqishëm të bashkëpunimit multilateral. Pa e përmendur Presidentin Donald Trump, Presidenti gjerman tha: "Ne nuk duhet të largohemi nga vlerat e arritura. Ne duam më shumë, e jo më pak bashkëpunim në botë." Në ceremoninë qendrore ishte edhe kancelarja gjermane Angela Merkel.
Ndërsa ministri i Jashtëm gjerman Heiko Maas nënvizoi rëndësinë e ruajtjes së paqës dhe rendit botëror. "Mbështetja e zgjidhjeve globale, multilateralizimit, ka bazat e veta tek e kaluara dhe tek shkatërrimi i nacionalizmit". Maas mori pjesë këtë të premte edhe në një takim virutal të KS, ku theksoi mbështejen gjermane të institucioneve ndërkombëtare.
</doc>
<doc docid='dw_53361669' lang='sqi' type='mono' source='https://www.dw.com/sq/sq/shqipëri-rënia-e-demokracisë-këmbanë-alarmi-për-të-gjithë/a-53361669' term='Corona'>
Institucione të dobëta demokratike, zgjedhje pjesërisht të lira dhe të ndershme, liri politike dhe civile të cunguara. Ky është realiteti që "Freedom House” ka gjetur nga monitorimi i progresit demokratik të Shqipërisë gjatë vitit 2019. Raporti vjetor "Kombe në ndryshim, Rënia e fasadës Demokratike, 2020,”e rendit Shqipërinë ndër vendet  me demokraci hibride, vetëm 47 % demokratike ose me 3.82 pikë, që shënojnë një rënie prej 0,7 pikësh në krahasim  me një vit më parë.
Në Ballkan pikët më të larta i merr Kroacia 4,25, e ndjekur nga Serbia me 3,96, Mali  i Zi me 3,86, Shqipëria 3,82, Maqedonia e Veriut 3,75, Bosnjë- Herzegovina 3,32 dhe Kosova 3.18.
Në 29 vendet në botë , që ky raport ka monitoruar progresin demokratik, lirinë dhe të drejtat e njeriut, renditja bëhet nga 1 deri në 7, ku 1 përfaqëson nivelin  më të ulët dhe 7 më të lartin.
Pse Shqipëria ka rënie në progresin demokratik?
Për Prof. Dr. Afrim Krasniqi, drejtues i Institutit për Studime Politike, zhvillimet kryesore negative vitin e kaluar lidhen me zgjedhjet lokale 2019 dhe institucionet e drejtësisë
"Shqipëria ishte vendi i vetëm në Evropë ku pati një proces zgjedhor pa pjesëmarrjen e opozitës, ngaqë opozita vendosi vetë largimin nga institucionet përfaqësuese, vendi pa Gjykatë Kushtetuese dhe Gjykatë të Lartë, ku asnjë zyrtar i lartë nuk u përball me drejtësinë dhe ku liria e medias u cënua. Gjendja në Shqipëri është edhe më e rëndë sesa e paraqet raporti i " Freedom House,2020” e konstatuar edhe nga vlerësimi i BE muajin e kaluar” thotë ai për DW.
Gjergj Vrumo, drejtor projekti në Institutin për Demokraci dhe Ndërmjetësim, e sheh arësyen kryesore tek kriza politike ku u zhyt Shqipëria vitin e kaluar.
"Kjo krizë degjeneroi më tej dhe arriti në përplasje institucionale mes institucioneve si ai i  Presidentit,  KQZ, Parlamentit. Klima politike solli edhe bojkotimin e zgjedhjeve vendore nga opozita, gjë që kufizoi të drejtën e zgjedhjes së qytetareve. Aktualisht në Shqipëri ka një sistem jo efektiv të kontrollit dhe ekuilibrit mes pushteteteve, ku vërejmë një mbizotërim të pushtetit ekzekutiv. Sot niveli i demokracisë ndodhet atje ku ka qënë në vitet 2013-2014.
Rënia e fasadës demokratike.
Kështu e ka titulluar këtë vit raportin në fjalë Freedom House, për një sërë vendesh në botë, mes të cilave edhe Shqipëria. Prof. Dr. Krasniqi rendit disa tregues të rënies së fasadës demokratike në Shqipëri.
Prof. Dr. Afrim Krasniqi
"Shndërrimi i Parlamentit, i Gjykatave, që janë institucione të garancisë demokratike në institucione formale, pa vendimmarrje efektive, identifikimi i individit me shtetin dhe institucionet ka rritur ndjeshëm peshën e individëve politikë, kryetarëve të partive dhe ka ulur ndjeshëm peshën e institucioneve kushtetuese. Ndërkohë kemi një politikë jashtë institucioneve, pa institucione. Shembulli më domethënës është mungesa e Gjykatë Kushtetuese dhe e Gjykatës së Lartë. Një prirje e tillë është në drejtim të kundërt me demokracinë funksionale,” thotë për DW, Afrim Krasniqi.
Sipas tij rënia e fasadës demokratike vërehet edhe në proceset ligjbërëse dhe rolin e Parlamentit ndaj pushtetit ekzekutiv.
"Proceset ligjbërëse ndodhin me procedura të përshpejtuara, të pakonsultuara me shoqërinë civile dhe grupet e interesit. Freedon House e përfshin Shqipërinë në ato vende ku parlamentet janë në rrezik. Në rolin kontrollues të parlamentit ndaj pushtetit ekzekutuv, pushtetit legjislativ është i nënshtruar” thekson për DW , Gjergj Vurmo.
Ai e konsideron raportin e sivjetëm të Freedom House një " këmbanë alarmi për qeverinë dhe opozitën, që nëse nuk ndodh ndryshim i kursit, rënia e demokracisë ka gjasa të  vazhdojë me pasoja edhe në aspektin gjeo-strategjik.
"Ne këtë aspekt pasojat janë shume serioze. Kam parasysh jo vetem procesin e integrimit evropian të vendit, hapjen e negociatave dhe ecurinë më tej, por edhe nevojën që ka këtë kohë Kosova dhe faktori shqiptar në rajon për një Shqipëeri demokratike” thekson Gjergj Vurmo.
Ku janë shpresat për ndryshim?
Prof. Dr. Krasniqimendon se Shqipëria ndodhet në kushte specifike në krahasim me vendet në tranzicionin post- komunist.
"Shqipëria nuk ka as klasë të mesme që të riskojë në emër të parimeve, as klasë të pasur që të investojë në ndryshimin e situatës. Kjo mungesë rrezikon rënien  rritjen e tendencave autoritare, riciklimin e elitave politike të korruptuara. Por shpresat për ndryshime pozitive janë tek brezi i  ri që përherë dhe më shumë ngre zërin  ndaj mënyrës sesi po ecën Shqipëria, tek zërat reagues të shoqërisë civile, që mbështesin demokracinë funksionale” thotë për DW, Afrim Krasniqi.
Një gjenerator i fuqishëm progresi demokratik vazhdon të jetë procesi i hyrjës në BE.
"Shqipëria ka nevojë për më shumë Bruksel, Berlin, Paris dhe Washington, pa lënë mënjanë fqinjët, që të kryhen reformat që kërkon integrimi europian. Rënia e demokracisë është një tregues tjetër që stabiliteti në kurriz të demokracisë nuk është zgjidhje afatgjatë dhe produktive” thekson për DW, Afrim Krasniqi.
Kjo prirje do të duket në situatën post-corona. "Post-corona pritet të ndryshojë shumë aspekte të sjelljes së institucioneve dhe aktorëve të demokracisë, përfshirë qytetarët. Ka gjasa që protestat të ndalohen për një periudhë kohe, druaj se frika ndaj rikthimit të epidemisë mund të dominojë frikën ndaj përkeqësimit të demokracisë.” - thotë për DW Gjergj Vurmo.
Freedom House është një organizatë jo fitimprurëse, me qendër në Washington D.C që monitoron progresin demokratik, të lirive politike dhe të të drejtave të njeriut në vende të ndryshme të botës.
</doc>
<doc docid='dw_53355175' lang='sqi' type='mono' source='https://www.dw.com/sq/sq/koment-gjermania-lehtëson-masat/a-53355175' term='Corona'>
Gjërat po shkojnë përpara - të gjitha dyqanet do t'i hapin dyert, shkollat dhe kopshtet poashtu. Sërish do të ketë sport dhe futboll në televizor, ndonëse pa shikues. Vera po vjen ndërsa birraritë do të hapin dyert. Ata që duan së shpejti mund të shkojnë edhe në pushim brenda Gjermanisë - madje edhe në hotele.
Virologët kanë thënë një "po" të kujdesshme. Por ata nuk kanë pasur ndonjë zgjidhje tjetër, ndonëse e kanë të qartë se rreziku i një vale tjetër të infektimeve është i madh. Vendi, ekspertët, mjekët dhe sanitetët, sistemi i shëndetësisë, por edhe politikanët kanë bërë më të mirën e mundshme. Gati asnjë vend tjetër në botë nuk ka menaxhuar më mirë deri tani pandeminë me virusin Corona si Gjermania. Shikuar nga numri i infektimeve të reja, ka ardhur koha që të pezullohen kufizimet drastike.
Kancelarja mbetet skeptike
Ditët e kaluara kancelarja Merkel i ka shikuar me mosbesim përpjekjet e politikanëve të landeve për lehtësimin e masave - prej restoranteve në Bavari e deri tek hapja e hoteleve në Mecklenburg-Vorpommern. Angela Merkel tani e ka hedhur përgjegjësinë tek landet. Nëse rikthehen infeksionet, ato duhet të ndërmarrin masa të shpejta për parandalimin e përhapjes së mëtutjeshme, për ndalimin e kontakteve sociale. Kancelarja ka insistuar që gjërat të jenë kështu.
Merkel është skeptike nëse masat do të rezultojnë me sukses. Shumë komentatorë e kritikojnë se Merkelin se po e trajton popullin e vet sikur të ishin fëmijë. Merkel konsiderohet në botën e jashtme si një udhëheqëse shumë e mirë, por në vend janë të shumtë ata që e kontestojnë ate. Ndaj ajo ka vendosur që  të dakordohet me kërkesat e shumta për hapjen e shoqërisë dhe zhvillimeve, por me kusht që të mbahen maskat dhe distanca. Me fjalë të tjera, shteti ka vendosur të kufizojë jetën shoqërore, ndërsa njerëzit janë përgjigjur pozitivisht. Tani ka ardhur koha kur përgjegjësinë duhet të bartë secili për vete. Kështu po ndodhë në shumë vende.
Prova më e madhe para nesh
Ajo që kemi mësuar në javët e kaluara është se gjërat janë të brishta dhe mund të ndryshojnë nga dita në ditë. Maskat janë përjashtuar në fillim nga ekspertët si jo të domosdoshme, si të pakuptimta. Ndërsa tani të gjithë thonë se duhet të mbahen. Njerëzit tani janë duke kuptuar të gjithë fuqinë e pushtetit të landeve. Ato e kanë detyruar kancelaren që hezitonte të pezullojë masat.
Bundesliga në futboll do të fillojë së shpejti, ndonëse me masa të forta higjiene. Sidoqoftë, tani vjen koha e testit të vërtetë për gjermanët, të cilët deri tani kanë kaluar relativisht mirë këtë pandemi. Tani duhet të jemi të përgjegjshëm, të mbajmë distancë, maska dhe të kujdesemi për veten dhe të tjerët. Virusi mbetet mes nesh.
</doc>
<doc docid='dw_53348145' lang='sqi' type='mono' source='https://www.dw.com/sq/sq/oliver-varhelyi-ballkani-perëndimor-ka-prioritet-për-be/a-53348145' term='Corona'>
Deutsche Welle: Në samitin e Bashkimit Europian me vendet e Ballkanit Perëndimor nuk do të flitet konkretisht për zgjerimin e BE me vendet e Ballkanit. Përse do të flitet atëherë në këtë samit?
Oliver Varhelyi: Samiti trajton të gjithë rajonin e Ballkanit Perëndimor. Ju e dini, që Ballkani është një rajon me diversitet. Kemi dy shtete, me të cilat ne negociojmë për anëtarësimin. Po ashtu kemi dy shtete, me të cilat kemi vendosur të fillojmë negociatat. Kemi edhe dy shtete të tjera, që as nuk janë kandidatë. Zgjerimi pra është vetëm një element. Natyrisht që do të jetë temë. Bëhet fjalë për perspektivën europiane, që është një fjalë tjetër për zgjerimin. Por edhe për vendime strategjike, që duhet të marrim për Ballkanin Perëndimor.
Si po e ndryshon pandemia e Coronës strategjinë dhe politikën në drejtim të Ballkanit?
Besoj, se pandemia e ka përforcuar angazhimin tonë për Ballkanin Perëndimor. Nëse shikoni, se çfarë po bëjmë aty, e kuptoni që kemi nisur ndihmë konkrete në të gjashtë shtetet. Kemi kërkuar që nga dita e parë kontakt për të ndihmuar në këtë krizë. Elementi i dytë i rëndësishëm është natyrisht nevoja që të investojmë në rajon në mënyrë strategjike. Kjo vlen si për politikën edhe për ekonominë. Nga ana ekonomike ne mundemi e duhet të bëjmë më shumë. Shpresoj, që në këtë drejtim nga samiti mundësisht të vijnë mesazhe të qarta të krerëve të shteteve e qeverive.
Mali i Zi dhe Serbia janë dy shtete që kanë ecur më shumë në rrugën e anëtarësimit, megjithëse presidenti serb, Aleksandar Vucic së fundmi është ankuar, se BE e ka lënë vetëm atë në kohën e pandemisë. Ai thotë, se nuk ka solidaritet europian. Çfarë thoni ju për këtë. Tenton ai më shumë në drejtim të Kinës apo SHBA-së?
Epo këtë e dëgjoj herë pas here. Por nëse lexon, se çfarë ka thënë presidenti Vucic në javët e kaluara, atëherë e sheh, që tani ai është mirënjohës për solidaritetin tonë, të cilin e ka marrë nga Europa. Në këtë pikë mesazhet e tij ishin të qarta. Ajo që kemi ofruar ne është bërë me mend. Ndihmën e vërtetë e sheh në terren. Por kjo është tani pas nesh. Ndihma është ndihmë, nëse vjen nga ne apo të tjerët. Nëse ne mund të ndihmojmë, duhet ta bëjmë këtë.
Shqipëria dhe Maqedonia e Veriut presin hapjen e negociatave. Franca kërkoi më parë një rishikim të procesit të anëtarësimit dhe iu dha. Tani kërcënon Bullgaria me veto për negociatat me Maqedoninë e Veriut. A është BE gati për negociata serioze për anëtarësimin?
Po, mendoj se po. BE është gati. Në mars pati një përkushtim të qartë, kur të gjithë miratuan fillimin e negociatave. Jam shumë optimist, se do ta bëjmë këtë. Mendoj, se këto gjëra janë pjesë e kulturës europiane të negociimit, që herë pas here ka si hapa mbrapa edhe progres. Por në fund vlen rezultati. Nëse i shikoni arritjet e këtij Komisioni Europian, atëherë do të dalloni, që ne e kemi vënë Ballkanin Perëndimor dhe zgjerimin sërish në axhendën e ditës. Krerët në BE do të merren me këtë, madje në mesin e krizës së Coronës. Mendoj, se ky është një konfirmim i qartë nga ana e BE.
A keni një datë konkrete për fillimin e negociatave me Shqipërinë e Maqedoninë e Veriut. Kur do të filloni?
Më kuptoni, me krizën e Coronës në rend të ditës është shumë e vështirë që t‘iu japim tani një datë. Por mund t'iu siguroj, se ne nga ana jonë punojmë fort, shumë fort që të përgatisim raportin vjetor të zgjerimit. Aty ne do të bëjmë një propozim për kuadër konkret të negociatave. Ky është hapi i parë drejt negociatave të vërteta. Komisioni Europian nuk humbet kohë, për të çuar përpara sa më shpejt të jetë e mundur procesin.
Kosova dhe Bosnje-Hercegovina janë larg fillimit të negociatave. Kur do të marrë një zgjidhje konflikti mes Kosovës dhe Serbisë për kufijtë dhe shtetin? A shikoni ndonjë shans këtu?
Besoj, se do të kemi një mundësi pas zgjedhjeve në Serbi (21.qershor 2020, shën.red.). Shpresoj që pastaj të fillojmë shumë shpejt të punojmë për një zgjidhje. Kam parë sinjale shumë pozitive në lidhje me virusin Corona. „Korsitë e gjelbra" që u ngritën në të gjithë unionin për lëvizjen e lirë të mallrave dhe kamionëve të transportit janë ngritur po ashtu edhe në të gjithë Ballkanin Perëndimor. Ky është një sinjal pozitiv shumë premtues, kur të bëhet fjalë që të zgjidhim edhe problemet e fundit mes Kosovës dhe Serbisë.
SHBA negociuan një ujdi mes Kosovës dhe Serbisë, që sërish ka dështuar në Kosovë. A është SHBA konkurrencë në zgjidhjen e çështjes së Kosovës?
Shikoni këtu nuk bëhet fjalë për një garë. Ky problem është shumë më i rëndësishëm, se pyetja, se kush do të marrë kurorën e dafinave në fund me suksesin e negociimit. E rëndësishme është që të kemi një zgjidhje. Ne jemi partnerët strategjikë të SHBA në këtë rajon dhe duhet të punojmë së bashku. Përsa i përket kontributit tim, jam më se i gatashëm që të luaj një rol këtu. Do të angazhohem as më shumë të jetë e mundur.
Çfarë perspektive shikoni për Bosnje-Hercegovinën? Kur vjen puna tek zgjerimi a nuk po bën ky vend hapa mbrapa?
Jo, nuk mendoj kështu. Qeveria e re ka marrë vendime serioze, që me ardhjen e saj. Para disa ditësh qeveria ia ka dalë, të bjerë në ujdi për 14 detyra prioritare, që duhet të përmbushen, para se Bosnja të jetë një vend kandidat. Ne kishim ofruar një listë me 14 kërkesa, që duhen plotësuar në rrugën e anëtarësimit, kemi miratuar edhe një plan kohor. Kjo më jep shpresë, që po ecet përpara dhe se me qeverinë ne Bosnje-Hercegovinë shpejt do të futem në bisedime.
Kroacia si presidente e radhës në BE duhet të jetë e zhgënjyer, që tani nuk do të ketë një samit pompoz në Zagreb, por vetëm një takim përmes videokonferencës. A do duhet të përsëritet ky samit në një takim të vërtetë?
E rëndësishme tani është që krerët e shteteve dhe qeverive kanë vendosur të mbajnë takimin, megjithë situatën, edhe pse është një takim virtual. Ky është një sinjal për të gjithë, jo vetëm për rajonin, që ne e kemi vërtet seriozisht, kur bëhet fjalë për Ballkanin Perëndimor. Ne e shohim atë si një prioritet europian. Natyrisht, do të ishte shumë e rëndësishme të ulemi në një tavolinë, nëse flasim për planin për investime ekonomike pas krizës. Shpresoj që këtë ta bëjmë së shpejti.
Bisedën e zhvilloi Bernd Riegert.
Oliver Varhelyi (48) është komisioner i Bashkimit Europian për zgjerimin dhe politikën e fqinjësisë. Diplomati hungarez ka qenë më parë përfaqësues i përhershëm i Hungarisë për Bashkimin Europian në Bruksel. Varhelyi ka qenë pjesëmarrës në negociatat për anëtarësimin e Hungarisë në BE në vitin 2004.
</doc>
<doc docid='dw_53342352' lang='sqi' type='mono' source='https://www.dw.com/sq/sq/jo-miratim-me-procedurë-të-përshpejtuar-dhe-pa-konsulta/a-53342352' term='Corona'>
Ndryshimet e fundit në Kodin Penal mes shumë debatesh dhe zërash pro e kundër, ngritën pretendimet se nuk u konsultuan me grupet e interesit dhe se opinioni publik u vu para një fakti të kryer. Gjatë viteve të fundit aktivistë të shoqërisë civile dhe ekspertë kanë vënë theksin tek mungesa e dëgjesave/konsultimeve publike në Shqipëri. Ligji "Për konsultimin publik” hyri në fuqi në maj të vitit 2015 dhe parashikon që para miratimit të një projekt-akti, që mund të jetë ligj, strategji apo politika me interes të lartë publik, organet publike dhe kryesisht ministritë, duhet detyrimisht të zhvillojnë konsultimin publik.
Ndryshimet në Kodin Penal – fakt i kryer?
Dr. Irena Dule, avokate dhe eksperte ligjore pranë Qendrës "Res Publica” argumenton për Deutsche Welle se këto ndryshime nuk duhej të ishin miratuar me procedurë të përshpejtuar. "Ligji për konsultimin publik e përjashton detyrimin e organeve publike për të zhvilluar dëgjesa publike, për aktet që miratohen gjatë dhe në kushtet e emergjencës civile, në të cilën gjendemi. Nga ana tjetër, ndryshimet e Kodit Penal nuk duhet të bëheshin me procedurë të përshpejtuar, pasi Kushtetuta (neni 83, pika 3) nuk e lejon një gjë të tillë. Procedura e përshpejtuar gjithashtu e shmang konsultimin publik. Nëse do të ishte respektuar Kushtetuta dhe do të ndiqej procedura e zakonshme, këto ndryshime do të kishin kaluar nga dëgjesat/konsultimet publike. Legjislacioni është dhe duhet zbatuar në harmoni, pasi vetëm kështu ruhen ekuilibrat. Ligji për konsultimin publik vërtet ka përjashtuar nga fusha e zbatimit aktet që miratohen në situatë emergjente, por ligjvënësi ka bërë këtë rregullim duke pasur në vëmendje, që në këto situata nuk miratohen akte që për nga rëndësia janë të paprekshme lehtësisht, siç janë Kodet."
Irena Dule, avokate dhe eksperte ligjore pranë Qendrës "Res Publica”
Sipas Dr. Irena Dule një gjë të tillë nuk e morën në konsideratë. "Nuk u kursye shkelja e Kushtetutës as, nga deputetët që e votuan, e për mendimin tim, njësoj nga ata që abstenuan dhe as nga Presidenti, si organi garant i Kushtetutës. Nëse do të kishim një Gjykatë Kushtetuese funksionale, ky ndryshim i Kodit me shumë gjasa do të ishte shpallur antikushtetues”.
Antikushtetuese i cilëson këto ndryshime në Kodin Penal edhe aktivisti i njohur i shoqërisë civile, Dr. Erion Kristo, njëkohësisht pedagog në Departamentin e Shkencave Politike në universitetin "Marin Barleti” dhe gazetar i televizionit "Scan”. "As ata që hiqen si dashnorë të Kushtetutës nuk mbajtën qëndrimin e duhur. Nëse deri dje ishin ulur në gjunjë duke ngritur popullin në këmbë për punë procedurash, kësaj radhe kishin harruar ta lexonin Kushtetutën dhe procedurat. Ata e lexojnë Kushtetutën vetëm në ato pjesë që u interesojnë. Si ata që nuk duan të hanë spinaqin dhe hanë vetëm mishin në një gjellë. Jo vetëm që nuk pati dëgjesa publike, por u sajuan konsultime, të gjitha në kundërshtim me ligjin. Arsyetimi ishte vakumi. Por vakumin kush e krijoi? Dhe kështu miratuan dy nene qesharake, njëri prej të cilëve bie ndesh shprehimisht me Kushtetutën, sepse Kushtetuta e përcakton qartë, se askush nuk mund të dënohet me burg pa ligj. Ndërsa neni i ri të dënon dhe me akt nënligjor” – argumenton Kristo për DW.
Erion Kristo, aktivist i shoqërisë civile
Transparencë e mjaftueshme?
A pati mjaftueshëm transparencë deri në këtë fazë të pandemisë? "Ne sot jetojmë në një diktaturë mjekësore, apo në një diktaturë elektronike. Gjithë popullsia lëviz në bazë të një portali. Edhe pse mjekët nuk dinë shumë për koronavirusin, përsëri marrin atribute që cenojnë rëndë të drejtat e njeriut. Ka një komitet që është i formuar me drejtorë të ministrisë përkatëse. Por në këtë komitet mungojnë figura të spikatura të jetës së vendit. Është një komitet pothuaj i panjohur. Ka disa që flasin në emër të tij, dhe disa të tjerë që flasin, por nuk janë pjesë e tij. Ky komitet nuk ka në përbërje të vet asnjë ekspert ekonomie, asnjë psikolog, asnjë sociolog” – thotë Kristo.
Nga ana tjetër, debati i përhershëm në Shqipëri që "ligjet janë të mira, por nuk zbatohen” ekziston edhe në rastin e dëgjesave/konsultimeve publike. Një vit më parë, në një monitorim të kryer nga Qendra Ligjore "Res Publica” dolën në pah shumë mangësi në zbatimin e ligjit "Për konsultimin publik”. "Në përgjithësi mund të themi se konsultimi publik nuk duket se paraqet interes të çiltër për qeverinë, por as motivim për vetë publikun. Sipas monitorimeve të kryera nga Qendra ligjore "Res Publica” (i fundit në prill 2019), një numër i madh draftesh nuk konsultohen fare, ndërsa për një pjesë tjetër konsultimet kryhen sa për sy e faqe”. Ekspertja Dule ka evidentuar gjatë këtij monitorimi se për ligjet me impakt të lartë në publik konsultimi publik nuk është efektiv. "Do të doja të theksoja se në procesin e konsultimit publik nuk angazhohen ekspertët dhe qarqet universitare, të cilat kanë kapacitete të jashtëzakonshme dhe mund të jepnin një kontribut me vlerë në hartimin e ligjeve” – shprehet Dr. Dule.
(Mos)Reagimi qytetar
Edhe pse në mënyrë jo të drejtpërdrejtë, dëgjesat publike kanë një rëndësi të veçantë për të drejtat e njeriut. "Dëgjesat publike nuk janë çështje e të drejtave të njeriut. Të paktën në mënyrë direkte ato nuk hyjnë te kjo fushë, por në mënyrë indirekte sigurisht ato ndihmojnë në garantimin e të drejtave të njeriut, pasi sigurojnë tërheqjen e opinioneve nga grupet e interesit, të cilët promovojnë edhe të drejtat e njeriut, në procese vendimarrëse” – thotë ekspertja Dule.
E kur flitet për të drejtat e njeriut dhe reagimin e qytetarëve shqiptarë, ka gjithmonë polemika. Sipas aktivistit Kristo, janë të rralla kombet që po heqin dorë nga liria e tyre sot në botë. "Gjermanët, amerikanët, ukrainasit, izraelitët, çekët, rumunët, së fundmi dhe italianët, dolën nëpër sheshe. Sepse ata dinë të reagojnë. Ne me zor u bëmë pesë vetë për të reaguar në fejsbuk. Nëse mendoni se gjykimi im është i telekomanduar, ju vë në dijeni se vetë Kryetari i OKB-së është shprehur haptazi se po cenohen liritë dhe të drejtat e njeriut, se qeveritë po shfaqin autoritarizëm. Vetë gjykata çeke është shprehur kundër rregullave duke mos i gjetur në përputhje me parimet kushtetuese”.
Por pavarësisht situatës, Kristo shprehet optimist. "Bota po reagon. E rëndësishme është që në këtë botë ka dhe njerëz që nuk e hanë sapunin për djathë. Shqiptarët e kanë më kollaj ta shkelin ligjin, sesa të reagojnë së bashku kur ligji bëhet shtypës. Mungesa e korit dhe e tenorëve po ndihet.” Megjitatë në Shqipëri ka edhe protesta thotë Kristo, duke përmendur reagimet e banorëve të Beratit apo të punonjësve në Fier.
</doc>
<doc docid='dw_53336140' lang='sqi' type='mono' source='https://www.dw.com/sq/sq/greqia-përgatitet-për-turistët/a-53336140' term='Corona'>
Për vende si Greqia, ku turizmi përbën afër një të tretën e ekonomisë së vendit, mbyllja e hoteleve, bllokimi i udhëtimeve turistike këtë vit për shkak të Coronës do të ishte një goditje e rëndë. Ky vend i trembet humbjes se mijëra vendeve të punës në këtë sektor. Prandaj qeveria greke po merr masa që megjithë kushtet e Coronës të mundësojë turizmin gjatë verës. Nga qershori planifikohet hapja me disa faza e hoteleve. Disa hotele kanë filluar përgatitjet, por edhe kafenetë e plazheve.
Charlie Chahine, pronari i një kafeneje plazhi në ishullin Santorini u prezantua me entuziazëm në televizionin grek. Ai përshëndeste me telefon nga plazhi i ishullit vullkanik Santorini, ku kishte vendosur xhamat ndarës pleksiglas mes shezlongjeve të plazhit. Chahine mendon se kështu mund të funksionojë pushimi në plazh këtë vit në kohën e Coronës. Tani klientët mund të vijnë, thotë Chahine.
Por shumë nga kolegët e tij nuk e besojnë këtë. Charalambos Voulgaris, pronar i dy resorteve turistikë në ishullin e Korfuzit thotë se "turizmi ndodhet para krizës më të madhe të gjeneratës.” Ai nuk është shumë optimist, se këtë vit do të hapen hotelet. "Ekonomia këtu në Korfuz varet plotësisht e gjitha nga turizmi. Ndoshta mund të mos hapim aspak këtë verë, edhe po qe se hapen, do të zihen vetëm disa dhoma. Ne nuk e dimë ende, nëse do hapim, nuk e dimë kur do t'i hapim, përpara kemi kohë shumë të vështira.”
Charis Theocharis, ministri grek i Turizmit
Turizmi grek jeton nga të huajt
Temperaturat janë rritur aktualisht në Greqi, 25 gradë, sezoni duhej të fillonte me mijëra pushues nga Anglia apo Gjermania. Por plazhet në Korfuz janë bosh. Në ishujt grekë nuk mund të udhëtojë askush, që nuk e ka vendin kryesor të banimit aty. Qytetarët grekë me gjasa do mund të udhëtojnë në ishuj nga qershori, por turizmi në ishull jeton nga pushuesit e huaj. Kur do të vijnë ata? Përgjigja e ministrit të Turizmit të Greqisë, Charis Theocharis: „Kjo është pyetja 1 milionë dollarë.” Sipas tij "nuk varet vetëm nga ne, por edhe nga të gjithë vendet e tjera, se si veprojnë ato me krizën. Por objektivi ynë është që dikur në korrik të hapim turizmin.”
Charis Theocharis shpreson që vendet e BE së shpejti të bien dakord për rregulla të përbashkëta për hapjen e kufijve. Nëse kjo nuk bëhet, atëherë Greqia mundet që me vende të caktuara të bëjë marrëveshje bilaterale, që lejon udhëtimin e turistëve.
Por ende ka shumë pyetje të hapura: Çfarë testesh shëndetësorë duhet të bëjnë pushuesit para udhëtimit? A duhet që hotelet të bëjnë ndryshime të restoranteve të tyre për shkak të ruajtjes së distancës? A do ketë së pari fluturime?
Deri tani plazhet bosh
Turistët europianë të vijnë tek ne
Ministri grek i turizmit, Theocharis shpreson që këto pyetje të marrin përgjigje deri në korrik. Në një diskutim të televizionin grek ai thotë, se „këtë verë me siguri nuk do të ketë turistë nga SHBA apo vende të tjera të largëta në Greqi. Edhe europianët zor se do bëjnë udhëtime të largëta në kontinente të tjera. Ata mund të vijnë tek ne. Sepse ne jemi vendi më i sigurtë në hapësirën e Mesdheut.”
Sipas ministrit grek, qeveria e Athinës ka reaguar shumë shpejt ndaj rrezikut të Coronës dhe vendosi masat kufizuese. Prandaj shifrat e infeksioneve në Greqi janë shumë të ulta, tani mund të përgatitet hapja e vendit për turistët. Nëse mes pushuesve duhen vendosur xhamat pleksiglas për këtë shumë grekë janë skeptikë. Xhamat nuk do pengojnë vetëm virusin, por edhe flladin e detit. E pa këtë fllad temperaturat greke në verë që kapin edhe 40 grad mund të kthehen shpejt në një torturë për pushuesit.
</doc>
<doc docid='dw_53318546' lang='sqi' type='mono' source='https://www.dw.com/sq/sq/kujdes-po-vjen-virusi/a-53318546' term='Corona'>
Ndërsa disa shtete kanë reaguar ndaj pandemisë Corona me masa penale për parandalimin e kösaj sëmundjeje ngjitëse, vende të tjera po përdorin fushata sensibilizuese të pazakonta për t'u rikujtuar shtetasve që të mbajnë distancën dhe të respektojnë rregullat e higjenës.
Policë të veshur si virusi Corona po patrullojnë këto ditë rrugëve të qytetit indian të Çenait. Arsyeja nuk është ndonjë sfilatë karnavalesh, ata janë pjesë e një fushate sensibilizuese për pandeminë e Coronës. Policët u kujtonë banorëve të qytetit shtatëmilionësh të mbajnë distancën dhe të respektojnë rregullat e higjenës.
Edhe ky burrë i maskuar si Yama, perëndia hinduiste e vdekjes, është një nga policët e kryeqytetit indian Delhi. Përveç maskës ai mban në duar edhe dy tullumbacë që simbolizojnë virusin Corona. Edhe ai u tërheq vëmendjen qytetarëve që të ruajnë distancën, të mbajnë maska dhe të respektojnë rregullat e shtetrrethimit.
Në La Paz të Bolivisë rrugëve sheh dy maskota. Policë të veshur si virusë u tërheqin vëmendjen qytetarëve që të ruajnë distancën dhe të respektojnë rregullat e shtetrrethimit.  Në Bolivi u shtynë për një kohë të pacaktuar edhe zgjedhjet e planifikuara për 3 maj. Po ashti nga shtëpia lejohet të dalë vetëm një person për familje ndërmjet orës 7 të mëngjesit dhe 12 të mesditës për të blerë ushqime.
Kurse një furrë buke në Dresden në Gjermani ofron për klientët biskota me një emoji me maskë. Ato u kujtojnë blerësve se nuk duhet të harrojnë rregullat për mbajtjen e maskave kur hyjnë në dyqane dhe në vende të tjera të përcaktuara nga rregullat për situatën aktuale.
</doc>
<doc docid='dw_53310981' lang='sqi' type='mono' source='https://www.dw.com/sq/sq/koment-kriza-e-coronës-kthen-gratë-në-kohët-e-vjetra/a-53310981' term='Corona'>
Dëgjojmë këto ditë, se në krizën e Coronës të gjithë jemi të prekur njësoj. Virusi nuk di të diskrimonojë. Nuk është e vërtetë. Sigurisht që të gjithë kanë vështirësitë e tyre. Por karantina, kur ke një kopsht të madh dhe pishinë kalohet më mire, se sa në një apartament 60 metra katrorë. Grupet e rrezikuara duhet të mbrohen më shumë se ata pa sëmundje. Dhe gratë në këtë pandemi janë në disavantazh krahasuar me burrat.
Në një kohë që për një burrë nuk ndryshojnë shumë gjëra, për femrën pandemia do të thotë një kthesë të fortë të jetës. Ai, burri « hap » zyrën e shtëpisë mëngjeseve e ulet për të bërë punën e vet. Nganjëherë del në drekë, sepse ka sigurisht diçka për të ngrënë. Ndryshe AI punon si edhe më parë me kohë të plotë në « homeoffice ». Kështu e pret edhe punëdhënësi, shpesh ai fiton më shumë para, se AJO. Kështu automatikisht puna e tij është më e rëndësishme, ky është konkluzioni i përbashkët.
Rruga tek avokati për divorc
Ajo përkundër në këtë kohë luan me fëmijët e vegjël, u jep mësim fëmijëve në shkollë, pastron thërrimet e bukës në kuzhinë (pas disa javësh në shtëpi, ato gjenden në çdo të çarë), gatuan drekën, kur fëmijët flenë në drekë mban radhën në supermarket dhe në këtë kohë u jep përgjigje të gjitha E-maileve të punës. Pjesa tjetër e punës kryhet, kur fëmijët flenë. E në mbrëmje në fund vret mendjen, se pasi të kalojë pandemia rruga e parë që do të bëjë do të jetë ajo tek avokati për divorc.
Kështu duket "Homeoffice" e grave. Menaxhere, studiuese, dizajnere, gazetare e të tjera e të tjera përjetojnë këto ditë një kthim në vitet 50-të, me një ndryshim me gjyshet e tyre, se u duhet edhe të punojnë me orar të plotë. Këtë e dëgjoj këto ditë shpesh nga shumë mikesha të miat në Europë dhe SHBA.
Nuk më ikën ndjesia, se gratë me fëmijë në këtë krizë i kanë punët më keq, se burrat. Strukturat e krijuara me mundim, të ngritura nga vetë gratë, për një jetë në barazi, ku edhe ajo mund të punojë me orar të plotë -kopshte, shkolla, babysitter, gjyshër, pastruese - janë shkatërruar. Kështu gruaja pa dashur përmbush klishetë e vjetra mbi rolet e gruas. Përqëndrim tek puna edukuese dhe punët e shtëpisë, duke mbajtur peshën kryesore në një kohë që burri vazhdon si edhe më parë jetën.
Gratë goditen më keq nga kriza
Kjo nuk do të thotë, që nuk ka burra, që japin kontributin e tyre. Por nga ana strukturore që para krizës nuk është se ishin zgjidhur të gjitha çështjet e barazisë gjinore. E pandemia vetëm se e nxjerr këtë më shumë në pah.
Charlotte Potts
Fakt është: Krizat i godasin gratë nga ana ekonomike e sociale gjithnjë më rëndë se burrat. E gratë në vendet e varfra akoma më shumë se ato në vendet perëndimore. Kështu ndodhi edhe pas epidemisë së Ebolës në Afrikën Perëndimore, edhe pas krizës globale financiare. Edhe këtë herë prognozat studimore të thonë, se më të prekur do të jenë femrat me rroga më të vogla, e të reja. Kombet e Bashkuara presin 15 milionë raste të dhunës familjare këtë vit. Për shkak se femrat shpesh punojnë në punë të rëndësishme për funksionimin e sistemit -infermiere, kujdestare pleqsh, shitëse -ato janë më të ekspozuara ndaj virusit se burrat.
Pa gratë nuk funksionon jeta
Kriza e bën edhe më të qartë: Pa gratë shumë gjëra të rëndësishme të jetës nuk funksionojnë. Dhe këtë gruaja duhet ta zbulojë si shans, që të bëjë të qartë, se çfarë arrin të bëjë ajo në kohën e krizës: Një herë e mirë ajo duhet të bëjë të qartë, se gjërat pa të nuk funksionojnë. Që ajo duhet të paguhet si duhet për punën e saj. Që në shtëpi për fëmijën duhet të kujdeset si babai edhe nëna. E sidomos që ajo të vlerësohet për këtë punë që bën. Të shpresojmë që këtë herë AI dhe politika ta dëgjojnë.
Kush nuk beson, që gratë në këto ditë transformohen në heroina, duhet të shkojë njëherë në azile pleqsh, spitale dhe supermarkete. Apo në vendet që qeverisen nga gratë. Në këto vende lufta kundër pandemisë së Coronës zhvillohet më mirë, se në vendet ku në krye është një burrë. A është kjo thjesht rastësi?
</doc>
<doc docid='dw_53289194' lang='sqi' type='mono' source='https://www.dw.com/sq/sq/koment-nuk-vendosin-virologët-në-krizën-e-coronës/a-53289194' term='Corona'>
Lufta kundër virusit Corona, një bashkëjetesë me pandeminë dhe mbijetesa ndaj këtij kërcënimi është një maratonë e gjatë. Kjo krizë po sfidon shoqëritë, edhe politikën në vend e në botë. E në raste të tilla politika kërkon këshillën e ekspertëve. Por si bëhet kjo? Kanë kaluar "duatrokitjet" në ballkone për mjekët e infermierë për punën e tyre aq të rrezikshme. Vetëm në Itali ndërruan jetë 150 mjekë. Sigurisht që duhej duartrokitur dhe brohoritur për heronjtë. Por vetëm heronjtë nuk i mjaftojnë një shoqërie, të paktën një shoqërie mediatike. Ajo kërkon yje që i ngre lart, por edhe i rrëzon. Tek yjet e kësaj krize të Coronës janë renditur tani virologët.
Virologët yje mediatikë
Gjermania mund të jetë e kënaqur me studiuesit e saj dhe gazetarët shkencorë. Ata ofruan dije shkencore në gjuhë të thjeshtë për publikun, këshilla që i kuptonte kushdo, si larja e duarve, mënjanimi i turmave, ruajtja e distancës edhe në ambientin privat. Kështu ne u bëmë dëshmitarë të hulumtimeve në zhvillim e sipër, teza e hipoteza, deklarata konnkurruese, përftim i dijes në kohë reale. Si përgjigja ndaj pyetjes, nëse duhet të mbahet maska apo jo, e cila kaloi në të kundërtën, fillimisht u tha jo, tani maskat janë me detyrim në publik. Virologët janë kthyer në yje të matur me rezonancën shkencore dhe prezencën mediatike. E kush do të zbulojë një vaksinë kundër virusit, qoftë në Bonn, Oxford, Paris apo Vuhan do të ngrihet nga yll në Mesian.
Që studiuesit kanë hyrë në këtë rol është përgjegjësi edhe e politikës. Qartësisht: Për ta zbatuar të pamendueshmen deri tek kufizimi i të drejtave bazë në shumë drejtime, politika, qeveria gjermane kërkoi edhe mbështetjen e këshillën e virologëve e ekspertëve të fushave të tjera. Por veprimi konkret, çështja e marrjes së vendimeve i mbetet politikës e vetëm politikës. Ekspertët japin ekspertizë. Mediat transportojnë informacione, japin rëndësi qëndrimeve të ndryshme. Por veprimi i mbetet në dorë politikës. Për këtë zgjidhen politikanët dhe kanë mandat për një kohë të caktuar.
Ekspertiza gjithnjë e më e rëndësishme
Në një botë gjithnjë e më të komplikuar ekspertiza është e rëndësishme dhe po bëhet më e rëndësishme. Instancat përkatëse për këtë ekzistojnë. Para 20 vitesh, kancelari Gerhard Schröder për shkak të pyetjeve kritike të biomjekësisë ngriti Këshillin Kombëtar të Etikës, nga i cili më vonë u krijua Këshilli Gjerman i Etikës. Pak pas marrjes së postit në vitin 2005, kancelarja Merkel e rivlerësoi Leopoldinën, Akademinë Kombëtare të Shkencave, jo edhe aq të njohur më parë. Dy shembuj nga dekadat e kaluara.
Christoph Strack
Sigurisht, tek përgjegjësia e politikës bëjnë pjesë edhe peshimet e rreziqeve të paparashikuara, vendime të hapura, veprim në perspektivë e me faza, si këto javë. Kjo nuk është shumë larg nga shkalla e gabueshmërisë së shkencës. Mund të konsiderohet si një nga momentet më mbresëlënëse të ministrit gjerman të Shëndetësisë, Jens Spahn, kur ai hapur më 22 prill në Bundestag bëri fjalë, se disa vendime të marra këto kohë më vonë mund t'i shohim edhe si të gabuara, e më vonë ndoshta mund të kërkojmë falje për to. Kjo është për t'u vlerësuar. Spahn foli për vete, jo për shkencën.
Vendimtare si vepron politika
Prandaj të gjitha deklaratat publike, edhe konkurrenca mes virologëve në luftë kundër pandemisë janë vetëm një aspekt i së tërës. Ata janë të rëndësishëm, por jo vendimmarrës. Këtë mund dhe duhet ta thotë politika në një shoqëri të tronditur nga themelet. Vendimtare është se si vepron politika, Bundestagu, parlamentet. Gjithnjë presidentët e Bundestagut në fillim të një legjislature kujtojnë rëndësinë e mandatmbajtësve. Ata e kanë përgjegjësinë tani. E në këtë pandemi akoma më shumë.
</doc>
<doc docid='dw_53303689' lang='sqi' type='mono' source='https://www.dw.com/sq/sq/koment-fundi-i-konsensusit-të-coronas/a-53303689' term='Corona'>
Në një kohë kur në shumë vende janë në fuqi ndalimet më të rrepta për të dalë nga shtëpia dhe kur në New York janë gërmuar si masë paraprake varreza masive, Gjermania dukej se po e kalonte krizën jashtëzakonisht të mirë. Pa dyshim: edhe këtu virusi po përhapet, vdekje ka edhe këtu,  qindra mijëra njerëz e humbasin edhe këtu punën dhe të ardhurat . Por deri tani Gjermania paraqitet mirë në krahasim me vendet e tjera: masat shtrënguese janë relativisht të buta, numri i vdekjeve është i ulët. Ekzistonte gjithashtu një konsensus i jashtëzakonshëm se strategjia e distancimit shoqëror është e duhura, megjithëse kërkon sakrificë nga shumë njerëz.
Por ky konsensus po shkatërrohet gjithnjë e më shumë: njerëzit vërshojnë në zona këmbësorësh dhe në parqe sikur të mos kishte pasur kurrë kërkesë për të ruajtur distancën. Përfaqësues të biznesit bëjnë garë me njëri-tjetrin kush të kërkojë një fund më të shpejtë të kufizimeve. Dhe politikani i Gjelbërve Boris Palmer kritikon pa u druajtur faktin se në Gjermani, shpëtohen me sakrifica të mëdha ndoshta njerëz "që do të vdisnin gjithsesi për gjashtë muaj".
Dëshira nostalgjike për "normalitet"
Kritika aktuale për izolimin ndonjëherë tingëllon shumë qesharake. Për shembull, kur regjisori i teatrit Frank Castorf shkrehet publikisht e thotë se nuk dëshiron "të jetë zonja Merkel që të më thotë me fytyrë të përlotur që duhet të laj duart". Shpesh është e kuptueshme kur, për shembull, prindërit e fëmijëve të vegjël dëshirojnë të rihapen kopshtet ditore ose sheshet e lojrave. Ndonjëherë e gjitha kalon deri në neveri, kur virologu më i njohur i Gjermanisë, Christian Drosten, merr kërcënime me vdekje.
Sigurisht, të gjithë dëshirojmë që shteti të kthehet në gjendjen para pandemisë, e cila përshkruhet si "normale" kudo. Por edhe atëherë ekzistonin ndryshimi i klimës, refugjatët që mbyteshin në Mesdhe dhe shoqëritë e fluturimeve në pushime falimentonin edhe atëherë. Dhe Donald Trumpi nuk po flet marrëzi vetëm këto ditë. Jo, bota nuk qe në rregull. Por mund të vizitoje të afërmit, të pije një pije kur doje në një pijetore, të përqafoje miqtë. Katolikët mund të shkonin në meshën e së së dielës dhe muslimanët ta ndërprisnin së bashku agjërimin gjatë Ramazanit.
Debate të nevojshme
Por ndjenjat nostalgjike nuk na ndihmojnë për momentin. "Normaliteti" i kërkuar është ende larg. Nëse në fillim mbyllja ishte një ndryshim emocionues, ne tani po luftojmë me ultësirën - një ultësirë fundi i së cilës është i paparashikueshëm.
E kuptueshme është gjithashtu që ka konfuzion në rritje në mes të popullatës: a ndihmon maska në fytyrë apo nuk ndihmon? Jo vetëm që mendimin për këtë e ka shprehur çdo politikan, madje edhe Instituti Robert Koch, i cili është kompetent në këto pyetje, ka ndjekur këto ditë një kurs me zikzake. Kjo nuk bën që të respektohet autoriteti i politikanëve dhe i ekspertëve.
Martin Muno
Liri ose jetë - konflikti në të cilin jemi të gjithë
Nga ana tjetër, më e rëndësishmja shpesh kalon në plan të dytë: fakti është se një virus kërcënon shëndetin dhe jetën e të gjithë njerëzve në një masë të paparë - edhe nëse disa të infektuar e kalojnë atë shumë butë. Po ta braktisim tani politikën e "rrafshimit të kurbës", rrezikojmë një përhapje të pafrenuar të virusit dhe miliona vdekje. Ky fakt duhet të jetë i padiskutueshëm, por gjithnjë e më shumë ai vihet në dyshim ose minimizohet.
Kufizimi i përkohshëm i lirive tona individuale në favor të shëndetit dhe jetës së njerëzve - ky është një konflikt objektivash, para të cilit ndodhemi të gjithë, si kancelarja, ashtu edhe arkëtarja. Këtu nuk luan rol nëse lejohen të hapen së pari dyqanet e makinave apo mobiljeve.
Liria nënkupton vetëm kushtimisht të bësh ato gjëra që dëshiron të bësh. Përkundrazi, bëhet fjalë për një kuptim të saj, siç e ka formuluar prej kohësh filozofi Georg Friedrich Wilhelm Hegel: liri do të thotë të bësh një zgjedhje racionale në rrethanat që ke. Në situata të jashtëzakonshme si kjo, kjo gjithashtu mund të nënkuptojë thjesht pranimin e kufizimeve.
</doc>
<doc docid='dw_53303950' lang='sqi' type='mono' source='https://www.dw.com/sq/sq/steinmeier-arti-dhe-kultura-janë-ushqim/a-53303950' term='Corona'>
Presidenti i Gjermanisë Frank Walter Steinmeier theksoi rëndësinë e artit dhe kulturës edhe në kohë krize. Në një kuptim shumë të mirëfilltë, ato janë ushqim, tha Steinmeieri me rastin e një koncerti për Evropën të Berliner Philharmoniker. Ekzistenca e shumë artistëve aktualisht kërcënohet dhe ai shpreson se do të ketë ndihmë për ta.
Më tej, Presidenti i Gjermanisë Steinmeier bëri thirrje për bashkëpunim ndërkombëtar. Vetëm me mbështetje të ndërsjellë mund të kapërcehen vështirësitë e krizës Corona, tha ai. Për të qenë në gjendje të që të zbatonte të gjitha rregullat e ruajtjes së distancës, koncertin për Evropën e luajti vetëm një pjesë e orkestrës përpara një salle të zbrazët të Filarmonisë së Berlinit. Koncerti u transmetua drejtpërdrejt në kanalin e parë televiziv gjerman ARD dhe në internet.
</doc>
<doc docid='dw_53301127' lang='sqi' type='mono' source='https://www.dw.com/sq/sq/gjermania-lehtëson-rregullat-për-coronën/a-53301127' term='Corona'>
Kancelarja Angela Merkel dhe kryeministrat e landeve ranë dakord për lehtësimin e mëtejshëm të kufizimeve për pandeminë e koronavirusit. Pas diskutimeve Merkel tha në Berlin se sheshet e lojërave për fëmijë dhe institucione si muze, vende përkujtimore, kopshte zoologjike dhe kopshte botanike mund të rihapen nëse plotësojnë kushtet e sigurisë për pandeminë e koronavirusit.
Komunitetet fetare kanë propozuar edhe kushte nën të cilat mund të rifillojnë edhe shërbesat fetare në mbarë vendin. Përveç rregullave të higjienës dhe të distancës, koncepti përfshin edhe rekomandimin për të mos kënduar dhe përdorur instrumente frymore. Mendohet se si ata që këndojnë edhe ata që u bien instrumenteve frymore lëshojnë më shumë spërkla infektive.
Hap i ndërmjetëm
Merkel tha se diskutimet e deritanishme mes qeverisë federale dhe landeve janë "një hap i ndërmjetëm". Më 6 maj do të zhvillohet një takim tjetër ku do të merren në shqyrtim pasojat e pas lejes për hapjen e dyqaneve 14 ditë më parë, tha Merkel. Kancelarja theksoi se qëllimi kryesor është që të ngadalësohet përhapja e virusit në mënyrë që sistemi shëndetësor të mund të përballojë numrin e njerëzve që mund të preken rëndë nga sëmundja.
Në rast shtimi të infeksioneve sërish kufizime
Nëse kurba e infeksioneve do të rritet përsëri me shpejtësi, ne duhet të jemi gati për të reaguar, tha Merkel dhe paralajmëroi që askush nuk duhet të kujtojë se tani gjendja është e sigurt. Në vendim e qeverisë gjermane thuhet se në rast se do të ketë "dinamika rajonale me numër të madh infeksionesh të reja institucionet duhet të reagojnë menjëherë. Kjo do të thotë edhe që do të rihyjnë në fuqi kufizimet e para 20 prillit, pra përpara se të hapeshin dyqanet.”
Shkollat, kopshtet, çerdhet
Kryeministri i landit të Bavarisë, Markus Söder, tha se me lehtësimet e planifikuara, Gjermania po bën një hap drejt normalitetit - por të një normaliteti me virusin Corona. Sipas tij "Padyshim që këtë vit nuk do të jetë më një vit normal shkollor."
Takimi i 6 majit do të përqendrohet posaçërisht në konceptet për hapjen graduale të shkollave, kopshteve apo dhe ambienteve sportive. Hapja e sektorëve të tjerë si gastronomia dhe turizmi do të diskutohen në takimet vijuese. Kurse tema e pushimeve verore nuk është ende në rendin e ditës për shkak se në disa vende evropiane vazhdojnë të jenë në "mbyllje totale"
</doc>
<doc docid='dw_53288158' lang='sqi' type='mono' source='https://www.dw.com/sq/sq/karantina-godet-më-të-varfrit-në-shqipëri-e-kosovë/a-53288158' term='Corona'>
Në kohë krize solidariteti kthehet në nevojë. Tani në pandeminë e Coronës kjo nevojë është edhe më urgjente sidomos për vendet e varfra me infrastrukturë shëndetësore të dobët, ku renditen ende vendet e Ballkanit Perëndimor. Masat e karantinës kanë prekur sidomos më të dobtit e shoqërisë, të papunët, të sëmurët që nuk paguajnë dot barnat, të moshuarit.
Mjaft organizata humanitare që janë aktive në rajon prej kohësh po ofrojnë tani ndihmën e tyre në krizën e Coronës. Mes tyre edhe organizata humanitare katolike, Renovabis me 29 vende partnere në Europën Lindore e Juglindore. Nga viti 1993 Renovabis është aktiv edhe në Shqipëri e në Kosovë, me një partneritet të gjatë me organizatat e Caritasit Shqiptar dhe Dioqezës Prizren-Prishtinë në Kosovë. Kriza e Coronës u bë shkas javët e fundit për një aksion solidariteti të katolikëve gjermanë për të ofruar pajisje mjekësore, ilaçe dhe veshje mbrojtëse për partnerët në Shqipëri e Kosovë.
Tirana
Jo vetëm fuqi punëtore
Njerëzit nga rajoni nuk duhen parë vetëm si fuqi punëtore që vjen këtu, ishte thirrja e drejtorit të organizatës, Christian Hartl. "Nuk duhet t'i lemë vetëm njerëzit në vendet e varfra, që nuk kanë një sistem shëndetësor të mirë si ne."
Ndihma do të fokusohet tek grupet më vulnerabël, si të moshuarit dhe njerëzit në periferi të shoqërisë, thotë drejtori i sektorit të projekteve të Renovabis, Martin Lenz për Deutsche Wellen. Ai konfirmon, se në krizën e Coronës, Renovabis për Shqipërinë vuri në dispozicion një ndihmë të menjëhershme prej 27.000 eurosh, kurse për Kosovën afër 19.000 euro. "Mbështetja e Renovabis në këtë situatë është e qenësishme pasi vjen në një moment delikat", thotë për Deutsche Wellen, drejtori i Caritasit shqiptar, At Antonio Leuci, i cili e sheh përditë sa shumë familje janë prekur nga pandemia. "Familjet e varfra janë tani edhe më varfra, familjet vulnerable në zonat urbane e kanë më të dukshme varfërinë, por edhe në zonat rurale, varfëria është e dukshme, pasi mundësitë e tyre të jetesës nga bujqësia nga karantimi dhe mungesa e lëvizjes janë zeruar."
Martin Lenz, drejtori i sektorit të projekteve të Renovabis
Fokusi tek familjet në nevojë
Në 520 familje, rreth 1000 persona Caritasi Shqiptar po punon për të dërguar paketa ushqimore dhe higjienike. Shqipëria aplikoi masa shumë të ashpra për të përballuar pandeminë e Coronës. Caritas thotë se pas një karantine të gjatë nevojat kryesore të njerëzve janë artikujt ushqimorë, por edhe shumë artikuj higjienikë. At Antonio Leuci rendit kriteret kryesore që përdor organizata humanitare për përfituesit. "Familjet me shumë fëmijë, ato me persona me aftësi të kufizuara, të moshuarit, të moshuarit që jetojnë vetëm, familjet e prekura nga tërmeti që jetojnë në tenda ose në kontenierë dhe familjet që kanë humbur punën nga pandemia."
Edhe në Kosovë bashkëpunimi me Dioqezën Prizren-Prishtinë në kuadër të krizës së Coronës është në vijim. Sipas drejtori të sektorit të projekteve të Renovabis, Martin Lenz, "ipeshkvi Dodë ka nevojë urgjente për dezinfektues, ilaçe dhe veshje mbrojtëse për t'i shpërndarë ato në 25 famullitë. Në raste të caktuara mund të shpërndahen edhe ushqime, sepse aktualisht furnizimi me ushqime po kthehet në disa raste në problem."
Furnizimi me pajisje mjekësore e ushqime lehtëson nevojën akute në ditët e krizës, por në të ardhmen një nevojë tjetër do të jetë më e madhe, ajo për punë. Kriza e Coronës pritet të rrisë ndjeshëm papunësinë në vendet e Ballkanit, që edhe pa këtë krizë ka qenë e lartë. Renovabis i tha Deutsche Welles, se për këtë arsye i ka ndryshuar disa komponentë në projektet e filluara në vendet e Ballkanit si Shqipëri, Kosovë, Bosnje-Hercegovinë e Serbi. Sipas Martin Lenz "kjo prek edhe një projekt të madh për të rinjtë, të cilëve synohet t'u lehtësohet hyrja në tregun e punës. Aktualisht ofrohen këshillime online." Në Qendrën e Formimit Profesional Don Bosco në Shkodër, Renovabis mbështet ndërkohë nga viti 2019 një projekt për financimin e shkollimit profesional dhe konviktit për të rinjtë, familjet e të cilave nuk kanë mundësi të paguajnë vetë shpenzimet.
</doc>
<doc docid='dw_53287584' lang='sqi' type='mono' source='https://www.dw.com/sq/sq/baza-ekonomike-e-miliarda-njerëzve-në-rrezik/a-53287584' term='Corona'>
Organizata Ndërkombëtare e Punës (ILO) theksoi në një raport të fundit se situata ekonomike dhe ajo e punësimit në të gjitha rajonet e botës po përkeqësohet si rezultat i krizës së Corona. Deri tani më të prekur janë të punësuarit në sektorin informal që punojnë pa kontrata pune.
Sipas ILO-s në të gjithë botën ka rreth 3.3 miliardë të punësuar. Dhe për shkak të pandemisë së Coronës thuajse një ndër dy syresh mund të humbasin vendin e punës dhe me këtë edhe bazën e tyre të jetesës. Vetëm në tremujorin e dytë të këtij viti, ILO pret që të humbasin vendin e punës me kohë të plotë rreth 305 milionë të punësuar. Veçanërisht të prekur do të jenë rreth 1,6 miliardë vetë që punojnë pa kontrata pune ose në punë provizore. "Për miliona punëtorë mungesa e punës do të thotë mungesë të ardhurash, ushqimi dhe sigurie."
Të pastrehë në Hamburg presin për ushqim e veshje në një qendër humanitare
Humbje të të ardhurave mes 60 dhe 80 përqind
Edhe miliona kompani në mbarë botën mezi po arrijnë të mbijetojnë. Ato nuk kanë kursime ose mundësi për të marrë kredi. Së bashku me të vetëpunësuarit humbje të rënda pritet të kenë 436 milion ndërmarrje në të gjithë botën. "Nëse nuk i ndihmojmë ato tani, ato thjesht do të falimentojnë tërërisht", thuhet në raportin e ILO-s.
Po ashtu të ardhurat e të punësuarve në të gjithë botën kanë rënë mesatarisht me 60 përqind. Në Afrikë dhe Amerikën Latine madje edhe më shumë se 80 përqind. "Ne duhet të kemi parasysh mjerimin dhe nevojat e njerëzve që qëndrojnë pas këtyre shifrave," tha drejtori i ILO-s, Guy Ryder. Ai u bëri thirrje të gjitha vendeve të fillojnë të ofrojnë programe për ndihma sociale dhe kërkoi nga bashkësia ndërkombëtare që të mbështesë vendet e varfëra.
(dpa, rtr, epd)
</doc>
<doc docid='dw_53285060' lang='sqi' type='mono' source='https://www.dw.com/sq/sq/franca-paraqet-planin-e-kujdesshëm-të-zbutjes-së-kufizimeve/a-53285060' term='Corona'>
"Po nuk arritëm të ndërpresim zinxhirin e infektimeve, ne duhet t'i ashpërsojmë rregullat përsëri," paralajmëroi Kryeministri Edouard Philippe në fjalimin e tij njëorësh për detajet e zbutjes së karantinës në Francë. Ky ishte një zhgënjim tjetër për shumicën e francezëve, të cilët, pas gjashtë javësh izolim të rreptë, po e humbasin dëshirën për t'iu bindur më rregullave. Sondazhet e fundit tregojnë se mbi gjysma e tyre janë lodhur nga kufizimet e ashpra.  Philippe sqaroi më tej të mërkurën (29.04.) se masat do të lehtësohen në 11 maj po të bjerë nën 3000 në ditë shifra e infektimeve të reja. Po të jenë jo pozitivë treguesit, zbutja e masave në 11 maj nuk do të ndodhë.  Rregulla teknokratike  Me më shumë se 23.000 raste të vdekjeve në vend dhe përvoja deziluzionuese me punën e sistemit francez të kujdesit shëndetësor, qeveria në Paris po kërkon një lehtësim në hapa të vegjël. Shkollat ​​do të hapen gradualisht - së pari për më të vegjlit, pastaj në qershor ndoshta do të hapen edhe shkollat e mesme.  Nga mesi i majit, duhet të kthehen në punë francezët që nuk mund ta kryejnë punën e tyre nga shtëpia. Megjithëse ende rekomandohet puna në shtëpi, në mënyrë që të lehtësohet edhe transporti publik. Metroja e Parisit do të funksionojë me 70 përqind të kapacitetit të saj. Meqenëse në vagone duhet të mbahet distancë, ajo do të jetë në gjendje të transportojë vetëm një pjesë të udhëtarëve të zakonshëm.  Restorantet, kafenetë dhe baret lejohen të rihapen vetëm që prej muajit qershor ndërsa muzetë, teatrot dhe koncertet mbeten të mbyllura. Jeta kulturore në Francë mbetet e ndalur. Të gjitha festivalet nga teatri në Avignon deri te xhazi dhe muzika klasike në plazhet e verës janë anuluar. Përsa u përket plazheve: ato do të qëndrojnë të mbyllura akoma deri në fillim të qershorit - me sa duket qeveria nuk u beson qytetarëve të saj se do të ruajnë distancën e mjaftueshme atje. Të paktën për perëndimin e vendit, ku ka vend për të gjithë edhe në kulmin e sezonit, kjo duket e tepruar.  Në përgjithësi, strategjia e daljes së qeverisë franceze jeton më pak nga një apel ndaj arsyes së përbashkët sesa nga një mori rregullash individuale teknokratike, që do të jenë të vështira për tu monitoruar.  Detyrim për maska në ambjentet publike  Një fabrikë e maskave mjekësore është vendosur të rihapet në Bretanjë, e cila qe mbyllur në vitin 2018 për shkak të prodhimit më të lirë në Kinë. Rreth 200 milionë maska mund të prodhohen atje çdo vit, por do të kërkojë ende kohë derisa të vihen sërish në punë konvejerët në Plaintel.  Qeveria franceze do të kujdeset për një sasi maskash që do të shiten në farmaci. Përdorimi i tyre rekomandohet në ambjente të gjera të jetës së përditshme: fëmijët duhet të vënë maska në shkollë, po ashtu njerëzit që shkojnë për të bërë pazar dhe punonjësit në vendet e punës, ku nuk ruhet dot distanca minimale.  Pasoja të paparashikueshme për ekonominë  Vëmendjen për momentin e tërheqin sipërmarrjet e mëdha. Për shembull, shoqëria ajrore Air France-KLM do të shpëtohet nga shteti me mbi 7 miliardë euro - edhe Peugeot, si ndërmarrja më e madhe e automjeteve në vend, ka nevojë për ndihmë shtetërore. Borxhi i sektorit publik pritet të rritet në 125 përqind të produktit të brendshëm bruto, dhe prodhimi ekonomik mund të bjerë deri në 10 përqind. Pagesa për punë me orar të reduktuar dhe kompensimet për punonjësit e vetëpunësuar do ta rëndojnë buxhetin e shtetit me miliarda euro.  aud/Barbara Wesel
</doc>
<doc docid='dw_53278560' lang='sqi' type='mono' source='https://www.dw.com/sq/sq/në-shqipëri-gazetarët-mund-të-pushohen-me-një-sms/a-53278560' term='Corona'>
Lajmet vështirë se kanë patur një interes dhe audiencë kaq të madhe në Shqipëri, sa tani, në kohën e epidemisë Corona. Të mbyllur në banesat e tyre, të detyruar me ligj të jenë në distancim social, qytetarët ndjekin pareshtur edicionet e lajmeve në kanalet televizive private, internet dhe rrjetet sociale.
Por pandemia e virusit corona dhe masat e situatës së "katastrofës natyrore” i kanë dhënë një goditje të rëndë, të dyfishtë gazetarëve, medias dhe ka tkurrur lirinë e shprehjes nga rritja e autocensurës, në kushtet e rrezikut për humbjen e vendit të punës. Nga njëra anë gazetarët nuk mund të kryejnë plotësisht punën e tyre. Ata janë të limituar në lëvizje, nuk mund të shkojnë në vendin e ngjarjeve, të takojnë zyrtarë, politikanë dhe t'i japin publikut informacion të dorës së parë. Ndërkohë roli i tyre në këtë kohë pandemie është shumë i rëndësishëm për t'u dhënë qytetarëve informacion të besueshëm dhe treguar të vërtetën . Ky rol shumëfishohet kur kemi parasysh sesi mediat sociale, Facebook dhe Twitter po kalojnë një periudhë të "artë" të rritjes së vëmendjes, por plot me informacione mashtruese, të pavërteta për virusin corona dhe pandeminë.
Kreu i Këshilli Shqiptar i Medias, Koloreto Cukali
Presion në rritje nga pronarët e mediave
Nga ana tjetër gazetarët po vihen në kushtet e mbijetesës ekonomike dhe nën një presion në rritje nga pronarët e kompanive mediatike që në Shqipëri janë kryesisht biznesmenë, të lidhur me interesa politike. Të ndodhur përballë rënies ekonomike, nga humbja me shpejtësi e të ardhurave prej mungesës së reklamave, për shkak të ngrirjes se jetës publike dhe aktiviteti ekonomik, pronarët e medias së shkruar dhe dixhitale, rrisin presionin mbi gazetarët dhe i kërcënojnë me humbjen e vendit të punës, përgjysmimin e pagës apo shtyrjen e saj në një kohë të pacaktuar. Efekti imediat është rritja e autocensurës dhe tkurrja e lirisë së medias.
Aleanca e pashkruar mes pronarëve të medias
Koloreto Cukali, kryetar i këtij Këshilli, thotë për DW, se gazetarët në kushtet e presionit të pronarëve kanë vetëm dy rrugë: "Ose të bëjnë atë që thotë pronari, ose të ikin. Në mungesë të sindikatave të gazetarëve në Shqipëri, që të mbrojnë të drejtat profesionale dhe ekonomike të gazetarëve, këto janë alternativat e vetme. Edhe aty ku ka kontrata, shpesh ato nuk janë efektive për të mbrojtur gazetarin. Gazetarët jetojnë në një ambient që mund të pushohen edhe me një sms. Më të ekspozuarit janë ata gazetarë dhe punonjës në media që nuk kanë kontrata. Ata heshtin, sepse rrezikojnë që të mos futen më në tregun mediatik. Ka një aleancë të pashkruar mes pronarëve, që kur dikush denoncon mungesën e kontratës dhe punën në të zezë, nuk futet më në treg”, thotë për Deutsche Wellen, Koloreto Cukali.
Kujdes nga lajmet e rreme! Në kohë kritike rritet rëndësia e mediave serioze!
Situatë e rëndë
Enton Abilekaj, drejtor i portalit online Dosja. al e quan shumë të rëndë situatën e gazetarëve në kushtet e pandemisë Corona, kur krahas mbylljes së hapësirave publike, gazetarët e medias së shkruar dhe dixhitale pushohen nga puna njëlloj si punonjësit e kompanive private prodhuese. "Në disa media audiovizive kanë humbur vendin e punës rreth 30 punonjës, më shumë se 1.000 kanë pësuar ulje pagash nga 25 deri në 50 për qind, ndërsa vonesa në dhënien e pagës mujore është bërë e zakonshme. Gazetarë pa kontrate personale përbëjnë më shume se 90 për qind të tregut mediatik, një pjesë e madhe përfshihet në kontrata kolektive dhe një pakicë punon në të zezë. Pronarët nuk u kanë dhënë dëmshpërblim 30 të pushuarve nga puna, duke shfrytëzuar klauzolën e situatës së "Katastrofës Natyrore” thotë për DW, Enton Abilekaj.
Kryetari i Këshillit Shqiptar të Medias, Koloreto Cukali, thotë për DW, se mbijetesa e gazetarëve dhe punonjësve të medias nuk përbën shqetësim për pronarët. "Pronësia mbi mediat në përgjithësi në Shqipëri nuk ka të bëjë me pasionin ndaj të vërtetës apo shërbimit ndaj publikut. Ajo konsiderohet një mjet i fuqishëm presioni publik në duart e pronarëve” thekson ai.
Rritje e autoꞔensurës, tkurrje e lirisë
Mungesa e kontratave personale dhe e sindikatave të gazetarëve për të mbrojtur të drejtat e tyre kanë gjeneruar një situatë, ku gazetarët ta ndiejnë përherë dhe më shumë rrezikun e humbjes së vendit të punës. Ata i binden censurës së pronarëve derisa arrijnë në autoçensurë. "Pushimet nga puna në këtë kohë pandemie kanë në përgjithësi prapavijë politike. Janë të ndikuara nga presionet ndaj gazetarëve që nuk pranojnë censurën politike. Censura politike dhe kalimi në autoꞔensurë shfaqen në shumicën e mediave në Shqipëri, ku në përgjithësi mungon informimi i paanshëm dhe i pavarur dhe gazetarët detyrohen të japin vetëm versionet zyrtare të ngjarjeve”, thotë për DW, Enton Abilekaj.
Autoꞔensura ka tkurrur edhe më tej lirinë e medias. Në Raportin e Indeksit të lirisë së Medias nga "Reporterë pa Kufi”, për vitin 2019, të sapopublikuar Shqipëria rezulton me një liri të përkeqësuar të medias, dhe renditet dy vende më poshte sesa një vit më parë. Sipas raportit, shkaqet e rënies janë ligjet kundër lirisë së medias, konkretisht paketa ligjore "Anti Shpifje" e qeverisë që synon mbylljen e mediave kritike, theksohet në raport.
Këshilli Shqiptar i Medias dhe Organizatat e gazetarëve i kanë kërkuar qeverisë Rama të përfshijë edhe gazetarët në paketat e mbështetjes financiare për mosfalimentimin e sipërmarrjes private. Por deri tani "nuk kemi marrë asnjë përgjigje. Kryeministri Rama ka konsoliduar një komunikim të drejtëpërdrejtë me publikun pa ndërmjetësimin e mediave”, thotë për DW, Enton Abilekaj.
Sipas Koloreto Cukalit, "qeveria nuk i përfshiu gazetarët tek të ashtuquajturat 'pagë të luftës' edhe pse, nëse pandemia krahasohet me luftën... gazetarët janë trupa të rëndësishëm në përballjen me të. Mendoj se qeveria nuk ka transparencë lidhur pandeminë dhe vështirësia që po kalojnë mediat krijon kushte për sa më pak llogari-dhënie”.
</doc>
<doc docid='dw_53278238' lang='sqi' type='mono' source='https://www.dw.com/sq/sq/lamtumirë-pushime-vere-2020/a-53278238' term='Corona'>
Kur dhe si do të hapen kufijtë për qarkullimin e udhëtarëve këtë nuk mund ta thotë kush me përgjegjësi tani, thotë sekretari i shtetit në Ministrinë Federale të Ekonomisë në Gjermani, Thomas Bareiß, përgjegjës edhe për turizmin. "Nuk duket se ka gjasa që turistët gjermanë këtë verë të shkojnë në Spanjë apo në Greqi”, thotë Bareiß. Më shumë gjasa ka këtë verë, që ata t'i kalojnë pushimet në vend apo në rajonin pranë tyre.
Humbje të jashtëzakonshme
Gjendja ekonomike e industrisë së turizmit nuk është katastrofale vetëm në Europën jugore rreth Detit Mesdhe por edhe në Gjermani. Ekonomia e turizmit pret një rënie të prenotimeve të pushimeve me 70% këtë vit. Por më rëndë do të goditen koncernet turistikë të kroçerave, ku prenotimet do të shënojnë një rënie 90%, llogarit Komisioni Europian në Bruksel.
Davor Bozinovic
Ministri kroat i Punëve të Brendshme edhe kryetari i radhës së këshillit të ministrave të turizmit në BE, Davor Bozinovic pas një videokonference me koleget e kolegët e tij u shpreh, se do të veprohet me shumë kujdes në hapjen e kufijve të brendshëm dhe të jashtëm. „Ishim të gjithë dakord, që para së gjithash duhet të pengojmë valë të reja të infektimit", tha Bozinovic pa përmendur afate kohore.
Industria e turizmit në BE sjell 10% të prodhimit të përgjithshëm bruto. Në disa vende si Greqia apo Malta kapaciteti ekonomik i industrisë së turizmit arrin afër 25%. Spanja përfiton afër 145 miliardë euro në vit vetëm nga sektori i turizmit, hotelet gjermane dhe koncernet turistikë kanë arritur një xhiro vjetore prej 240 miliardë eurosh. Dëmi në „burimin e këtij tregu", Gjermani, nga vijnë shumë turistë është shumë më i madh se në ato që njihen si „destinacione turistikë", si Spanja apo Italia.
Kur do të udhëtohet sërish?
Ministri kroat i Turizmit, Gari Capelli, që mban kryesinë e radhës në BE shprehu shpresën, se europianoveriorët, megjithë pandeminë, do mund të udhëtojnë në jug, si një akt të solidaritetit europian. "Kemi nevojë për një plan të përbashkët për rimëkëmbjen e turizmit”, tha Capelli. Ajo që kërkohet është një koncept i përbashkët shëndetësor dhe një "pasaportë shëndetësore e Coronës” për udhëtarët dhe organizuesit e udhëtimeve, sipas Capellit. Kurse ministrja e Turizmit të Maltës, Julia Farrugia Portelli, kërkoi standarde të përbashkëta të BE lidhur me mbrojtjen e shëndetit në hotele, restorante, avionë dhe plazhe. "Ka rreziqe, por ne duhet të dimë t'i menaxhojmë këto rreziqe.”
Qeveri të tjera europiane janë më të rezervuara dhe ndjekin rrugët e tyre. Austria, për shembull, i hap sërish hotelet, por si udhëtarë lejohen vetëm ata nga shtetet fqinje dhe mundësisht nga rajone, ku përqindja e infektimit është e ulët. Kancelari austriak, Sebastian Kurz u rekomandoi austriakëve t'i kalojnë pushimet në vendin e tyre këtë vit të Coronës.
Charis Theocharis
Pleksiglas dhe korridorë
Në Itali, hotelierët dhe pronarët e plazheve private po zhvillojnë koncepte të pazakonta për të ruajtur distancën mes pushuesve. Në plazh do duhet të vendosen xhama ndarës pleksiglas, hotelet duhet të zenë vetëm gjysmën e vendeve, në tavolina me distancë dy metra do ofrohen vetëm menu me një pjatë. Greqia mendon për një korridor turistësh nga Europa perëndimore. Udhëtarë të testuar do të transportohen me avionë të posaçëm në komplekse turistikë të testuar pa Corona, u shpreh ministri grek i Turizmit, Charis Theocharis për konceptin grek. Belgjika mendon të shpërndajë karta hyrjeje në plazhe.
Por ende nuk dihet, se kur ministrat e Punëve të Brendshme të BE do të bien dakord për një plan të hapjes së kufijve për turistët. Fillimisht duhet të hiqen kufizimet e udhëtimit brenda shteteve të BE, pastaj mund të mundësohet udhëtimi për pushime mes shteteve fqinje, thonë zyrtarë të BE. Akoma më e paqartë është, se kur do të jenë të mundura udhëtime turistike në Azi, SHBA, apo pjesë të tjera të botës.
Ana tjetër janë edhe pushuesit. Pushimet nënkuptojnë relaksim e qetësim. A do duan pushuesit t'i kalojnë këtë vit pushimet pas pleksiglas, pa party në bare, sport apo vizita të atraksioneve turistike?
</doc>
<doc docid='dw_53258145' lang='sqi' type='mono' source='https://www.dw.com/sq/sq/mbajtja-e-maskës-me-detyrim-në-gjermani/a-53258145' term='Corona'>
Në qarkullimin urban, në supermarkete, dyqane, qytetarët gjermanë duhet të mbajnë nga e hëna maska mbrojtëse, prej pambuku të qepura vetë ose edhe shall pambuku. Por landet kanë rregullore të ndryshme për mbajtjen e maskave. Në landin Renani-Veriore Vestfali për shembull maskat duhen mbajtur edhe në stacione autobusi, në taksi, bankë, pika karburanti, postë apo klinika. Si land i fundit e vendos detyrimin e maskës të mërkurën edhe Saksonia.
Detyrimi i maskës është prej moshës 6 vjeç dhe nuk vlen për njerëzit e sëmurë apo shpesh edhe për punonjëset në kasë. Në shkolla, për nxënësit e klasave të maturës nuk është detyrim mbajtja e maskës në mësim, por rekomandohet në korridore apo në oborret gjatë pushimit.
Lidhur me gjobat në rast të shkeljeve, shumë lande gjermane në fillim do të reagojnë të rezervuara. Fillimisht do të jepen paralajmërime, por në raste të caktuara do vendosen edhe gjoba. Në Berlin apo Saksoni-Anhalt thuhet se nuk do të ketë penalizime. Në Renani-Veriore Vestfali u lihet në dorë komunave vendosja e gjobave. Bavaria është më e rreptë. Në rast të shkeljeve në publik vendosen gjoba deri në 150 euro. Për ata pronarë dyqanesh apo qendrash ku vihen re shkelje të detyrimit të maskës mund të vendosen gjoba deri në 5000 euro.
Ndërkohë të hënën Bundeswehri solli më shumë se 10 milionë maska profesionale për mjekët e infermierët nga Kina. Ministrja e Mbrojtjes, Anngeret Kramp-Karrenbauer i mori maskat në Leipzig në dorëzim, nga ku ato do të shpërndahen tek ministritë e Shëndetësisë së landeve. Kramp-Karrenbauer theksoi rëndësinë e furnizimit. Vendimi për lirime të mundshme të masave të Coronës "varet shumë nga sigurimi i pajisjeve duhura mbrojtëse", tha ajo. Aktualisht 15.000 ushtarë gjermanë janë aktivë në luftë kundër Coronës.
la/dpa,afpd
</doc>
<doc docid='dw_53252806' lang='sqi' type='mono' source='https://www.dw.com/sq/sq/kina-tentoi-të-manipulonte-zyrtarë-gjermanë/a-53252806' term='Corona'>
Fillimisht kishte raportuar mbi këtë çështje gazeta gjermane "Welt am Sonntag". Pas një kërkese të deputetes së gjelbër gjermane, Margarete Brause qeveria gjermane kishte konfirmuar në përgjigjen e saj, se diplomatë kinezë kishin marrë kontakt me zyrtarë federalë gjermanë, dhe është bërë fjalë që Berlini të bëjë vlerësime pozitive publikisht mbi Republikën Popullore për menaxhimin e krizës së virusit Corona. Por nëpunësit gjermanë "nuk i janë përgjigjur” kësaj kërkese, shkruan Ministria e Punëve të Brendshme për deputeten Margarete Bause. Qeveria gjermane i ka vlerësuar përpjekjet e Kinës për zbutjen e pandemisë edhe pa lutjet e Pekinit.
Transparenca e rëndësishme
Sipas qëndrimit të Berlinit, transparenca është mjaft e rëndësishme për luftimin e suksesshëm të pandemisë. Kjo i është "bërë e qartë” edhe Kinës, thuhet në përgjigjen dhënë deputetes gjermane. Përveç kësaj synohet të rritet sensibiliteti për ndikime nga jashtë.
Ambasada kineze i ka hedhur poshtë raportimet për ushtrimin e ndikimit
Ambasada kineze në Berlin i ka hedhur poshtë raportimet, sipas të cilave, Kina është përpjekur të ushtrojë ndikim ndaj zyrtarëve gjermanë. Margarete Bause, zëdhënësja e Të Gjelbërve për të drejtat e njeriut e kritikon përgjigjen e Ministrisë Federale të Punëve të Brendshme. Kjo letër tregon edhe "njëherë më shumë, se qeveria gjermane nuk ngre zërin kundrejt Kinës”, ka thënë ajo për "Welt am Sonntag”. Megjithëse Shërbimi i Jashtëm i BE e rendit Kinën ndër vendet "me fushata dezinformimi dhe teori konspirative në drejtim të Coronës”.
Sipas informacioneve të Reuters, Republika Popullore e Kinës përpiqej që të ndalë edhe një raport kritik të BE për këtë vend. Dokumenti u publikua në fundjavë, por megjithatë i ndryshuar. Si shtetet e BE ashtu edhe ato të G7-s kanë trajtuar temën e dezinformimit në krizën e Coronës dhe kanë kritikuar Kinën dhe Rusinë. Tanimë në raportin e BE bëhet në radhë të parë përgjegjëse Rusia për fushata dezinformimi dhe "në një masë më të vogël”, Kina.
la/jj/uh (dpa, afp, rtr)
</doc>
<doc docid='dw_53250863' lang='sqi' type='mono' source='https://www.dw.com/sq/sq/industria-gjermane-e-robotikës-i-shpall-luftë-coronës/a-53250863' term='Corona'>
„Që në fillim duhet thënë, se robotët janë natyrisht të imunizuar ndaj viruseve të Coronës dhe proceset e automatizimit ndihmojnë për të mbajtur prodhimin në lëvizje.” Patrick Schwarzkopf nga Shoqata Gjermane e Prodhimit të Makinerive dhe Pajisjeve, (VDMA)  përmbledh avantazhin e punës së automatizuar në kohën e pandemisë. Por ai shton se "megjithatë nuk mund të hiqet dorë nga njeriu në fabrika, e kjo do të mbesë kështu.” Këtë e tregon këto kohë krize të Coronës bashkëpunimi mes njeriut dhe "robotëve bashkëpunues”, të ashtuquajtur "Cobots”, që punojnë dorë më dorë me kolegët e tyre prej mishi e gjaku. "Ata asistojnë punëtorin nga fër, pa pasur frikë se prej tij mund të dalë një rrezik infektimi”, thotë Schwarzkopf.
Roboti asistent
Edhe Susanne Bieller, sekretare e përgjithsme e Shoqatës Ndërkombëtare të Industrisë së Robotikës, (IFR) sheh të njëjtin avantazh. Krahas kësaj, sipas Bieller, robotët japin kontribut "që të minimizohet personeli i kërkuar në repartet e prodhimit.” Aktualisht personeli ndahet në turne të caktuara, që të mos ketë takime të drejtpërdrejta. Edhe këtu ndihmon robotika, "nëse në të ardhmen çdo të dytin vend pune mund ta zëvendësosh me robotët.”
Bashkëpunim në kohë krize
Në krizën aktuale bëhet fjalë që proceset e prodhimit të jenë të shpejta dhe fleksibël. Sipas Susanne Bieller, këto procese janë të varura nga dija e nevojshme, që nuk arrihet të ndërtohet kaq shpejt.” "Nëse unë për shembull kam ekspertizë në saldim, atëherë do ta kem shumë të vështirë të riorientohem në një proces qepjeje.” Megjithatë ka shembuj që tregojnë, se shpejtësia nuk është ndonjë punë magjike. Dy anëtarë të shoqatës VDMA, firma "PIA Automation” dhe prodhuesi i makinerive speciale, Ruhlamat janë bashkuar aktualisht për të prodhuar maskat mbrojtëse për fytyrën, thotë Schwarkopf.
Kolegu robot
"Pragmatikë dhe të orientuar nga zgjidhjet"
Prej vitesh robotët kanë pasur një problem imazhi. Ato konsideroheshin si simbol i humbjes së punës dhe largim i njeriut nga bota e punës. Por sipas VDMA deri më tani "nuk ka raportime për rezerva të tilla apo kundërshtime”. Patrick Schwarzkopf thotë se, „të gjithë pjesëmarrësit veprojnë në mënyrë pragmatike dhe të orientuar nga zgjidhjet.”
Susanne Bieller thekson, se rezervat ndaj robotëve i përkasin së shkuarës. Tani vlen „që automatizimi ndoshta ndihmon që të pengojë që të mos kaloj në punë me orar të shkurtuar apo të humbas vendin e punës."
Ekspertët presin që imazhi i robotit si koleg të bëhet i qëndrueshëm. Susanne Bieller është optimiste. „Nëse firmat kanë guxuar të hedhin hapin e parë në automatizim, atëherë ato janë të bindura për avantazhet dhe i zgjerojnë ato." Në tërësi e gjithë dega e prodhimit të industrisë dhe makinerive është optimiste në këtë drejtim. Bieller thotë se „pranueshmëria për robotët është e madhe. Ato nuk shihen si konkurrencë, por si mbështetje."
Patrick Schwarzkopf e mbështet këtë qëndrim. „Tek ata që punojnë me robotët imazhi është shumë i mirë. E para nuk ka pasur humbje të vendeve të punës, robotët madje i sigurojnë ato. E dyta përmirësohet vazhdimisht cilësia e punës, sepse robotët marrin përsipër procese që përsëriten, monotone dhe jo ergonomike.” Për Susanne Bieller automatizimi i proceseve industriale ka edhe avantazhe ekologjike. Tani përjetojmë që proceset e prodhimit ndërpriten për shkak të problemeve me furnizimin, thotë Bieller. Për këtë të ndihmon automatizimi, „kur me ndihmën e robotikës sërish mund të prodhohet në mënyrë lokale dhe të shkurtohen rrugët e gjata të furnizimit." Ky diskutim ka filluar që tani, thotë Bieller.
</doc>
<doc docid='dw_53250037' lang='sqi' type='mono' source='https://www.dw.com/sq/sq/çeki-gjykata-i-kujton-qeverisë-ligjin-në-kohë-të-coronës/a-53250037' term='Corona'>
Pasi Gjykata Administrative e Pragës i deklaroi kufizimet në krizën e Coronës si jo në pajtim me ligjin, qeveria çeke brenda pak orësh i anuloi të gjitha kufizimet në lirinë e lëvizjes, që nënkupton edhe hapjen e kufijve. Për aktivistë të të drejtave të njeriut si Anna Šabatová e bashkëshortin e saj, Petr Uhl një lajm i mirë. „Filloi të na shqetësojë, kjo që nuk mund të lëvizim më të lirë legalisht", thotë Šabatová për Deutsche Wellen. Të dy kanë një shtëpi pushimi në Gjermani, „1,7 km larg nga kufiri". „Asnjë përjashtim nuk u bë për ne », thotë Šabatová.
Edhe regjisorja polake, Krystyna Krause, që jeton prej vitesh në Pragë, e mirëpret vendimin. Ajo thotë se në fillim të „kësaj çmendurie të Coronës" asaj i është dashur të qëndrojë e bllokuar në një fshat në Boheminë Jugore. E gëzuar është parukierja Zdena që thërret. „Rroftë liria!" „Rrofshin klientët!", thotë ajo. Producenti i filmit, Petr Jančárek rrëfen si i kishte kaluar ditët e krizës së Coronës. „30 vite, një gjysmë jete nuk lejohesha të udhëtoja në perëndim. M'u kujtua sërish kjo kohë." Petr është tani i lehtësuar.
Kryeministri çek, Andrej Babiš
Ngjarja e ditës
Të enjten (23.04.) Gjykata Administrative e Pragës i deklaroi si shkelje ligjore katër rregullore të Ministrisë së Shëndetësisë. Dy prej tyre kufizonin lirinë e lëvizjes, të tjerat tregtinë me pakicë. Gjykatësi, Štěpán Výborný argumentoi, se kufizimet e të drejtave bazë lejohen të kufizohen nga qeveria vetëm në pajtim me ligjin për krizat. Ai u dha kohë deri të hënën qeveritarëve në Çeki për të përmirësuar situatën ligjore.
Kabineti i kryeministrit çek, Andrej Babiš e shpalli më 12 mars gjendjen e jashtëzakonshme në vend për 30 ditë. Parlamenti e zgjati atë deri në fund të prillit dhe i miratoi kufizimet si i parashikon ligji për krizat. Por qeveria më vonë i tërhoqi këto vendime. Ministri i Shëndetësisë, Adam Vojtěch, i futi sërish në fuqi vendimet, por këtë herë si bazë ligjore shërbeu ligji për mbrojtjen e shëndetit publik.
Eksperti për shëndetësinë, Ondřej Dostál, që e hodhi në gjyq qeverinë u trégua i gëzuar për vendimin e gjykatës. "Nga pikëpamja e një shteti demokratik kemi ecur edhe një hap përpara, tha ai në bisedë me gazetën "Hospodářské noviny". Avokati mbrojtës i njohur në Çeki, Tomáš Sokol, u shpreh për Deutsche Wellen, se "qeveria e braktisi zonën relativisht të sigurtë ligjore, që i jepte ligji për krizat për të vendosur kufizime dhe zgjodhi me rrezik ligjin e mbrojtjes së shëndetit si arsyetim për të njëjtat ndalesa.” Nuk ishte e habitshme, që gjykata nuk i pranoi këto, thotë Sokol.
Gazetari dhe ish-ambasador në Paris, Petr Janyška thotë se "ishte një vendim i rëndësishëm gjykate, që i tregon ekzekutivit, që edhe në raste krizash duhet t'i përmbahet ligjeve.” Janyška thotë, se nuk do të habitej, nëse kryeministri Babiš nuk do ta vinte në dyshim këtë vendim. Vërtet Ministri i Shëndetësisë, Vojtěch menjëherë ka bërë të ditur apelimin për shfuqizimin e këtij vendimi. Qeveria çeke mori vendim të premten, se do të kërkojë në parlament zgjatjen e gjendjes së jashtëzakonshme deri më 25 maj.
</doc>
<doc docid='dw_53241822' lang='sqi' type='mono' source='https://www.dw.com/sq/sq/hungaria-po-përdor-pandeminë-e-koronës-për-të-zgjeruar-ndikimin-e-saj/a-53241822' term='Corona'>
"Përpara Hungari" shkruhet krahas shenjave kineze në etiketat  e paketave të mëdha mbushur me maska mbrojtëse dhe dezinfektues. Ministri i Jashtëm i Hungarisë, Péter Szíjártó, pozon përpara tyre për publikun vendas. Kinezët na sollën "më shumë se 80 milionë maska mbrojtëse", thotë Péter Szíjártó këtë javë. Një pjesë të ndihmave mjekësore nga Lindja e Largët Hungaria po i shpërndan në rajon: në Shqipëri, Serbi dhe Bosnjë, por edhe tek pakicat hungareze në vendet fqinje.
"Çdo hungarez është përgjegjës për çdo hungarez," thotë politikani në kanalin e tij në Facebook. Prandaj Hungaria do të ndihmojë afërsisht dy milionë hungarezët jashtë vendit, "që sikurse na kanë thënë për fat të keq shërbimi shëndetësor në vendet ku jetojnë është shumë i dobët", shton Péter Szíjártó .
Përpjekje për ndikim në Ballkanin Perëndimor
Në faqen e tij në FB shihet se si ministri i Jashtëm i Hungarisë, Péter Szíjártó, po i shpërndan vetë ndihmat në vendet e Ballkanit Perëndimor. Sipas politologut Zoltán Kisszelly këto gjeste janë investime afatgjata, sepse Hungaria do të profilizohet si fuqi rajonale.
Po ashtu hungarezët e shesin si fitore "të tyren" edhe faktin që bisedimet e pranimit në BE me Shqipërinë më në fund nisën të ecin përpara. Ministri i Jashtëm Szíjártó thotë se është i kënaqur që "një komisioner hungarez arriti brenda disa muajsh atë që Këshilli i Evropës nuk e arriti në njëmbëdhjetë vjet". Ish-diplomati hungarez Oliver Várhelyi, një i besuar i Orbánit, është përgjegjës për zgjerimin e BE-së.
"Fidesz-i dëshiron të rrisë numrin e aleatëve brenda BE-së", thotë Tamás Bodoky, themeluesi i portalit investigativ hungarez Átlátszó.hu. Me Slloveninë dhe vendet e Ballkanit Perëndimor, që priten të anëtarësohen, mund të krijohet një grup i zgjeruar i Vishegradit.
Eksport ideologjie përmes blerjes së mediave
Media e afërt me qeverinë në Hungari janë "të ideologjizuara, të njëanshme dhe antidemokratike", thotë gazetari Tamás Bodoky për DW. Këtë model poltikanët në pushtet duan ta eksportojnë dhe "në të njëjtën kohë duan të mbështesin partitë mike me partinë Fidesz dhe të përhapin ideologjinë e Fideszit", thotë Bodoky, "modeli joliberal". Kjo është arsyeja pse menaxherët e mediave hungareze investuan kryesisht në media që mbështesin miqtë e Orbánit - siç është kryeministri slloven Janez Jansa dhe ish-kryeministri i Maqedonisë së Veriut, Nikolla Gruevski.
Të dy kanë janë dënuar për korrupsion në vendet e tyre. Gruevski i shpëtoi burgimit falë një operacioni sekret për të cilin ndihmuan edhe diplomatë hungarezë. Sot Gruevski jeton në Budapest nën mbrojtjen e qeverisë hungareze.
Gruevski në Budapest
"Politika jonë e Ballkanit Perëndimor u shërben kryesisht interesave ekonomike," beson Dániel Bartha, ekspert në Qendrën për Integrime Euro-Atlantike dhe Demokraci në Budapest (CEID). Në plan afatgjatë bëhet fjalë për energji, mundësi investimi për firmat hungareze, rrugë tregtare dhe projekte transporti siç është linja hekurudhore midis Beogradit dhe Budapestit - një projekt i kinezëve. Por Hungaria po vepron në favor të evropianëve: "Gjëja kryesore është që këto vende të bëhen anëtare të BE-së dhe të mos bien nën ndikimin e vendeve të tjera", d.m.th Rusia, Kina, Turqia apo vendet arabe.
Rrjet i ri i djathtë?
Kush investon në median ballkanike? Sipas një hulumtimi ndërkombëtar të gazetarëve investigativë në sy bien veçanërisht tre emra: Dy ish-menaxherë të televizionit shtetëror hungarez - Péter Schatz dhe Ágnes Adamik. Ata kanë blerë aksione në më shumë se një duzinë gazetash, portalesh online dhe kanalesh televizive në Maqedoninë e Veriut dhe Slloveni.
Gjithashtu blerje kanë bërë dhe mjaft firma të lidhura me Arpád Habony, i cili tani drejton agjencinë e mediave H4NA në Londër, e cila sipas informacioneve të veta dëshiron të ofrojë një "perspektivë konservatore, të djathtë për çështje kryesore". Por sipas britanikes Guardian ekipi prej 50 gazetarësh tregon mbi të gjitha histori për "rreziqet e migrimit".
Edhe ish-këshilltari i Trumpit, Steve Bannon ka qenë disa herë në Budapest dhe njoftoi në vitin 2018 krijimin e "Dhomave të Luftës" në Evropë. Bannon themeloi platformën Alt-Right Breitbart. Dhe sipas kulturologes Magdalena Marsovszky në media po krijohet një rrjet i ri i djathtë.
</doc>
<doc docid='dw_53241163' lang='sqi' type='mono' source='https://www.dw.com/sq/sq/bravo-i-koft-valla-merkelmania/a-53241163' term='Corona'>
"Mediat në Izrael", thotë Amichai Stein për Deutsche Wellen, "e konsiderojnë atë si një nga personalitet udhëheqëse më të forta në të gjithë botën". Stein është korrespodent diplomatik për KAN, televizionin publik të Izraelit. Sipas Stein në Izrael Merkel vlerësohet si një figurë udhëheqëse "e cila e kupton situatën dhe di t'ua shpjegojë atë qartë njerëzve".
Vlerësimi nga Izraeli përkon me komentet e mediave, vlerësimet politike apo komentet në mediat sociale në të gjithë botën. Gazeta "New Zealand Herald" shkruante se Gjermania dhe Merkel kanë dalë "fituese" gjatë krizës dhe janë "model " me strategjinë e tyre në luftën kundër pandemisë.
"Një udhëheqëse e vërtetë”
Në një koment për "Clarin", gazeta e përditshme më e lexuar në Argjentinë komentatori Ricardo Roa shkruan se " 65 vjeçarja, doktore në fizikë, bijë e një pastori luteran dhe një mësueseje të latinishtes", e cila u rrit në Gjermaninë Lindore, është një grua që, edhe pas 15 vjetësh në krye të një fuqie madhore, sillet "si një njeri normal" edhe tani gjatë krizës së koronës. Merkel shkruan ai është ndër politikanët e pakët në mbarë botën që "drejton, komunikon me saktësi shkencore, transmeton qetësi dhe pas çarmatos histeritë". Roa thotë se kancelarja Merkel udhëheq me "me kthejlltësi dhe vendosmëri dhe përpiqet që t'i zgjidhë problemet dhe jo të shfrytëzojë problemet për të nxjerrë përfitime politike".
Merkeli si pikturë murale në Binish, Siri
Lëvdatat dhe vlerësimet në mediat ndërkombëtare tregojnë se mënyra se si udhëheq vendin kancelarja Merkel është bërë një gjë e rrallë në botë. "Një udhëheqëse e vërtetë", përfundoi komentatori nga Argjentina, duke kritikuar indirekt politikanët në Amerikën Latine. Kjo vlen edhe për SHBA dhe Britaninë e Madhe. Kushdo që lexon shkrimet e tanishme të "The Atlantic", "Forbes" ose "New York Times", has një lëvdata për Merkelin, në të cilat kritikohet indirekt presidenti Trump.
"Bravo i koft valla!”
Edhe mjaft kolegë nga Deutsche Welle që ndjekin komentet në rrjetet sociale në shumë gjuhë konstatojnë këto ditë se njerëz shprehin respekt për kancelaren Merkel. Kështu ndjekësja e DW shqip Aida Rramanaj shkruan "bravo i koft valla 1 shtet e man e vetmja femer qe din me udheq shtetin e vet e nuk e vjedh, te lumt je femer me vler per mendimin tim.” Kurse Claudio Hulio Mia shkruan "Kjo është grua e hekurt.” Philbert Jonathan Kyenshambi nga Tanzania shkruan në twitter se kancelarja gjermane "kapi momentin në luftën kundër Coronës", kurse Alistide Elias Byamungu nga Afrika e Jugut shkruan: "Urime, kancelarja Angela Merkel!".
</doc>
<doc docid='dw_53229217' lang='sqi' type='mono' source='https://www.dw.com/sq/sq/koment-unitet-i-lyer-me-pozitivitet-samiti-virtual-i-be-së/a-53229217' term='Corona'>
Pjesa e fundit e serialit europian me video të "Samitet e Coronës" të jep pak shpresë. 27 krerët e vendeve dhe qeverive anëtare duket se janë të një mendimi në këtë krizë të jashtëzakonshme - grindjet për shumat gjigande të mos i bëjnë edhe aq publike. Unitet duhet të demonstrohet. Konfirmimi i solidaritetii duhet të qetësojë qytetarët e tronditur të BE, ata që po humbasin vendin e punës dhe kanë frikë për ekzistencën e tyre. Shikoni, qeveritë tuaja tregojnë kujdes, duan një program rimëkëmbjeje prej 1 bilionë eurosh, 1000 miliardë euro. Ky duhet të jetë mesazhi i shpresës.
E kjo është e nevojshme para gjendjes së komës në të cilën e kanë vendosur ekonominë luftëtarët e pandemisë. Vullnetin e fortë të 27 vendeve anëtare për të ecur përpara e theksoi edhe presidenti i Këshillit të BE, Charles Michel. BE nuk tundet. Kërcënimet e zemëruara dhe pyetjet e qeverisë italiane, përse duhet të kemi BE, nëse nuk ndihmon tani kanë heshtur për momentin.
Vullnet po, por jo ujdi
Kryeministri italian, Giuseppe Conte pas konsultimeve u shpreh për çudi me entuziazëm. Tani ka një fond rimëkëmbjeje, që do të financohet me garanci të përbashkëta europiane. Kjo dukej e pamundur para tre javësh, triumfoi Conte. Por këtu ai harron, se për shumë krerë qeverish e shtetesh ende janë të pamendueshme garanci të përbashkëta, bonde apo borxhe të përbashkëta.
Ujdi nuk ka as për çështjen, nëse paratë duhet të shpërndahen si mbështetje direkte në arkat shtetërore apo si kredi, që duhet të kthehen dikur. Gjermania është për dhënie kredish, Franca po ashtu, Italia për mbështetje direkte financiare, edhe Spanja erdhi me idenë që të merren borxhe që nuk kthehen. Fantazitë u rritën pas pohimit të Merkelit, se gjermanët do të solidarizohen me BE dhe do të paguajnë më shumë në buxhetin e përbashkët europian. Por Merkel nuk dha shifra.
Bernd Riegert
Atmosfera pra në këtë samit ishte pak më e çliruar, por nuk janë vendosur detajet, megjithëse të gjithë këmbëngulën, se koha nuk pret. Tani brenda pak javësh Komisioni Europian duhet të bëjë një mrekulli politike, e të përpilojë një buxhet të BE, që shërben si bazë për fondin gjigand të rindërtimit. Presidentja e Komisionit europian, Ursula von de rLeyen ka dhënë sinjale, se shtetet e BE duhet të paguajnë dyfish më shumë se deri tani në buxhetin e përbashkët, në vend të 150 pra 300 miliardë euro për dy ose tre vjet. Këtë kapital ajo do të rrisë me kredi deri në 1000 miliardë euro. Nuk dihet, nëse kjo shumë për vendet e goditura rëndë nga Corona do të shpërndahet si kredi apo do dhurohet si mbështetje. Von der Leyen ka parasysh "një përzierje të të dyjave", thënë ndryshe as ajo nuk e di.
Përpara mund të ecet vetëm të bashkuar
Ajo që dihet është, se shtetet e BE duhet të mos i lenë në baltë më të dobtit. Drejtpeshimet në BE do të zhvendosen. Paratë nuk do të kalojnë si deri më tani në Lindje, por në jug. Solidariteti në BE do duhet të përballet me sprova të tjera të vështira, Llogarinë e Coronës do duhet të mbajnë në supe taksapaguesit e vendeve veriore të BE. Gjermanët do përgjigjen me të paktën 25% këtu. Ata do duhet të tregohen solidararë dhe e meritojnë falënderimin e vendeve jugore. Përpara mund të ecet vetëm të ashkuar. Vetëm asnjë nga shtetet e BE nuk ka shans të përballojë krizën. Ekonomia në tregun e brendshëm europian është shumë e ndërlidhur. Së bashku shtetet e BE do të bien në recesion, e po bashkë do duhet të ngrihen në këmbë.
</doc>
<doc docid='dw_53215200' lang='sqi' type='mono' source='https://www.dw.com/sq/sq/merkel-lëvizim-mbi-shtresë-shumë-të-hollë-akulli/a-53215200' term='Corona'>
Fjalimi i kancelares Merkel të enjten në Bundestagun e rralluar për shkak të Coronës u ndërpre disa herë nga duartrokitjet. Në krizën e Coronës ajo bëri thirrje që të mos hiqet dorë nga disiplina dhe durimi. Shifrat e infeksioneve të reja janë në rrugën e duhur, por ky është një sukses i ndërmjetëm, tha Merkel. "Pikërisht sepse shifrat të japin shpresë, ndjehem e detyruar të them, se ky rezultat i ndërmjetëm është i brishtë. Ne lëvizim në një shtresë të hollë akulli, mund të thuash edhe shumë të hollë akulli." Nuk jemi në fazën e fundit por të parë pandemisë, tha Merkel. Kjo është e vërteta. Sidomos me "përqëndrim dhe durim" në fillim mund të mënjanojmë që "të kalojmë nga një shutdown në tjetrin apo të izolojmë grupe njerëzish me maj e të jetojmë me gjendje të tmerrshme në spitalet tona", tha Merkel.
Në fjalimin e saj Merkel theksoi, se nuk ka pasur vendim më të vështirë në mandatin e saj si kancelare, se sa ai që mori për sakrifikimin e disa të drejtave e lirive personale. Kjo pandemi është një mbingarkesë për demokracinë, u shpreh Merkel. Por kufizime të forta janë të nevojshme. Ato janë të nevojshme për të mbrojtur jetën dhe dinjitetin e çdo njeriu. Merkel kritikoi landet gjermane që pas ujdisë mes federatës e landeve ndoqën secili rrugën e vet, si për shembull në drejtim të mbajtjes së detyruar të maskës.
Europa -fati ynë i përbashkët
Europa dhe kriza në të cilën po i fut Corona vendet e Bashkimit Europian ishte po ashtu në fokus të fjalimit të kancelares gjermane. Merkel tha, se në dy vitet e ardhshme do jenë të nevojshme shuma më të mëdha në buxhetin europian që edhe vendet e tjera të rimëkëmben. Programet ekonomike do të duhet të japin impulse për ekonominë europiane. Ne jemi një bashkësi që na lidh fati i përbashkët e duhet ta tregojmë këtë këto ditë të pandemisë. "Europa nuk është Europa nëse nuk e kupton veten si Europë e nëse nuk ndihmon në raste emergjente", theksoi Merkel. Nuk duhet të kemi iluzione, do jetë një periudhë e gjatë e vështirë.
Merkel u shpreh kundër borxheve të përbashkëta në BE për përballimin e krizës. Edhe sikur të jetë vullneti politik, për këtë duhet të vendosin parlamentete e shteteve anëtare për dhënien e një pjese të kompetencave buxhetore të BE. Por "ky do të ishte një proces që kërkon shumë kohë dhe jo një proces që ndihmon drejtpërdrejt në situatën aktuale."
la/afpd,dpa
</doc>
<doc docid='dw_53206202' lang='sqi' type='mono' source='https://www.dw.com/sq/sq/një-rus-i-ngujuar-në-aeroportin-e-frankfurtit/a-53206202' term='Corona'>
Ai do të studiojë patjetër në Berlin. Mihail Novosjolov është i vetmi person i një fluturimi të posaçëm nga Moska, të cilit iu refuzua hyrja në Gjermani. Tani 23 vjeçari qëndron i ulur prej ditësh në një zonë tranziti në aeroportin e Frankfurtit, sepse nuk ka fluturime të rregullta për në Rusi aktualisht. Mihaili dëshironte të kryente një semestër shkëmbimi në Universitetin Humboldt në Berlin. Më 17 prill, disa ditë para fillimit të semestrit, pas një rekomandimi të një grupi miqsh në whatsapp, ai iu bashkua 133 rusëve, që jetojnë në Gjermani, të cilët u evakuuan me një fluturim të posaçëm nga Rusia. Nga data 17 mars për shkak të pandemisë së Coronës është në fuqi ndalimi i hyrjes në BE për të gjithë qytetarët nga vende të treta.
"Shansi i fundit për semestër jashtë"
Mihaili studion sociologji në qytetin siberian Tomsk. Ky është "shansi i fundit për një semestër jashtë", thotë ai për Deutsche Wellen. Sepse pas studimeve në Rusi, që ai shpreson t'i mbarojë shpejt, do ishte shumë vonë. Që para një muaji Mihali erdhi njëherë në Gjermani. Atëherë atij iu refuzua hyrja me arsyen, se nuk ka strehim. Në një kohë, që e kisha miratimin për një vend në një konvikt, thotë ai. Administrata e Universitetit kishte pritur vetëm nënshkrimin e tij për kontratën.
Por Mihaili duhej të kthehej. Gati një muaj ai qëndroi në Moskë. Në një grup whatsapp-i për njerëzit që jetojnë në Gjermani, por që u duhet të qëndrojnë në Rusi aktualisht, ai mësoi për "rastin fatlum", si thotë ai, që të kthehej me një avion të posaçm nga Moska në Frankfurt. Mihaili bleu një biletë dhe vendosi ta provojë edhe njëherë. Më parë ai kishte pyetur në Ambasadën Gjermane, që i kishte konfirmuar, se viza e tij mjaftonte për të hyrë në Gjermani. Por sipas të drejtës gjermane, në fund vendosin nëpunësit e kufirit për hyrjen në Gjermani apo jo. Refuzimin, Policia Federale e argumenton me atë që qëndrimi i Mihail Novosjolovit paraqet një "rrezikim aktual, të rëndë të interesit vetjak" dhe "shëndetit publik".
Si jetohet në një terminal
Pas shokut për këtë lajm, Mihaili filloi ta përshtasë jetën në zonën e tranzitit. Një punonjës i Lufthanës e ka ndihmuar, rrëfen Mihaili. Ai kaloi aty dhe e dëgjoi historinë e tij. Në këtë mënyrë ai arriti të gjejë një krevat portativ. Tani ai fle në zonën e tranzitit, punonjësit e zonës së tranzitit i japin ushqime. "Ata madje më pyetën, se çfarë më hahet dhe nëse kam alergji", thotë Mihaili. Përveç kësaj atij iu ofruan edhe xhetona për dushet dhe mundi të lahej më në fund pas disa ditësh. Por valixhen ende nuk e ka marrë. Shumicën e kohës, Mihaili e kalon vetëm dhe shëtit nëpër hollet bosh të aeroportit të Frankfurtit. Nganjëherë bisedon me pasagjerët, që duhet të jenë në udhëtim për shkak të krizës së Coronës. Ai ka takuar në Frankfurt edhe tre bullgarë, të cilëve i është refuzuar hyrja në Gjermani.
Kthimi në Rusi nuk dihet
Në grupin e miqve në whatsapp ka shumë vetë që interesohen për gjendjen e tij. Mihaili rrëfen, se disa herë në ditë duhet të paraqitet tek Policia Federale që i ka mbajtur pasaportën dhe i ka dhënë një dokument të përkohshëm, pasaportë tranziti. Mihaili duhet të presë tani për një fluturim në Moskë. Aktualisht kryhen shumë pak fluturime. Autoritetet gjermane, thotë ai, do t'i mundësonin një fluturim në kryeqytetin bjellorus, Minsk. "Por nuk e di si do të futem atje në karantinë dhe si të shkoj në Rusi, sepse kufijtë janë të mbyllur", thotë Mihaili.
Rrezik me vetëdije
Mihaili nuk e ka humbur shpresën që të qëndrojë në Gjermani për semestrin e planifikuar. Ai përpiqet përmes internetit të regjistrohet për një vend banimi. Sipas tij, ky do të ishte një argument për punonjësit e kufirit për të qëndruar në Gjermani. një avokat po ashtu i rekomanduar nga miqtë, po e shqyrton rastin e Mihail Novosjolovit. Mihaili thotë, se nuk përbën rrezik për të tjerët. Në Moskë ai është testuar negativ për virusin Corona, dhe është i gatshëm edhe për një test në Gjermani. "Mund të qëndroj në konvikt edhe dy javë në karantinë, nëse lejohem të futem në vend", thotë studenti rus. Ai e pranon, se me fluturimin e dytë i hyri një rreziku. "Nuk e dija, se kur do të ofrohej një mundësi tjetër. Viza mund të skadonte deri atëherë dhe tani nuk po jepen më viza të tjera.
</doc>
<doc docid='dw_53196680' lang='sqi' type='mono' source='https://www.dw.com/sq/sq/anulohet-festa-më-e-madhe-popullore-në-botë-për-shkak-të-coronës/a-53196680' term='Corona'>
Asgjë nuk është kaq e rëndësishme për bavarezët festa e birrës, e njohur ndryshe si festa e tetorit. Por virusi i Coronës bën që të anulohet edhe kjo festë, që çdo vit tërheq deri në 6 milionë vizitorë. Anulimi bëhet për herë të pas 73 vjetësh.
Kryeministri bavarez, Markus Söder, (djathtas) 21.04.
"Na dhemb, dhe është për të ardhur shumë keq”, tha kryeministri bavarez, Markus Söder. Por rreziku i infektimit do të ishte shumë i madh. Sepse në këtë festë vijnë vizitorë nga e gjithë bota për të festuar në tendat e ngritura e që janë të mbushura plot me njerëz. E masat kufizuese dhe distanca sociale sikur nuk shkojnë me atmosferën tipike të kësaj feste tradicionale.
la/ag
</doc>
<doc docid='dw_53195259' lang='sqi' type='mono' source='https://www.dw.com/sq/sq/neurozë-masive/a-53195259' term='Corona'>
Të dhënat e sondazhit të fundit të Shoqatës Ndërkombëtare Gallup tregojnë një rritje të ndjeshme të numrit të atyre që besojnë se rreziku prej virusit Corona nuk është i ekzagjeruar dhe të frikës prej infektimit. Sipas presidentit të Shoqatës Ndërkombëtare Gallup, Kancho Stoychev në rastin e frikës ndaj virusit Corona kemi të bëjmë me një "neurozë masive".
"Virusi Corona padyshim që ekziston, por ai nuk është aspak "gjigant", ai është mjaft modest. Shkalla e vdekshmërisë mezi është rritur me disa të dhjetat e përqindjes. Prej Coronës kanë vdekur ose janë sëmurë më pak njerëz se gjatë shpërthimeve të mëparshme të gripit. Këto janë argumente të dukshme por që janë injoruar plotësisht. Kjo do të thotë që sëmundja e rëndë nuk është në trupin tonë, por në kokat tona.”
Frikë globale
Ky panik është kulmi i një serie frikash globale gjatë dy dekadave të fundit. Arsyet themelore të kësaj psikoze masive qëndrojnë në natyrën e shoqërive me tendenca konsumiste dhe në mënyrën sesi i trajtojnë ato elitat. Situata ngjan me "vetëvrasjen e një civilizimi" që përshkruan aq bindshëm Arnold Toynbee.
Një vaksinë për happy end
Mënyra për të dalë nga filmi horror që po përjetojmë ka nevojë për një happy end - në këtë rast, një vaksinë. Por problemi kryesor, është se në kohën që vaksina mund të jetë në dispozicion për të gjithë, katastrofa ekonomike mund të jetë aq e madhe sa vërtet mund të ndodhte një tragjedi reale edhe më e madhe.
</doc>
<doc docid='dw_53187624' lang='sqi' type='mono' source='https://www.dw.com/sq/sq/merkel-paralajmëron-orgji-diskutimesh-të-rrezikshme-për-lirimin-e-masave/a-53187624' term='Corona'>
Kancelarja Merkel e ka kritikuar në mënyrë të pazakontë me ashpërsi debatin që po zhvillohet aktualisht në Gjermani për lirimin e masave të forta kufizuese në luftë kundër Coronës. Në një video-konferencë të presidiumit të partisë së saj, CDU, ajo është shprehur, se është e shqetësuar, që mesazhi i lehtësimit të kujdesshëm të masave ka çuar në një „orgji diskutimesh për hapjen" e tyre. Rreziku i infeksioneve me Corona është edhe më tej shumë i lartë në Gjermani, ka thënë Merkel.
Si edhe më parë është e pamënjanueshme, që qytetarët të respektojnë rregullat e distancës dhe masa të tjera mbrojtëse, tha Merkel para pjesëmarrësve në video-konferencë. Merkel citohet të ketë thënë se është „skeptike" dhe „shumë e shqetësuar".
Kryeministri bavarez, Markus Söder
Konsultime të tjera më 30 prill
Kancelarja gjermane ka kujtuar se për masat e tjera do të diskutohet më 30 prill mes federatës dhe landeve. Por më e rëndësishme është se si do të jetë gjendja pas një jave. Vetëm nga data 8 apo 9 maj do të kemi një përshtypje më të saktë, se si do të ecet përpara me ekonominë dhe si do të veprohet me shkollat, sipas saj.
Federata dhe landet ranë dakord që pas katër javë mbylljeje të detyruar, nga e hëna të hapen dyqanet deri në madhësi 800 metra katrorë. Detajet varet nga degët e caktuara dhe landet. Në disa lande kanë filluar shkollat për nxënësit maturantë. Por rregullat e ndalimit të kontaktit janë në fuqi deri më 3 maj. Bavaria ndërkohë ashpërsoi masat dhe futi detyrimin e maskës në të gjitha dyqanet dhe qarkullimin urban.
la/se/sti (dpa, afp, rtr)
</doc>
<doc docid='dw_53172180' lang='sqi' type='mono' source='https://www.dw.com/sq/sq/maskat-standard-i-jetës-sonë-të-përditshme/a-53172180' term='Corona'>
Pas lajmeve për zbutjen e masave kufizuese për shkak të epidemisë së Coronës kryeministri i landit Nordrhein-Westfalen, Armin Laschet, mendon se Gjermania do të përballet me një fazë të gjatë kufizimesh për shkak të krizës së Coronës. Për revistën "Der Spiegel" ai tha se "Ne nuk do të jemi në gjendje ta vazhdojmë jetën tonë të mëparshme dhe se mbajtja e distancës dhe masat mbrojtëse do të vazhdojnë të jenë standardi i jetës sonë të përditshme."
Më pak frikë nga Corona
Por sipas një studimi të bërë nga Instituti Federal për Vlerësimin e Riskut (BfR) në Gjermani frika nga infeksioni me virusin Corona kohët e fundit ka rënë ndjeshëm. Sipas "BfR Corona Monitor" përqindja e të anketuarve që kanë frikë nga një infeksion i mundshëm ra këtë javë në 26 përqind. Javën e kaluar ajo ishte 40 përqind.
Sidomos të rinjtë nuk kanë frikë nga Corona
Sidomos të rinjtë mendojnë se rreziku i virusit të ri për shëndetin nuk është dhe aq i madh, tha presidenti i BfR Andreas Hensel. Për këtë arsye edhe mirëkuptimi për masat kufizuese, si kufizimi i daljes në mjedise publike ose mbyllja e dyqaneve gjithashtu ka rënë.
Maska me detyrim në mjetet e transportit publik
Për këtë arsye edhe lande të ndryshme të Gjermanisë zbutjen e masave kufizuese, po e shoqërojnë me detyrimin për mbajtjen e maskave, kur qytetarët përdorin mjetet e transportit publik. Landi Mecklenburg-Vorpommern ndoqi shembullin e Saksonisë edhe përdoruesit e tramvajeve, metrove, autobusëve ose taksive në këto lande janë të detyruar të mbajnë maska që mbulojnë gojën dhe hundën, ose si alternativë mbrojtje mund të mbajnë edhe shall. Sa u përket blerjeve në dyqanet me pakicë mbajtja e maskave rekomandohet me forcë, por nuk është e detyrueshme.
</doc>
<doc docid='dw_53182647' lang='sqi' type='mono' source='https://www.dw.com/sq/sq/kostot-e-virusit-corona-nuk-do-ta-dëmtojnë-buxhetin-gjerman/a-53182647' term='Corona'>
Gjermania do të jetë në gjendje ta kompensojë borxhin e krijuar për të menaxhuar pandeminë e virusit Corona, po të përmirësohet ekonomia në gjysmën e dytë të vitit, tha Ministri gjerman i Financave Olaf Scholz në një intervistë, botuar të dielën.  Scholz nuk e përjashtoi krejtësisht mundësinë e marrjes së një borxhi shtesë përtej 156 miliardë eurove, që u miratua nga parlamenti gjerman në fund të marsit. Por ai i tha gazetës Welt am Sonntag se kjo mund të mos jetë e nevojshme "po të arrijmë ta lëvizim kurbën ekonomike për lart në gjysmën e dytë të vitit ". Gjithsesi, shtoi ai, është "shumë herët për të dhënë sinjalin e hapjes së plotë", megjithë uljen e ritmit të infeksionit.
Olaf Scholz, ministri gjerman i Financave
Parlamenti Federal e ngriti tavanin e borxhit të Gjermanisë, duke e lejuar qeverinë federale të huazojë rreth 100 miliardë euro më shumë se e zakonshmja për të luftuar krizën dhe për të zvogëluar ndikimin në punëtorët dhe bizneset në Gjermani.
Gastronomia në krizë
Shpenzimet e reja kanë për qëllim financimin e kujdesit shëndetësor të vendit dhe ndihmën për sipërmarrjet që rrezikojnë të mos paguajnë dot kreditë e tyre. Dehoga, një shoqatë e hoteleve dhe restoranteve gjermane, tha se 70.000 hotele e restorante mund të falimentojnë për shkak të efekteve të virusit Corona. "Na u desh të parëve të mbylleshim, dhe ne do të jemi ata që do të vuajnë më gjatë", tha kryetarja e shoqatës Ingrid Hartges për Bild am Sonntag. "Pa mbështetje shtesë shtetërore, një në tre institucione përballet me falimentimin." Restorantet dhe bizneset e tjera të goditura nga kufizimet e distancimit social për shkak të virusit Corona mund të marrin mbështetjen e shtetit.
Taksa më të larta për ata që fitojnë më shumë  Scholzi tha gjithashtu se ata që kanë të ardhura më të larta mund të përballen me taksa më të mëdha pas krizës, për të balancuar nivelin e lartë të mbështetjes shtetërore të mundësuar nga sistemi i mirëqenies sociale të vendit.  Scholz-i tha se Partia e tij Socialdemokrate (SPD), në koalicion të madh me konservatorët e Kancelares Angela Merkel, ka mbajtur prej kohësh qëndrimin që grupet me të ardhura më të ulëta mund të ndihmohen, po të paguajnë më shumë taksa shtetasit me të ardhura të larta. Një taksim i tillë duhet të jetë "korrekt dhe i drejtë", tha ai.  Por Ministri i Ekonomisë, Peter Altmaier e hodhi poshtë thirrjen për taksa më të larta. "Diskutimet nga individë për rritjen e taksave për njerëz të caktuar, grupe ose për degë janë të gabuara dhe të dëmshme," i tha ai gazetës Bild am Sonntag. "Ne duhet të jemi të kursyer dhe askujt nuk do t'i duhet të paguajë taksa më të larta."  Stimulimi post-virus  Qeveria gjithashtu do të shikojë të ofrojë stimuj ekonomikë në fund të bllokimit prej virusit Corona, i cili ka mbyllur bizneset dhe mban njerëzit në shtëpi. "Kur të jetë koha e duhur, ne do të përgatisim masa për të stimuluar përsëri biznesin," tha Scholz-i. "Ata duhet të jenë ashtu siç do t'i imagjinonin ekonomistët - me objektiv, të mjaftueshme për qëllimin dhe të kufizuara në kohë". "Gjithashtu, ne do t'i mbajmë sytë të fiksuar në modernizimin e vendit tonë, siç në zvogëlimin e emetimeve të dioksidit të karbonit, zgjerimin e mobilitetit elektrik dhe digjitalizimin".
Aditya Sharma
</doc>
<doc docid='dw_53180189' lang='sqi' type='mono' source='https://www.dw.com/sq/sq/yje-të-muzikës-në-koncert-gjigant-bamirës-corona/a-53180189' term='Corona'>
"Sot jam shumë e lumtur që jemi një botë në shtëpi së bashku", tha Lady Gaga, bashkë-organizatore e koncertit "Një botë: Së bashku në shtëpi" në fillim të shfaqjes, e cila u transmetua nga disa kanale amerikane dhe në internet përmes kanaleve si YouTube dhe Twitter. Artistët performuan në shtëpi në dhomat e ndenjies ose në tarracë.  Katër anëtarët e Stones luajtën - secili në dhomën e tyre të ndenjies - këngën e tyre "Ju nuk mund të merrni gjithmonë atë që dëshironi". Ata u panë në një ekran me katër pjesë, bateristi Charlie Watts improvizoi objekte të jetës së përditshme si bateri. Taylor Swift përshtati në piano hitin e saj "Së shpejti më mirë".
Në vend që të luante para publikut në sallat e koncerteve, Elton John luan para gardhit të kopshtit të tij
Falenderim për punonjësit e shëndetësisë  Beyoncé, Elton John, Steve Wonder, Paul McCartney, Adam Lambert, Jennifer Hudson dhe Rita Ora, ndër të tjera, u përfshinë në shfaqje me lidhje të veçanta. Muzikantët e vetëm gjermanë në program ishin Philipp Dausch dhe Clemens Rehbein nga grupi Milky Chance, të cilët interpretuan këngën e tyre hit "Stolen Dance". Koncertin e mbyllën, Lady Gaga, Celine Dion dhe këngëtari italian Andrea Bocelli, që kënduan së bashku. Ata u shoqëruan nga pianisti i famshëm kinez Lang Lang.
Rita Ora
Në transmetimin e drejtpërdrejtë gjashtëorësh, ndërhynë herë pas herë mjekë, shkencëtarë dhe politikanë. Ish zonjat e para të SHBA, Laura Bush dhe Michelle Obama falënderuan ndihmësit në spitale dhe dyqane. Moderatorët yje amerikanë Jimmy Fallon, Jimmy Kimmel dhe Stephen Colbert drejtuan shfaqjen, e cila ishte menduar për të falënderuar punonjësit e shëndetit në frontin e Coronas.  Sipas të dhënave të organizatorit, lëvizjes së ndihmës Global Citizen, u mblodhën rreth 32 milionë euro për të mbështetur Organizatën Botërore të Shëndetit (OBSH) dhe organizatat e tjera aktive në luftën kundër virusit Corona.  aud/sam (dpa, afp)
</doc>
<doc docid='dw_53171859' lang='sqi' type='mono' source='https://www.dw.com/sq/sq/koment-besueshmëria-e-medias-në-kohën-e-coronës/a-53171859' term='Corona'>
Edhe disa javë pas ndërprerjes së papritur të jetës prapë të shoqëron një ndjesi e çuditshme...sidomos në ditë, në të cilat pranvera me cicërimën e zogjve e aromën e luleve qëndron në kontrast të thellë me kërcënimin që na rrethon kudo. Ka gjëra, që nuk i kapim dot me shqisa. Kjo vlen si për ndryshimin e klimës, rrezatimin atomik, e aq më shumë për një pandemi. Gjërat mund të transmentohen përmes komunikimit, ka thënë sociologu Niklas Luhmann.
Edhe për virusin e Coronës informacionet i marrim nga mediat. Që jeta jonë brenda natës ndryshoi komplet, që miliona vetë do të dalin të papunë, që qindra mijëra vetë sëmuren e mijëra vdesin, këto për sa kohë nuk lidhen me ne apo të afërmit tanë - janë jashtë përjetimit tonë. Në vend të kësaj ne qëndrojmë në shtëpi e shohim pamje rrugësh bosh e njerëz me maska.
Me çfarë qëndrimi përballem me kërcënimin?
Për këtë arsye mediat fitojnë një rëndësi të veçantë. Jo vetëm pse ato informojnë për shifrat aktuale dhe kufizimet që vendosin qeveritë për qytetarët. Bëhet fjalë për më shumë. Nga ajo që ne marrim e filtrojmë si informacion nga raportimet mediatike apo bisedat me miqtë e situata personale ndërtohet edhe qëndrimi ynë ndaj pandemisë. Reagojmë me frikë, me panik apo e injorojmë rrezikun? Bëhemi depresivë apo kemi shpresë për ta përballuar situatën? Apo për ta formuluar me René Descartes - lexoj lajme për Coronën, pra ekzistoj!
Nuk të habit fakti që konsumi mediatik është rritur ndjeshëm. Transmentues informacioni si Deutsche Welle shënojnë shifra rekord në ofertat e tyre online. Madje edhe televizioni po përjeton një fazë rilindjeje. Por a jemi të sigurtë gjithmonë, që nuk kemi rënë pre e dezinformimit?
Lajme të rreme, si ai që përdorimi i hudhrës të mbron nga virusi Corona, përhapen miliona herë përmes mediave sociale dhe shërbimeve "Messenger” – gati një riprodhim viral i lajmeve të rreme të rrezikshme, që në rastin më të keq kushtojnë edhe jetë njerëzish. Facebook apo plataforma të tjera përpiqen ta kufizojnë këtë sa më shumë këto kohë. Por verifikuesit e fakteve nuk i dalin dot zot shpejtësisë së përhapjes së lajmeve të rreme.
Rilindja e mediave tradicionale
Në këtë situatë shumë vetë i rikthehen mediave tradicionale. Një studim i Reuters i publikuar së fundmi, ku u pyetën njerëz në Argjentinë, Gjermani, Korenë e Jugut, Spanjë, Britaninë e Madhe dhe SHBA, arrin në përfundimin se mediat tradicionale gëzojnë një besueshmëri më të madhe se mediat sociale. Në të njëjtën kohë njerëzit me nivel të ulët arsimor përdorin shumë më rrallë ofertat e tyre të informacionit dhe u besojnë mediave sociale dhe "Messenger”. Më shumë se mediat tradicionale, besimin e madh të njerëzve e gëzojnë ekspertët dhe përfaqësues të institucioneve shëndetësore. Por si i arrijnë ata njerëzit? Natyrisht përmes mediave.
Nga këto të dhëna del për ne gazetarët një përgjegjësi e madhe: Ne duhet të ndajmë shapin nga sheqeri në të dhënat, nganjëherë kontradiktore, të virologëve, ekonomistëve apo të ashtuquajturve ekspertë. E në fund duhet ta përgatisim këtë në mënyrë të kuptueshme e tërheqëse. Kjo është puna normale edhe jashtë kohës së krizës. Por tani duhet të përpunohet një mbiofertë me informacione me personel të reduktuar, që shpesh nuk ndodhet në redaksi, por në shtëpi në tavolinën e kuzhinës. Shumë media kanë probleme serioze, sepse u kanë rënë të ardhurat nga reklamat. Përveç kësaj shumë artikuj e video për virusin janë falas, që në kohë normale do të ofroheshin vetëm me pagesë. Edhe këto të ardhura mungojnë.
Kemi një situatë, ku oferta e mediave të lira edhe në shtetet demokratike është më e rëndësishme se kurrë më parë. E në të njëjtën kohë shumë media tradicionale duhet të luftojnë për mbijetesën. Por ne vetë mund të bëjmë diçka kundër kësaj: Që të paguajmë kur përdorim mediat. Ia vlen çmimi për shumicën e mediave cilësore.
</doc>
<doc docid='dw_53171867' lang='sqi' type='mono' source='https://www.dw.com/sq/sq/evropa-ime-qytetari-i-diktuar/a-53171867' term='Corona'>
A qëndron roli i shtetit aty, që mua, familjes sime dhe shumë grupeve shoqërore, që cilësohen si grupe të rrezikuara t'ua përcaktojë, se me cilat rreziqe duhet të përballen? A është gjoja solidariteti me këto grupe në të njëjtën kohë një mungesë e thellë solidariteti, me ata, të cilëve bllokimi i plotë, Lockdown ua shkatërron ekzistencën? Mjetet, me të cilat po operon politika, kalojnë përtej aspektit shëndetësor-epidemiologjik. Shteti dërgon policinë nëpër rrugë, (në disa vende edhe ushtrinë), për të izoluar e përgjuar qytetarët e tij. Bëhet fjalë për mbrojtjen time dhe atyre pranë meje. Pra, ose të vdekur ose liri egoiste. Por a nuk tingëllon kjo pak e dyshimtë. A nuk po sillet shteti si ata prindërit e dhunshëm, që duan të mbrojnë gjoja fëmijët përmes përgjimeve apo ndëshkimeve?
Përse tregohet kujdes?
Në vend që të ndjej përkujdesjen unë ndjehem i irrituar. Sepse shteti, që kujdeset kaq shumë për shëndetin tim, pse është kaq pasiv ndaj rreziqeve të tjera shëndetësore të njohura prej kohësh? Ai fiton para pa hezitim me duhanin dhe alkoolin. Ai sillet çuditërisht i rezervuar me industrinë ushqimore, në produktet e të cilave, zënë vend parësor sheqeri dhe përbërës të tjerë të dëmshëm. Nga gjithçka dimë sot për Coronën, faktorët e larpërmendur sjellin më shumë të vdekur e vuajtje, se Corona.
Jo vetëm kaq. Vende të qeverisura me kaq dallime si Polonia, Spanja, Italia e Gjermania për shkak të krizës së Coronës vendosën njësoj për kthesën e prerë në jetën tonë psikike, sociale dhe ekonomike. Në të njëjtën kohë ata dështojnë në mënyrë spektakolare në iniciativat bazike logjistike dhe tekniko-administrative. Pse nuk mund të transportohen sistematikisht të sëmurët nga një rajon në të tjerë, për t'i mbrojtur ata nga vdekja në spitale të tejmbushur? Ka vërtet një Bergamo e Madrid, por ka edhe rajone të tjera, ku ka pak të sëmurë. E nëse shihet BE si e gjitha, ka në çdo kohë në dispozicion shtretër për trajtim intensiv. Ku është solidariteti kaq i përfolur nga qeveritë tona?
Ndalimet spektakolare, masive po më duken gjithnjë e më shumë si një taktikë për të fshehur menaxhimin katastrofal. Jo virusi, po disfunksionimi i sistemit i bën njerëzit të vdesin pa nevojë. Më duket, se kemi të bëjmë këtu me një dështim, për të cilin ne me mjetet e presionit emocional detyrohemi ta paguajmë me përgjim dhe izolim. Ky duket si një populizëm i ri, populizëm shëndetësor.
Matriks e shifrave dhe imazheve
Në fluksin e imazheve dhe shifrave, që duhet të më bindin, të më informojnë saktë për katastrofën që thuhet se ekziston, kam një ndjesi të fortë se po manipulohem. Sepse po të shohësh më me vëmendje, modelet matematike për përhapjen e pandemisë, shifrat e vdekurve e të sëmurëve në masë të madhe dalin konstrukte arbitrare. Pyetjet, se si numërohet, si matet, dhe përse raportohet për çfarë në këtë rast lihen mënjanë. Një rrjedhë e madhe informacioni duket si një matriks: dërrmuese, hipnotizuese, gjithmonë me të drejtën me vete, por lidhja e kësaj rrjedhe me botën është, thënë butë, e paqartë.
Në një kohë që kjo matriks i vendos europianët në një pasiguri të madhe. Shpejt, shumë vetë besojnë, se është legjitime, në emër të një gjoja solidariteti e së mirës së përgjithshme të sakrifikohen liria dhe vlera etike. Kam frikë, se shumë nga këto liri nuk do të kthehen më. Po aq pak, sa ato që u dorëzuan pas atentateve islamiste e që nuk janë kthyer më.
Sepse me populizmin shëndetësor po zë vend edhe një mentalitet autoritar. Nga njëra anë qytetarë të shqetësuar, që thirrën menjëherë policinë për t'u treguar vendin vizitorëve në park dhe pjesëmarrësve në "Corona-party”. Kaq keq qëndron puna me demokracinë tonë dhe solidaritetin qytetar, saqë ne nuk e kemi më as edhe një dozë të vogël besimi tek bashkëqytetarët tanë, por thërrasim menjëherë aparatin shtetëror?
Nga ana tjetër kishte po kaq shumë vetë që pohuan me zë të lartë, se u kishte ardhur në majë të hundës ky ritëm i jetës. Më në fund kemi qetësi, ka më pak njerëz në rrugë, nuk duhet të udhëtosh me avion, pra mund të marrësh frymë i qetë. Edhe një qëndrim i tillë shkrin romantikën naive me fodullëkun autoritar. Vërtet kemi nevojë për një paralizim të plotë për një ndryshim të ritmit të jetës? E a mund të paragjykosh, se gjithkush është i sigurtë në shtëpinë e tij dhe pa frikë për të ardhmen?
Historia që përsëritet
Populizmi shëndetësor, pushteti i matriks, dhe pritshmëria e qytetarëve të shqetësuar, se shteti duhet të krijojë siguri, le të kushtojë as të dojë, të kujton atë populizmin tjetër: luftën me terrorin. Ka paralelizma të çuditshme. Ngjashëm si në rastin e shitjeve të alkoolit dhe duhanit, edhe atëherë shtetet gjoja aq të angazhuara në luftë kundër terrorizmit, nuk i reduktuan shitjet e armëve, përkundrazi i zgjeruan ato. Kishte një fluks imazhesh e "faktesh” që "provonin” rreziqet. Ndizeshin luftëra, viheshin në dyshim gjeneral grupe të tëra shoqërore, mënyra të ndryshme jetese, që nuk u ndryshuan, por u stigmatizuan. E pjesa tjetër e qytetarëve u vendos nën një përgjim më të rreptë.
Atentatet kaluan. Numri i viktimave, në krahasim me "mjetet" që u përdorën në këtë luftë i ulët. Në një kohë që këto „mjete", që janë përdorur në emër të së mirës së përgjithshme dhe sigurisë janë ende në veprim. Luftërat kundër terrorit vazhdojnë, përgjimi, kufizimet dhe stigmatizimi ashtu si edhe eksplozivi brenda shoqërisë kanë mbetur. A do ndodhë kështu edhe me virusin?
Stanisław Strasburger është shkrimtar dhe menaxher kulture. Romani i tij aktual „Tregtari i historisë" u botua në vitin 2018 në gjermanisht (2009 i botuar në gjuhën polake, 2014 në arabisht). Autori ka lindur në Varshavë dhe jeton në Berlin, Varshavë e qytete mesdhetare. Ai është anëtar i këshillit të shoqatës "Humanismo Solidario".
</doc>
<doc docid='dw_53171630' lang='sqi' type='mono' source='https://www.dw.com/sq/sq/jo-më-shumë-se-një-simbol-gjermania-pranon-refugjatë-minorenë-nga-greqia/a-53171630' term='Corona'>
Zakonisht Aeroporti i Athinës është plot me turistë apo njerëz të biznesit. Vetëm në vitin 2019 aty kanë kaluar 29 milionë pasagjerë. Këtë vit pritej që rekordi të thyhej. Por në krizën e Coronës, korridoret janë bosh, megjithë festën ortodokse greke të pashkëve. Një nga avionët që u nis të shtunën e pashkëve ortodokse mori rrugën drejt Hanoverit në Gjermani. Në bord 49 refugjatë minorenë të pashoqëruar. 58 minorenë duhej të vinin, por një pjesë është e sëmurë, jo me Corona, dhe të udhëtojë më vonë.
Megjithë masat e sigurisë për shkak të pandemisë, ata lejohet të vijnë në Gjermani. Një pjesë e minorenëve i pranoi Luksemburgu javën që shkoi. Por situata në kampet greke të refugjatëve nuk do të përmirësohet me ardhjen e këtyre pak minorenëve.
Refugjatë minorenë para fluturimit
5200 minorenë të pashoqëruar në Greqi
Europa kishte premtuar në mars pranimin e 1600 minorenëve të pashoqëruar. Por erdhi kriza e Coronës, dhe qeveria gjermane fillimisht vendosi të ndërpresë pranimin e refugjatëve. Ministria e Punëve të Brendshme e pyetur nga Deutsche Welle, bëri të ditur, se ky vendim nuk prek fëmijët minorenë, që do të evakuohen si është premtuar, por për një kohë të gjatë nuk u bë asgjë.
Që tani lejohet të vijnë 70 minorenë, nga shumë organizata humanitare vlerësohet jo më shumë se një gjest i mirë. Për shkak të situatës katastrofike në kampet greke, shpresat ishin në fillim shumë më të mëdha. Zhgënjimin nuk e zbut as deklarata e dhënë të shtunën nga ambasadori gjerman në Athinë, Ernst Reichel. Ai tha para medias, se në Gjermani do mund të vijnë 350-500 minorenë të pashoqëruar. Se kur, kjo nuk është e qartë.
Philippe Leclerc
Për Philippe Leclerc, drejtuesin e organizatës së OKB-së, UNHCR në Greqi, ky është një fillim, edhe pse shumica e vendeve u tërhoqën nga premtimi për pranimin e refugjatëve të rinj. Pas shumë thirrjesh për ndihmë, u fillua me pranimin e fëmijëve nën 14 vjeç, që qëndronin në kushte jonjerëzore në kampe. Nevoja është urgjente, thotë Leclerc. „Prej më shumë se një viti situata në ishujt, Lesbos, Samos, Kos është e padurueshme. Në Samos kapacitetet janë tejkaluar më shumë se 11-fish." Sidomos në kohët e Coronës kjo gjendje është e papranueshme dhe Greqia nuk duhet lënë vetëm, sipas tij.
Rënia ekonomike për shkak të Coronës?
Vasilis Papadopoulos ka ndërkohë shqetësime të tjera. Presidenti i Këshillit të Refugjatëve në Greqi, GCR vret mendjen për kohën pas Coronës. Greqia do të futuet në një krizë të re ekonomike për shkak të virusit, thotë ai. „Do ketë probleme me integrimin". E kjo prek më shumë fëmijët. „Më shumë se 1000 refugjatë të pashoqëruar, nuk kanë as strehë të përhershme, jo më shkollim apo të ardhme."
Papadopoulos e di, se koha nuk pret. Aktualisht Greqia është në gjendje të jashtëzakonshme. Qeveria e Athinës është krenare, që me masa të rrepta e ka mbajtur nën kontroll virusin. Çdo dalje tekd era duhet justifikuar dhe protokollohet. Ka gjoba për ata që dalin pa arsye në rrugë. Pikërisht në kohën e pashkëve ortodokse u ndalua qarkullimi në autostrada. Synimi është ndalimi i vizitave familjare që mund të sjellë përhapjen e mëtejshme të virusit. Rrugët në Selanik e Athinë janë gati bosh. Policia kontrollon gjithkund.
Vasilis Papadopoulos
E ardhmja e pasigurtë - për grekët e migrantët
Corona sundon jetën e qytetarëve dhe mediat. Edhe vëmendja për pranimin e 58 fëmijëve minorenë nga Gjermania nuk është e madhe. Para Coronës, një numër kaq i vogël do të kishte shkaktuar një valë zemërimi. Tani njerëzit interesohen më shumë, nëse refugjatët i respektojnë masat kufizuese apo nëse përhapja e virusit në kampe mund të kthehet në rrezik për popullsinë lokale. Pas disa javësh pauze, qeveria greke do të fillojë të shpërndajë 2300 refugjatë të rrezikuar nga kampet në hotele. Në rast nevoje edhe kundër vullnetit të pronarëve.
Për shumicën e grekëve në epiqendër janë shqetësimet për të ardhmen. „Unë jetoj nga ardhja e turistëve në verë. Kemi ujdi konkrete me hotelet. Nëse në verë nuk vjen askush, nuk e di se çfarë do të bëj", thotë një taksist. Ai nuk shpreson në ndihmën e BE. Pas vitesh krize, besimi tek Europa ka rënë. Askush nuk beson, që Athina dhe Brukseli, do mund të zbusin rënien e thellë ekonomike që parathonë ekspertët.
70 minorenët që shpresojnë tani për një të ardhme më të mirë në Gjermani e Luksemburg lenë pas vetes një vend me shumë shqetësime. Si grekët ashtu edhe migrantët nuk e dinë, se çfarë do të sjellë e ardhmja.
</doc>
<doc docid='dw_53169815' lang='sqi' type='mono' source='https://www.dw.com/sq/sq/kthehen-kufijtë-në-europë/a-53169815' term='Corona'>
Gjëja më e çuditshme rreth pandemisë së virusit corona është, se na tregoi sa e lehtë është të kthesh mbrapsht kufijtë. Metafora e internetit, i cili është duke u përdorur më shumë se kurrë është se vetëm me një klikë të mausit, vendet vendosën njëri pas tjetrit kufijtë mbrojtës. Sepse turizmi ka vdekur, tregtia është zvogëluar shumë, këmbimet në bursë kanë shkaktuar humbje trilionash dhe vetë globalizimi është vendosur në gjendje pushimi.
Qindramijëra punonjës migrantë janë kthyer në Bullgari, Serbi dhe Rumani, duke u mirëpritur me ndjenja të përziera. Nga njëra anë thirrja “na sillni fëmijët” ka qenë një ankesë konstante e dekadave të fundit, sipas motos secili në vendin që i takon! Nga ana tjetër, për të kthyerit nuk ka vende pune, sidomos gjatë kohës së krizës. Kështu që ekonomive kombëtare do u mungojnë shumë remitancat, që punëtorët migrantë kanë pas dërguar në atdhe.
Ceremonitë e mirëseardhjes në atdhe konsistojnë me karantina të mërzishme, të aplikuara për të ardhurit nga jashtë përzier me ndjenjën e të zënit në çark, prej nga të cilës nuk ke ku të luash, një përvojë që njerëzit në komunizëm e njohin mirë.
Largimi i trurit vazhdon
Ndërkohë, personeli mjekësor eksportohet në drejtim të perëndimit për të ndihmuar vendet si Austria dhe Britania e Madhe. Disa mendojnë se kjo është skandaloze dhe se punonjësit e mjekësisë nevojiten tani më shumë se kurrë, por të tjerët thonë se Europa Lindore është më pak e prekur nga Corona dhe se ky është momenti kur duhet treguar solidariteti (duke dërguar mbase edhe para në shtëpi).
Kufiri i ri midis Lindjes dhe Perëndimit ka dimensionin e tij mjekësor. Sipas një teorie, një vaksinë e veçantë kundër tuberkulozit, që ka qenë e detyrueshme në vendet socialiste mund të ketë efekt mbrojtës ndaj virusit corona. Krahasimet midis ish-Gjermanisë Lindore dhe asaj Perëndimore janë duke u bërë. Kurse, sipas një qëndrimi tjetër më cinik, sëmundja e re mund të jetë çmimi që duhet paguar për sistemin më të mirë shëndetësor të Perëndimit, i cili i mban njerëzit në jetë për një kohë më të gjatë. Dy vendet, si Spanja edhe Italia kanë moshën më të lartë mesatare të jetëgjatësisë, prej 83 vjeçësh, duke patur edhe nivelin më të lartë të vdekjeve.
Dashuria në kohën e Coronës
Rritje paradoksale e mbështetjes
Populistët, si puna e Trumpit, të cilët e mbështesin politikën e tyre në ideologji antiglobaliste të vendosjes së kufijve, janë duke brohoritur me çfarë po ndodh. Të tjerët, si puna e Orbanit janë duke shfrytëzuar krizën për të vendosur rregulla autoritare. Të gjithë politikanët janë duke marrë pikë nëpër sondazhe, në bazë të pyetjes a e manaxhojnë mirë krizën, apo jo. Merkel, por edhe Trump, Conte si dhe Moon Jae-in. Ne e dimë se në kohë krizash qytetarët mbështeten tek liderë të tjerë. Mbështetja e tyre do të bjerë kur të jetë kapërcyer kriza, dhe nuk do të vazhdojë deri në fund të saj
Por, kufijtë duket se janë duke përçarë vetë rrjetin nacional. Episodet raciste me njerëz që duken si aziatikë të ndodhura në Perëndim, mund të jenë preludi i asaj që mund të pasojë. Në Bullgari dëgjohen zëra që thonë se duhen bllokuar getot e romëve, kur mendohet se do të rritet infeksioni, duke supozuar si gjithnjë, kur neveria raciste kombinohet me argumenta pseudo- shkencore. Nëse ndodh kjo, vendet e Ballkanit do të jenë të lumtura të ndjekin shembullin.
Autori Ivaylo Ditchev
Në kërkim të kokës së turkut
Matteo Salvini, ish-ministri i Brendshëm italian, ia vuri fajin e virusit migrantëve afrikanë, megjithëse është e qartë se virusi është përhapur më shumë prej turistëve dhe elitave të tyre globale, se sa nga popullsia e varfër në fshatra. Vetë emri i sëmundjes, i përdorur që nga njerëzit në rrugë deri tek presidenti amerikan, ka në vetvete etnizimin: “virusi kinez” është përhapur për shkak të armiqve tanë, ngrënësve të lakuriqve të natës, dhe nuk ka aspak të bëjë me ne vetë.
Kufiri më shqetësues, është ai i padukshmi, është vendosur midis brezave. Sëmundja vë për fat të keq përballë njëri tjetrit të rinj dhe të moshuar, kur këta të fundit rrezikohen më seriozisht prej tij. Kjo nxit përshtypjen se ekonomia botërore është duke sakrifikuar për të shpëtuar jetën e njerëzve, të cilët sidoqoftë janë damkosur të vdesin pas pak kohe. A nuk do të ishte më mirë t’i mbyllje ata diku në ndonjë vend dhe të lije të tjerët të sigurojnë “imunitetin e turmës”?
Kufiri Gjermano- Zvicerian
Riformulim i paktit midis brezave
Disa vendime duket se është e pamundur të merren tani. Megjithatë, duhet bërë thirrje për riformulimin e paktit midis brezave: konsideratat etike sfidohen nga të dhënat cilësore brutale. Shpenzimet për shëndetin e njerëzve të moshës mbi 65 vjeçare në BE janë gati tre herë më të larta se shpenzimet në grupmoshat e mëparshme. Kjo bën që të moshuarit të shihen si kërcënim në rritje për sistemin e pensioneve, sepse gjithnjë e më pak të rinj futen për të zëvendësuar ata që dalin në pension; për vdekshmërinë e ulët e ka fajin brezi i baby-boomer (shumë i vogël ky në Europën Lindore).
Disa flasin për bombën me sahat të pensioneve, për mungesën në gjithë botën të 400 trilionë dollarëve në vitin 2050, gjë që sigurisht do të bëjë që ekonomia të shkatërrohet, dhe të mos jetë më siç e njohim ne.
Lufta e klasave në horizont?
Dhe mbase ky nuk do të jetë fundi. Ne mund të shohim rritje të konfliktit të klasave, midis të pasurve dhe të varfërve. Tensionet midis botës së industrializuar dhe botës në zhvillim. Midis partive demokratike dhe atyre autoritare…
Kufijtë u shqafën sërish papritur në Europë. A mund të shpresojmë që do të zhduken brenda natës, ashtu siç u vendosën?
AUTOR: Ivaylo Ditchev
</doc>
<doc docid='dw_53159104' lang='sqi' type='mono' source='https://www.dw.com/sq/sq/strategjia-e-trumpit-për-shba-hapje-me-tre-faza/a-53159104' term='Corona'>
Strategjia e presidentit amerikan, Donald Trump parashikon një lirim të kufizimeve për shkak të pandemisë së Coronës në tre faza. "Kjo do të jetë "e kujdesshme" dhe do të pasojë "shteti pas shteti federal", tha Trump. Me këtë Trump u jep përgjegjësi edhe guvernatorëve. Ata duhet të drejtojnë procesin e hapjes graduale, jo Shtëpia e Bardhë, tha Trump. Në ditët e kaluara, presidenti Trump pati shumë debate me guvernatorët e shteteve federale dhe deklaroi se në çështjen e lirimit të masave ai ka "kompetenca absolute pushteti". Tani ai ua la në dorë guvernatorëve të lirojnë apo t'i mbajnë në fuqi masat për zbutjen e pandemisë, si kufizimet e lëvizjes apo mbylljen e bizneseve.
Vazhdimësia e pandemisë vendimtare
Para hyrjes në strategjinë me tre faza, në shtetet federale duhet të ketë rënë numri i infeksioneve me Corona në një hapësirë 14 ditore. Për kapacitetet e testimit janë përgjegjës vetë shtetet federale. Më parë qeveria amerikane u vu në kritika për shkak të mungesës së testeve.
New Yorku është goditur rëndë nga pandemia
Nëse bien infeksionet, shtetet federale lejohen që deri në fund të prillit të lirojnë disa masa. Por grumbullimet më shumë se 10 vetë nuk do të lejohen edhe më tej. Kush mund të punojë nga shtëpia duhet ta bëjë këtë edhe më tej. Shkollat mbeten të mbyllura. Gastronomia, kinematë, kishat mund të hapen, nëse mund të garantojnë distancën e duhur mes personave.
Në fazën e dytë punëmarrësit do të inkurajohen të vazhdojnë të punojnë nga shtëpia. Në firma do të qëndrojnë të mbyllura hapësirat, ku njerëzit grumbullohen. Vizitat në spitale e azile pleqsh ndalohen. Udhëtimet që duhen bërë rifillojnë, po ashtu hapen edhe shkollat.
Në fazën e tretë e të fundit punonjësit do të rikthehen në punë. Edhe vizitat në spitale e azile pleqsh lejohen. Kurse grupet e rrezikuara duhet të mbajnë distancën tek të tjerët.
Kisha e "Our Saviour" në Manhattan është e hapur për lutje në 14 prill. Shumë kisha ofrojnë tani meshat në internet
Rregullat e reja që paraqiti presidenti amerikan mbajnë mbishkrimin "Të rihapim Amerikën sërish" - një evokim i motos së Trumpit "Make America great again". Më parë Trump e kishte minimizuar rrezikun e virusit duke thënë, se Amerika e ka gjendjen nën kontroll. Ndërkohë SHBA është vendi me numrin më të lartë të infeksioneve. Sipas të dhënave të universitetit, John Hopkins kanë ndërruar jetë më shumë se 30.000 vetë për shkak të virusit Corona.
la/djo/mak (dpa, rtr)
</doc>
<doc docid='dw_53158795' lang='sqi' type='mono' source='https://www.dw.com/sq/sq/kafshët-e-kopshtit-zoologjik-në-thertore/a-53158795' term='Corona'>
Drejtoresha e kopshtit zoologjik Neumünster, Verena Kaspari, të drithëron me fjalët e saj se çfarë do të ndodhë, nëse situata përkeqësohet për shkak të krizës së Coronës. "Nëse - dhe ky është me të vërtetë rasti më i keq – pra nëse nuk do të kemi më para për të blerë ushqim për kafshët, ose nëse ndodh që furnizuesi me ushqime nuk mund të vijë më për shkak të kufizimeve të reja, unë do të detyrohem të ther disa kafshë për të ushqyer kafshët e tjera" - tha Kaspari për agjencinë e lajmeve dpa. Ajo tha se ka përgatitur madje edhe një listë të kafshëve që do të theren të parat.
Prej katër javësh parku zoologjik Neumünster në veri të landit Schleswig-Holstein është mbyllur për shkak të pandemisë sikurse të gjitha kopshtet zoologjike dhe parqet safari në Gjermani. Por nëse nuk ka vizitorë, parkut i mungon burimi kryesor i të ardhurave. Dhe ndërsa shumë ndërmarrje mund t'i ulin kostot nëqoftëse nuk kanë të ardhura, kjo është e pamundur në kopshtet zoologjike. Sepse pavarësisht, nëse ka apo s'ka vizitorë dhe të adhura, kafshët duhet të ushqehen dhe të trajtohen prej veterinerit, dhe vendet ku rrinë ato duhet të pastrohen.
Kosto të vazhdueshme
"Kopshti zoologjik i Këlnit ka kosto prej 50,000 eurosh në ditë", thotë Volker Homes, kryetar i Shoqatës së Kopshteve Zoologjike (VdZ), e cila përfaqëson 56 kopshte zoologjike në Gjermani. Ato normalisht kanë rreth 35 milion vizitorë në vit. Një shembull tjetër: që prej mbylljes për shkak të pandemisë kopshti zoologjik Hellabrunn në Mynih ka shënuar një deficit prej rreth dy milion eurosh. Kostoja e ushqimit për kafshët është problemi më i vogël. Problemi më i madh është një faktor tjetër: "Kostot e personelit përbëjnë mbi 50 përqind të kostove në kopshtet tona zoologjike", thotë Homes.
Rast i izoluar
Kopshti zoologjik në Neumünster, nuk është anëtar i Shoqatës së Kopshteve Zoologjike. Ky kopsht zoologjik nuk merr fonde publike dhe për momentin po mbijeton vetëm përmes donacioneve private. Prandaj dhe drejtoresha e e tij Verena Kaspari, tha se nëse nuk do të kemi më para për të blerë ushqim për kafshët disa prej tyre do t'i therim. Ndërsa kopshtet e tjera zoologjike thanë se nuk kanë plane të tilla dhe se shpresojnë se pas 3majit ato mund të hapin sërish dyert e tyre.
Nëse jo ato duhet të përgatiten që të qëndrojnë mbyllur për një kohë më të gjatë dhe kjo do të sjellë një sfidë të madhe financiare për të gjitha kopshtet zoologjike. Për këtë arësye zhurma që shkaktoi në publik "lista e therjeve" në kopshtit zoologjik Neumünster ka ardhur në kohë e duhur për të tërhequr vëmendjen edhe për gjendjen financiare të kopshteve zoologjike dhe pasojat e mundshme për kafshët që mbahen në to.
</doc>
<doc docid='dw_53158635' lang='sqi' type='mono' source='https://www.dw.com/sq/sq/frikë-nga-valë-të-reja-refugjatësh-në-kohën-e-coronës/a-53158635' term='Corona'>
Për qeverinë në Athinë, nuk është vetëm një thashethem: ka informacione që Turqia ka transferuar migrantë nga pjesët e brendshme të vendit për në brigjet e Egjeut, shpjegon Ministri i Mbrojtjes i Greqisë, Nikos Panagiotopoulos, në një intervistë për stacionin televiziv Skai. Këta njerëz do të përpiqen të arrijnë në ishujt Grekë të Chios, Samos dhe Lesbos me varka dhe të hyjnë kështu në BE.
Prandaj për të gjitha forcat e sigurisë si tokësore dhe detare, ka një urdhër të qartë paralajmëron ministri: hyrja në vend e njerëzve në mënyrë të paligjshme duhet të parandalohet. Greqia do të ndërtojë "mure lundruese" në Egje për të parandaluar ardhjet e reja, raporton gazeta e Athinës Kathimerini pa përmendur detaje.
Edhe mediat gjermane kanë njoftuar për transferim migrantësh në brigjet e detit Egje gjatë ditëve të kaluara. Sipas informacioneve të gazetës Die Welt autoritetet turke kishin transferuar vetëm gjatë fundjavës së Pashkëve 2.000 vetë nga një kamp internimi në Osmaniye për në rajonin e Izmirit, që shtrihet në Detin Mesdhe, dhe u kishin sugjeruan që të largohen për në Greqi.
Maska për refugjatët nga organizata Team Humanity
Një krizë e dytë refugjatësh në kufirin e jashtëm të BE?
Me sa duket Turqia dëshiron të shkaktojë një krizë të dytë refugjatësh në kufirin e jashtëm të BE. Që në muajin shkurt ka pasur përleshje të dhunshme në vendkalimin Kastanies/Pazarkule në kufirin greko-turk. Autoritetet turke nisën asokohe mijëra migrantë përmes lumit kufitar Evros me premtimin se do të lejoheshin të hynin në BE. Pas skenave tronditëse në kufi, Greqia mbylli si rezultat kufirin dhe pezulloi gjithashtu për një muaj ligjin për azil – gjë që sipas organizatave të të drejtave të njeriut është një shkelje të drejtës ndërkombëtare civile.
Virusi Corona e ndez më tepër situatën
Përhapja e shpejtë e virusit Corona në Turqinë fqinje e shton edhe më tepër shqetësimin në Greqi. Duke iu referuar "qarqeve të informuara" e përditshmja e Athinës Ta Nea shprehet për një "marifet" të supozuar të qeverisë turke për të sjellë në Greqi migrantë të infektuar. Jorgos Katrougalos, zëdhënësi për politikën e jashtme i partinë e majtë në opozitë Syriza, e akuzon qeverinë konservatore nën kryeministrin Kyriakos Mitsotakis se po nxit frikën ndaj emigrantëve në radhët e popullësise greke dhe se po i paraqet refugjatëve jo si viktima, por si një kërcënim për shëndetin publik. "Qeveritarët nuk kanë guximin të shprehen hapur me retorikën e tyre të djathtë dhe në vend të kësaj u japin me synim mediave informacione sekrete," tha Katrougalos në një intervistë për radio.
Europarlamentarja konservatore, Eliza Vozemberg nuk e pranon këtë. Kjo qeveri asnjëherë nuk ka thënë në asnjë formë se të gjithë refugjatët janë kërcënim, tha eurodeputetja nga Athina për DW. Nuk ka asnjë provë që Turqia ka mbledhur me qëllim emigrantë të infektuar dhe do t'i dërgojë ata në Greqi. Sidoqoftë: "Nëse kur mblidhen mijëra vetë, është plotësisht e mundur që disa prej tyre të jenë të sëmurë tani që virusi po përhapet në Turqi", thotë Vozemberg. Po ashtu ajo shton se nuk mund të pritet që autoritetet turke t'i kenë testuar të gjithë migrantët për virusin.
</doc>
<doc docid='dw_53142694' lang='sqi' type='mono' source='https://www.dw.com/sq/sq/ardian-vehbiu-metaforat-luftarake-në-kontekstin-e-masave-kundër-pandemisë-përligjin-autoritarizmin/a-53142694' term='Corona'>
DW: Në emër të shëndetit kolektiv politikanët shqiptarë dhe politikanë në disa vende te tjera po përdorin e ripërdorin jo vetëm retorikë lufte, por po vihet re edhe një militarizim i hapësirave publike. Këto justifikohen me pretendimin se janë masa për t'u bërë të qartë njerëzve se kjo nuk është lojë. A ju duken të justifikuara mjete të tilla?
Ardian Vehbiu: Ai militarizim i hapësirave publike, për të cilin flisni, dhe që e kam vënë re edhe unë, është njëfarësoj vazhdim i retorikës së luftës – meqë autoblindat nuk kanë asnjë efekt ndaj virusit vetë dhe as mund të përdoren realisht për të imponuar karantinën; prandaj do t'i shihja sërish si metafora luftarake, ose shenja që pritet të tregojnë mobilizimin publik të shtetit. I përkasin një skenografie, një fasade, një teatri të disiplinës, i cili synon të lajmërojë se diçka po lëviz, se diçka po bëhet, se shteti "e ka situatën në dorë.” Për t'u shënuar, këtu, është se shteti – në Shqipëri dhe gjetiu – e ka më të lehtë të manifestohet përmes ligjërimit militarist, që nga "armiku”, tek "armët” që kemi dhe nuk kemi dhe më tutje, te virusi që "na vret” dhe që "e vrasim”, sepse e gjen këtë ligjërim të gatshëm në historinë e vet; por edhe sepse ky ligjërim i referohet edhe lirisht monopolit që ka shteti për dhunë.
Pra, dhuna fizike që ushtron mirëfilli virusi ndaj të sëmurit kundërshtohet me dhunën simbolike të militarizimit: të ligjërimit, të hapësirës publike, të strukturave institucionale. Këtë lloj reagimi unë do ta shihja si magjik. Të thonë "jemi në luftë.” Mirëpo, në fakt, lufta zhvillohet brenda trupit, midis sistemit imunitar dhe një mysafiri të paftuar, që është virusi; dhe paralelizmi mes autoblindave, policëve dhe kamerave nga njëra anë, dhe rruazave të bardha nga ana tjetër, nuk thotë asgjë. Aq më tepër, pastaj, që prej shtetit pritet të reagojë ndaj një urgjence sanitare nëpërmjet strukturave të shëndetit publik: që nga spitalet, personeli i specializuar, e më tej – të cilat struktura, sërish, nuk mund të zëvendësohen, madje as metaforikisht, nga ato ushtarake; përveçse po të jetë puna se të dytat mund të mobilizohen lehtë, ndërsa të parat nuk i ngre dot brenda natës. Le të shtoj, më në fund, se reagimi i tipit "jemi në luftë” përligj edhe autoritarizmin, qoftë edhe thjesht në kontekstin e masave që merren kundër pandemisë, të cilat duhej të ishin, në thelb, gjithnjë civile.
Publicist Ardian Vehbiu
DW: Në Shqipëri së fundi u vendos edhe një ashpërsim i Kodit Penal si dhe përdorimi i dronëve për të kontrolluar hapësirat publike dhe gjurmuar shkelësit e karantinës. Sa të rrezikshme janë masa të tilla në një vend me demokraci me defekte?
Mirë do të ishte që situata të tilla, të jashtëzakonshme, të përballohen me legjislacionin ekzistues; sepse në momente kritike, nuk është koha për të miratuar ligje të reja. Historia në vende të ndryshme, edhe në demokraci me tradita të ngulitura, tregon se legjislacioni që kalohet në momente kritike kthehet pastaj në një pengim të lirive dhe të të drejtave të qytetarëve, duke i shërbyer shtetit dhe pushtetit, me pretekstin se po mbrohet qetësia dhe shëndeti publik. Megjithatë, dhe pavarësisht nga tundimet autoritare në vende me demokraci me defekte si Shqipëria, unë besoj se shteti nuk do të arrijë të sigurojë atë lloj kontrolli që kërkon; thjesht sepse ky kontroll vjen me kosto të mëdha, që ai shtet nuk i përballon dot. Organet e ruajtjes së rendit, atje, do ta kenë parë vetë sa u kanë kushtuar përpjekjet masive për imponimin e karantinës – edhe pse shumica e qytetarëve kanë bashkëpunuar.
DW: Sa i madh mund të jetë rreziku që militarizimi për t'iu përgjigjur një krize në sferën e shëndetit publik të shndërrohet në Shqipëri në një model për mënyrën e reagimit të shtetit në raste ngjarjesh të tjera kritike (protesta, greva të përgjithshme)?
Unë e shoh këtë si rrezik të tërthortë dhe gjithnjë në kontekstin e situatës politike të krijuar në Shqipëri, me opozitën të vetë-përjashtuar nga jeta parlamentare dhe krizën e rëndë të gjyqësorit; dhe pikërisht, që Rama, politikan më i zoti se kundërshtarët e vet dhe që gëzon simpatinë e aleatëve tradicionalë të Shqipërisë, si Italia dhe Turqia, por edhe Gjermania, të ndihet i përligjur në tundimet e veta autoritare, ose për të vendosur pa pyetur njeri. Nuk di nëse kjo duhet konsideruar si një taktikë afatgjatë e opozitës, për ta degraduar sistemin politik në Shqipëri duke e lënë Ramën dhe ekzekutivin pa interlokutorë. Sa për rrezikun e tanishëm të pandemisë, le të kemi parasysh se në Shqipëri, për fat të mirë, ka qenë tejet i kufizuar; falë përpjekjeve të ekzekutivit për ta kontrolluar përhapjen e virusit, por edhe për arsye të tjera, jo shumë të qarta. Sistemi shëndetësor publik ende nuk është vënë në provë. Qeveria, gjithnjë besnike e metaforës luftarake, e nxori ushtrinë në fushëbetejë, por "armiku” deri më tash ka dërguar tek-tuk ndonjë patrullë, pa u shfaqur drejtpërdrejt – siç ka bërë gjetiu në Europë, ose edhe në SHBA.
Duke e ditur sa të pakta i ka pasur shëndetësia në Shqipëri mundësitë infrastrukturore për të përballuar një krizë të mirëfilltë, le të themi se e keqja na ka kursyer, deri më tash; por qeveria edhe këtë do ta shfrytëzojë për të deklaruar, nesër, fitoren; sepse politika nuk mund të veprojë ndryshe, përveçse të përfitojë nga gjithçka që ndodh, deri edhe nga një tërmet ose një stuhi e madhe. Çështja këtu është se, siç e thoni edhe ju, strukturat dhe institucionet që përftohen dhe konsolidohen duke luftuar emergjencat nuk janë, për nga natyra e tyre, pluraliste dhe demokratike; dhe suksesi i tyre mund të shndërrohet, lehtë, në kërcënim për qytetarin, në afat të gjatë. Tani për tani, fokusi është te kontrolli i përhapjes së infeksionit; por asgjë nuk garanton që nesër nuk do të lindë nevoja për të kontrolluar diçka tjetër.
Ardian Vehbiu, është publicist, shkrimtar dhe studiues që jeton në New York. Autor i eseistikës dhe i narrativës letrare, ai drejton prej vitesh revistën kulturore online "Peizazhe të fjalës” (peizazhe.com).
</doc>
<doc docid='dw_53142366' lang='sqi' type='mono' source='https://www.dw.com/sq/sq/gjermania-zgjat-kufizimet-për-shkak-të-coronës-deri-më-3-maj/a-53142366' term='Corona'>
Bashkë me lajmin për zbutjen e masave kufizuese për për shkak të krizës së Coronës kancelarja Angela Merkel u bëri edhe një herë thirrje qytetarëve që të respektojnë kufizimet në luftën kundër pandemisë së Coronës. Vërtet që në Gjermani spitalet, mjekët dhe stafi infermieror nuk janë të mbingarkuar, tha Merkeli pas takimit virtual me kryeministrat e landeve, por ky është vetëm "një sukses i brishtë i ndërmjetëm".
Merkel njoftoi se shkollat do të rihapen "gradualisht" duke filluar nga data 4 maj, por shtoi se nuk ka shumë hapësirë për ndryshime të masave kufizuese ose për t'u nxituar, edhe nëse këto lidhen me qëllime të mira. Po ashtu u mor vendim që fillimisht të rihapen vetëm dyqane me sipërfaqe deri në 800 metra katrorë.
Kujdes ekstrem
Kancelarja paralajmëroi se ende nuk është gjetur ndonjë vaksinë dhe prandaj duhet të vazhdojë të ushtrohet "kujdes ekstrem". Po për këtë arsye edhe aktivitete të mëdha si konferenca, festivale, koncerte apo festa nuk do të lejohen as muajt e ardhshëm. "Sipas vlerësimeve tona festivale apo aktivitete të mëdha nuk do të jenë të mundshme të zhvillohen deri më 31 gusht 2020," tha kryeministri i landi të Hessenit, Volker Bouffier.
Edhe shërbesat fetare "njëherë për njëherë nuk do të lejohet të zhvillohen", tha kancelarja Angela Merkel, duke sqaruar se këtë javë do të zhvillojë bisedime edhe me përfaqësuesit e feve.
Aplikacion për gjurmimin e të infektuarve
Kancelarja falënderoi qytetarët që respektuan në shkallë të lartë kufizimet. Liberalizimi i masave kufizuese mund të shoqërohet me detyrimin për të mbajtur maska në hapësira publike. Po ashtu në mënyrë që përhapja e virusit Corona të pengohet edhe më tej duhet të ndiqen rrugët e infeksionit dhe të kufizohen vatrat e mundshme të infeksioneve. Për këtë qeveria gjermane planifikon krijimin e një aplikacioni për smartphone, me të cilin mund të gjurmohen kontakte të mundshme me njerëz të infektuar. Por përdorimi i këtij aplikacioni do të jetë vullnetar, tha Merkel.
Vendimi që fillimisht të rihapen vetëm dyqane me sipërfaqe deri në 800 metra katrorë u kritikua ashpër nga Shoqata Gjermane e Tregtisë, sepse sipas saj ky vendim çon në "shtrembërim të konkurrencës dhe pasiguri ligjore".
</doc>
<doc docid='dw_53134451' lang='sqi' type='mono' source='https://www.dw.com/sq/sq/be-dalja-nga-kriza-e-coronës-duhet-koordinuar-mes-vendeve-anëtare/a-53134451' term='Corona'>
"Fqinjët e mirë flasin me njëri-tjetrin", tha Ursula von der Leyen, presidentja e Komisionit Europian në konferencën virtuale të shtypit në Bruksel. Ky është apeli ndaj 27 vendeve anëtare, që ta koordinojnë shfuqizimin e ngadalshëm të kufizimeve të Coronës. "Më e pakta është që shtetet të informojnë vendet anëtare dhe Komisionin Europian për mënyrën se si do të hiqen masat", thuhet në një dokument strategjik të Komisionit Europian, të prezantuar nga von der Leyen dhe presidenti i Këshillit të BE, Charles Michel, në Bruksel.
"Nuk ka kuptim që në një anë të kufirit të hapen dyqanet ndërkohë që në anën tjetër, në një vend tjetër të jenë të mbyllura. Kjo do të bënte që njerëzit në kufi të kalonin përtej kufirit për të blerë duke shkaktuar lëvizje të reja njerëzish", shprehet von der Leyen për vështirësitë në hapjen e kufijve të brendshëm të BE. "E është në interesin origjinë të vendeve anëtare që të kemi shpejt një treg të brendshëm funksionues pa kufij dhe të investojmë për këtë", thekson von der Leyen.
Kontrolle në kufirin polako-gjerman, Sviecko
Rekomandime, jo udhëzime detyruese
Komisioni Europian nuk mund të bëjë udhëzime të detyrueshme për politikat shëndetësore, sepse ato janë kompetencë e vendeve anëtare që vendosin vetë. Brukseli bën kështu rekomandime, pa afate kohore, që lirimet nga masat kufizuese do të varen nga pikëpamje epidemiologjike,- rënia e numrit të infeksioneve dhe stabilizimi i saj. Nëse sistemet shëndetësore të vendeve përkatëse janë të afta të përballojnë numrin e të infektuarve, dhe mundësia e ndjekjes së gjurmës të zinxhirëve infektues dhe ndërprerja e tyre. Lirimi i masave duhet bërë hap pas hapi, dhe duhet të ketë si qëllim izolimin e grupeve më të dobta, si të moshuarit e të sëmurët, ndërkohë që pjesa tjetër e popullsisë do të kthehet me kujdes në jetën normale. KE rekomandon shtimin e testeve dhe mundësisht një aplikacion të përbashkët për virusin e gjurmimin e tij- të njëjtë për të gjitha vendet anëtare, jo 27 të ndryshme.
Kufiri gjermano-francez - kontrolle për shkak të krizës Corona
Hapja e kufijve të brendshëm
Ursula von der Leyen mbron idenë që të hiqen edhe kufizimet e udhëtimit në kufijtë e brendshëm të BE një pas një dhe të mundësohet lëvizja në tregun e brendshëm europian. Kjo do të kërkojë disa muaj. KE kërkon një veprim të koordinuar, me qëllim që edhe kufijtë e jashtëm të BE të hapen sërish për udhëtime në BE dhe transport mallrash me Ballkanin, Amerikën, Azinë dhe Afrikën.
Presidenti i Këshillit të BE, Charles Michel premtoi, se krerët e vendeve dhe qeverive të BE javën e ardhshme në samitin e BE do të përpilojnë një plan për rimëkëmbjen ekonomike. "Se sa para në fund do të nevojiten, këtë nuk e thotë dot askush", tha Michel. Von der Leyen bëri të ditur se vendet anëtare dhe BE kanë mobilizuar 3000 miliardë euro për të ruajtur vendet e punës dhe ekonominë. Kjo financohet në moment përmes borxheve të reja.
Dallime mes vendeve anëtare
Vendet anëtare të BE veprojnë në mënyra të ndryshme me masat kufizuese. Danimarka për shembull i ka hapur shkollat për klasat e ulta. Në Austri janë hapur sërish dyqanet. Në Francë mbetet gjithçka e mbyllur deri më 11 maj. Në Suedi baret e restorantet nuk janë mbyllur ndonjëherë. Në Gjermani të mërkurën vendoset për hapat e tjerë. KE nuk ka një përgjigje të qartë, nëse maskat duhen mbajtur me detyrim si në Austri në ambientet publike. "Ajo që është e qartë, është se fillimisht punonjësit në sistemin shëndetësor duhet të kenë maska", tha Ursula von der Leyen. Në sektorë të tjerë, maskat luajnë rol, nëse mund të sigurohen, thuhet. Por edhe kjo është kompetencë e vendeve anëtare.
</doc>
<doc docid='dw_53128026' lang='sqi' type='mono' source='https://www.dw.com/sq/sq/ndeshje-futbolli-në-prani-të-tifozëve-nga-fundi-i-vitit-2021/a-53128026' term='Corona'>
Akademia Kombëtare gjermane e Shkencave Leopoldina pret që në rastin më të keq ndeshje futbolli me spektatorë të mos ketë deri nga viti 2021. "Me siguri kjo do të zgjasë disa muaj, mund të zgjasë madje deri në një vit e gjysmë", tha Presidenti i Akademisë, Gerald Haug për radio-televizionin publik gjerman ARD. Pandemia e koronës do të përfundojë vetëm kur të jetë gjetur një vaksinë.
Federata Gjermane e Futbollit (DFL) ndërkohë e ka shtyrë takimin e përgjithshëm virtual të planifikuar për të premten në 23 Prill. Qëllimi është "t'u jepet klubeve dhe DFL kohë shtesë për të përgatitur vendimet e ardhshme", thuhet në deklaratën e DFL. Ndeshjet e Bundesligës janë pezulluar të paktën deri më 30 prill.
Jo vazhdimit të ndeshjeve të serisë A në Itali
Edhe Instituti Universitar Italian për Shëndetësinë, një institucion kryesor që këshillon qeverinë italiane për çështje shëndetësore, u shpreh kundër vazhdimit të ndeshjeve të serisë A. Profesor Giovanni Rezza, drejtues i Departamentit të Sëmundjeve Infektive në këtë institut, tha se nuk mund "të shprehet në favor të vazhdimit të ndeshjeve".
Shtyrje e ndeshjeve ndërkombëtare
Një pjesë e madhe e ndeshjeve ndërkombëtare të futbollit të planifikuara për këtë vit mund të shtyhen deri në vitin 2021, tha zëvendës Presidenti i FIFA-s, Victor Montagliani. Kjo sepse pritet që kufizimet e udhëtimeve për shkak të pandemisë të zgjasin më gjatë. Këto kufizime pritet të ndikojnë edhe ndeshjet për Nations League të planifikuara për 3 shtator 2020.
Sipas mendimit të tij edhe kualifikimi për Kupën e Botës në Katar mund të lypset të shkurtohet, pasi afati kohor për turneun që fillon në nëntor 2022, do të bëhet më i ngushtë. Montagliani drejton grupin e punës në FIFA që formulon plane për t'u përballur me sfidat e virusit Corona. Që nga muaji i kaluar ndeshjet e futbollit janë pezulluar në pothuajse të gjitha pjesët e botës.
pp/ag
</doc>
<doc docid='dw_53128174' lang='sqi' type='mono' source='https://www.dw.com/sq/sq/ekonomia-globale-përpara-një-recesioni-dramatik/a-53128174' term='Corona'>
Për shkak të krizës së Coronës, Fondi Monetar Ndërkombëtar ka ulur brenda disa muajve parashikimet e tij për ekonominë globale më shumë se kurrë më parë. "Bota ka ndryshuar në mënyrë dramatike në tre muajt e fundit," dhe 2020 do të sjellë ndoshta një recesion edhe më të rëndë se sa kriza e madhe në vitet 1930 – thuhet në prognozën e fundit për ekonominë botërore të FMN-së .
"Kjo krizë është si asnjë tjetër deri tani." Situata ekonomike është më e keqe sesa në krizën financiare 2008/09. FMN pret një rikuperim të fortë gjatë vitit të ardhshëm, por pranon se ky vlerësim varet kryesisht nga kohëzgjatja e pandemisë dhe në fund mund të ketë po ashtu humbje.
Sipas FMN-së në vitin 2020, ekonomia globale do të tkurret me 3.0 përqind. Në këtë mënyrë parashikmet e bëra në janar ulen me 6.3 pikë. Ekonomia globale shënoi stanjacion gjatë krizës financiare, por në atë kohë u prekën kryesisht vendet e industrializuara. Kurse tani po preken de fakto të gjitha vendet. FMN i konsideron programet e gjera të masave të shpëtimit të qeverive të shumta, që kanë arritur në disa trilion dollar, si pozitive. Sipas FMN-së, një rimëkëmbje graduale pritet të fillojë në gjysmën e dytë të vitit. Në vitin 2021 ekonomia globale pritet të rritet me 5.8 përqind.
Pasiguri e madhe
Nëse jeta publike, e cila thuajse është ndërprerë, rifillon përsëri së bashku me ekonominë në gjysmën e dytë të vitit, në vitin 2021 mund të ketë një rimëkëmbje të pjesshme. Sidoqoftë kjo prognozë lidhet me "pasiguri të jashtëzakonshme", tha presidentja e FMN-së Georgieva. "Gjendja mund edhe të përkeqësohet" dhe kjo varet kryesisht nga kohëzgjatja e pandemisë.
Kristalina Georgieva, drejtoresha e FMN
Sipas FMN, kriza i ka prekur të gjitha vendet, por vendet e varfëra dhe vendet në zhvillim nuk mund të reagojnë aq mirë ndaj saj. Ato kanë sisteme më të këqija shëndetësore, më pak rezerva në buxhet dhe janë nën presion në rritje nga investitorët. "Dy muajt e fundit nga portofolet e vendeve në zhvillim janë tërhequr rreth 100 miliardë dollarë - tri herë më shumë sesa gjatë krizës financiare globale."
Georgieva shtoi se së fundit më shumë se 90 vende kanë bërë kërkesë për financime për raste emergjence. Kjo nuk ka ndodhur kurrë më parë. Drita jeshile u është dhënë tashmë programeve të ndihmës për Ruandën, Madagaskarin dhe Togon. FMN mund të japë hua deri në një trilion dollarë.
FMN-ja aktualisht po shqyrton instrumentet që ka në dorë për të ndihmuar si linja kredie paraprake dhe në disa raste, për vende tepër të varfëra edhe lehtësim të borxheve, në mënyrë që të investohen më shumë para në sistemin shëndetësor.
</doc>
<doc docid='dw_53121906' lang='sqi' type='mono' source='https://www.dw.com/sq/sq/rënie-e-thellë-e-ekonomisë-franceze/a-53121906' term='Corona'>
Sipas një parashikimi të Ministrit të Financave Le Maire, ekonomia franceze po tkurret më shumë nga sa mendohej më parë, për shkak të krizës së Coronas. Produkti i brendshëm bruto pritet të bjerë tetë përqind këtë vit, tha Le Maire. Deri tani, pritej një rënie prej gjashtë përqind.  Ministri francez i Financave e justifikoi rënien më të madhe me faktin se masat e mbylljes zgjatën më shumë sesa ishte parashikuar.  Kriza e Coronas pritet gjithashtu ta thelllojë borxhin në në një nivel të ri rekord, për ekonominë e dytë në Eurozonë, pas Gjermanisë. Deficiti shtetëror pritet të jetë këtë vit nëntë përqind e produktit të brendshëm bruto, tha ministri i buxhetit Gerald Darmanin. "Një deficit të tillë vendi ynë nuk e ka përjetuar kurrë që nga Lufta e Dytë Botërore," i tha ai France Info. Deri tani, pritej një borxh prej minus 7.6 përqind.  Kjo në një kohë kur deri në nëntorin e vitit të kaluar, Franca, e cila prej kohësh nuk ka qenë në gjendje të kryejë reforma dhe është ngadalësuar nga greva të vazhdueshme, shihej nga disa se po kthehej në motor të Eurozonës. Për 2019 ekonomia e Francës u rrit me rreth 1.3 përqind. Kjo rritje ishte dy herë më e lartë se e ekonomisë gjermane, e cila u rrit vetëm me 0.6 përqind.  Sipas parashikimit të OECD-së, për vitin 2020 qe parashikuar që produkti i brendshëm bruto i Francës të rritej me 1.2 përqind.  Kompanitë franceze qenë vjet jashtëzakonisht optimiste - pjesërisht falë uljes së taksave dhe tatimeve. Ato i rritën investimet me 0.9 përqind në tremujorin e dytë - pas një rritjeje prej 0.5 përqind në tremujorin e parë. Projektet e investimeve qenë në 2019-ën në nivelin e tyre më të lartë në tre vjet.  Veç kësaj, varësia e pakët e Francës nga eksportet ushtroi një ndikim pozitiv. Në tetor dëshira për të blerë e francezëve ishte në nivelin më të lartë në pothuajse dy vjet. Konsumi është shtysa kryesore e ekonomisë franceze.  Mbrëmë, Presidenti Macron njoftoi një zgjatje edhe për katër javë të kufizimeve të daljes, deri në 11 maj. Që nga mesi i marsit, francezët lejohen të dalin vetëm nga shtëpitë dhe apartamentet e tyre për të shkuar në punë ose te mjeku, për të blerë sende ushqimore ose për të bërë disa sporte vetëm në natyrë.  aud (tagesschau, afp)
</doc>
<doc docid='dw_53118563' lang='sqi' type='mono' source='https://www.dw.com/sq/sq/austria-liron-masat-por-paralajmëron/a-53118563' term='Corona'>
Austria ka liruar, sipas planit, masat e rrepta në krizën e Coronas. Kancelari austriak Kurz tha në një konferencë shtypi se kjo ishte e mundur sepse numri i infeksioneve ka qenë në rënie. Ai foli për një gjendje të re normale. Jeta vërtet nuk është si dikur, por të paktën mund të bësh një hap të parë drejt hapjes, tha ai.  Në mënyrë të veçantë, kjo do të thotë që dyqanet e vogla si dhe tregjet e ndërtimit dhe të kopshteve mund të hapen përsëri.  20 metra katror hapësirë për çdo klient  Tregtia duhet të garantojë që çdo klient të ketë së paku 20 metra katror hapësirë. Deri të paktën në fund të prillit, njerëzve në Austri u lejohet të dalin në rrugë në kushte të caktuara: për shembull, të bëjnë pazar ose të shkojnë për shëtitje, të kujdesen për nevojtarët ose të bëjnë punë të rëndësishme.  Kufizimet e daljes megjithatë mbeten, dhe sipas Kurz-it, njerëzit duhet të vazhdojnë të punojnë nga shtëpia. Sa më shumë liri të jetë e mundur, sa më shumë kufizim që të jetë e nevojshme, ky është udhëzimi për javët dhe muajt e ardhshëm.  Ministri i Shëndetësisë Rudolf Anschober e sheh hapin e parë drejt hapjes si konfirmim të strategjisë për të mbajtur sa më të ulët numrin e të sëmurëve, por thekson: "Tani faza e dytë është një sfidë shumë e madhe. Sepse është e rëndësishme të mundësohet një hapje e sigurt, e kontrolluar, graduale, etj. pa u rritur shifrat".  Sipas kancelarit të Austrisë, zhvillimi do të monitorohet nga afër: "Po të ecin shifrat në drejtim të gabuar, ne do të tërheqim frenën e urgjencës," tha ai.  aud (dpa, tagesschau)
</doc>
<doc docid='dw_53105301' lang='sqi' type='mono' source='https://www.dw.com/sq/sq/gjermani-sulme-ndaj-policëve-që-kontrollojnë-respektimin-e-distancës-fizike/a-53105301' term='Corona'>
Disa policë në Frankfurt janë qëlluar me gurë dhe shufra hekuri ndërsa po zbatonin masat e distancimit fizik për të ndaluar përhapjen e koronavirusit. Autoritetet njoftuan se gjatë fundjavës së ngrohtë të Pashkëve në rrugët e parqet e Frankfurtit janë parë shpesh turma njerëzish që injoronin rregullat e karantinës dhe të distancës fizike dhe policët u përpoqën për t'i shpërndarë.
Në një rast një grup qëlloi me një gur të madh makinën e policisë kur një prej policëve po zbriste nga makina për t'i shpërndarë, kurse në një rast tjetër një polic u sulmua nga një grup prej 20 vetësh, njëri prej të cilëve e qëlloi me një pllakë metalike pesëkilogramshme. Pas një kontrolli të gjatë përfshirë dhe përdorimin e një helikopteri, policia arriti të identifikonte dhe arrestoi gjashtë të dyshuar në një apartament në qytet. Policia konfiskoi në banesë edhe disa armë, përfshirë dhe shpata samurai dhe thika.
Policia u mobilizua gjatë ditëve të Pashkëve në të gjithë Gjermaninë dhe ka patrulluar në hapësirat publike. Sipas njoftimeve policia ka vendosur gjoba për shkeljen e masave të izolimit që janë në fuqi deri më 19 prill dhe që pas gjithë gjasash pritet të zgjaten.
Përdorimi i dronëve për paralajmërime me altoparlant
Në disa qytete në Gjermani, si në Dyseldorf apo Dortmund, policia ka përdorur dronë për të paralajmëruar njerëzit për rreziqet e mosrespektimit të distancës fizike. Një zëdhënës i policisë në Dyseldorf theksoi se dronët nuk janë përdorur për të identifikuar njerëzit dhe se nuk u është ruajtur asnjë fotografi. Sipas tij reagimet e njerëzve ndaj kësaj forme paralajmërimi kishin qenë "shumë pozitive".
Megjithëse përdorimi i droneve mund të krijojë shqetësime në lidhje me kufizimin e lirive civile dy sindikatat më të mëdha të policisë gjermane u kanë bërë thirrje autoriteteve të marrin në konsideratë lejimin e përdorimit të gjerë të droneve si një mjet praktik për të ndihmuar policët që të kontrollojnë dhe paralajmërojnë njerëzit që t'u përmbahen rregullave për distancën fizike kur dalin në parqe apo hapësira të tjera publike të gjelbra.
(dpa, epd)
</doc>
<doc docid='dw_53104326' lang='sqi' type='mono' source='https://www.dw.com/sq/sq/shumica-e-gjermanëve-kundër-lirimit-të-masave-kufizuese/a-53104326' term='Corona'>
Gjermanët janë kundër lirimit të masës për ndalimin e kontaktit në luftë kundër pandemisë së Coronës. Në një sondazh të institutit, YouGov me porosi të agjencisë gjermane të lajmeve, dpa, 44% e gjermanëve duan zgjatjen e masave të kufizimit përtej datës 19 prill, dhe madje 12% e të anketuarve kërkojnë ashpërsimin e tyre. Vetëm 32% janë për lirimin e masave dhe 8% për heqjen e plotë të masave të marrë nga federata dhe landet gjermane në luftë kundër Coronës.
Të mërkurën e kësaj jave, kancelarja Merkel dhe kryeministrat e landeve konsultohen për mënyrën e veprimit përtej 19 prillit. Në shumicën e landeve gjermane, qytetarët mund të lëvizin të lirë jashtë, por vetëm nga dy vetë. Gruppe të vogla lejohen jashtë vetëm me personat që banojnë së bashku në një familje.
Ndërkohë në Gjermani sipas të dhënave të Institutit Robert Koch, RKI numri i infeksioneve është rritur me 2537 vetë, në 123.016 gjithsej. Brenda 24 orësh janë njoftuar 126 raste të tjera vdekjesh në lidhje me pandeminë, bëri të ditur RKI. Sipas Institutit 64.300 vetë janë shëruar. Pra për herë të parë shënohet se më shuma se gjysma e të infektuarve janë shëruar.
la/ag
</doc>
<doc docid='dw_53100106' lang='sqi' type='mono' source='https://www.dw.com/sq/sq/von-der-leyen-të-moshuarit-në-izolim-deri-më-2021/a-53100106' term='Corona'>
Presidentja e Komisionit Evropian Ursula von der Leyen tha se për t’i mbrojtur të moshuarit nga virusi Corona, për ta masat e izolimit mund të zgjaten të deri në fund të vitit. Po ashtu sipas saj masat e izolimit mund të zgjaten dhe për personat që vuajnë nga sëmundje të ndryshme.
"Unë e di se kjo është e vështirë dhe izolimi është një barrë, por kemi të bëjmë me një çështje jete ose vdekjeje dhe ne duhet të vazhdojmë të tregohemi të disiplinuar dhe të durueshëm. Kurse fëmijët dhe të rinjtë do të gëzojnë më herët më shumë liri lëvizjeje." tha Ursula von der Leyen.
Jo plane për pushimet verore
Von der Leyen u rekomandon gjithashtu qytetarëve që të mos fillojnë të bëjnë plane apo të rezervojnë pushimet verore, sepse “për momentin askush nuk mund të bëjë parashikime të besueshme për korrikun dhe gushtin.”
Ajo shtoi gjithashtu se shpreson që së shpejti ndonjë laborator evropian të zbulojë një vaksinë. "Pa pasur ende një vaksinë, ne duhet të kufizojmë sa më shumë kontaktet e mundshme me të moshuarit," tha Presidentja e Komisionit Evropian për gazetën gjermane “Bild”.
Shumica e gjermanëve në favor të maskave
Shumica e gjermanëve janë pro që mbajtja e maskave të bëhet e detyrueshme — të paktën në disa vende — për të ofruar në këtë mënyrë mbrojtje kundër virusit Corona. Sipas një sondazhi të YouGov 33% e të intervistuarve mbështesin kërkesën që maskat të mbahen në supermarkete, dhe 21% mbështesin madje idenë që masat të mbahen kudo në hapësira dhe mjedise publike. Kundër detyrimit për të mbajtur maskë pavarësisht se ku janë 37% e të intervistuarve dhe 9% nuk u shprehën se nuk janë as po as kundër.
Austria e ka shpallur të detyrueshme mbajtjen e maskave në supermarkete që në fund të muajit mars. Kurse në Gjermani mbajtja e maskave nuk është e detyrueshme, me përjashtim  të qytetit Jena në landin e Tyringjisë.
Gjoba në Austri
Ndërkohë policia në Austri ka nisur gjobitjen e shkelësve të rregullit për mbajtjen e maskave. Njerëzit që nuk mbajnë maskë apo shall për të mbuluar gojën dhe hundën në hapësira publike gjobiten me 25 euro. Ata që kapen duke shkelur rregullat e tjera të karantinës, si p.sh. vajtje për vizitë apo zona të shpallura nën karantinë, do të gjobiten me 50 euro.
</doc>
<doc docid='dw_53094215' lang='sqi' type='mono' source='https://www.dw.com/sq/sq/koment-feja-në-kohën-e-krizës-së-coronës/a-53094215' term='Corona'>
Përcaktimi më i shkurtër për fenë është të ndalësh një çast. Një fjalë e madhe. Teologu katolik, Johann Baptist Metz (1928-2019) e mori këtë nga filozofi Sören Kierkegaard (1813-1855). Metz, themeluesi i njohur i teologjisë së re politike lidhi me këtë si shërimin për ata që vuajnë dhimbjen e botës ashtu edhe paralajmërimin për besimin fetar të familjarizuar shumë me mosndryshimin. Mos u rehatoni shumë me zotin Tuaj. Ndërprerje. Domethënë të ndalësh një çast.
E tani bota ka ndalur. Përtej kufijve dhe në të gjitha shoqëritë. Sepse virusi Corona nuk njeh kufi, ai është një pandemi, një kërcënim global. Bota ka heshtur, bota është e frikësuar. Kjo është e pazakontë. Se nëse në Afrikë vuajnë qindra mijëra nga uria apo nëse në Islandë një vullkan nxjerr llavën apo Azi një cunami sjell vdekjen – atëherë pjesa më e madhe e botës mund ta ndiqte këtë nga distanca. Tani kjo nuk është më. Corona i prek të gjithë.
Corona kthehet edhe në një çështje shpirtërore. Dhimbje, zi, dyshim, zemërim. Si njeri besimtar duhet fillimisht të durosh, që në krijesën e zotit është e mundur edhe diçka e tillë. Ka nga ata që shohin tek Corona edhe një dënim të zotit. Por prej kësaj del vetëm një besim i çoroditur.
Ndalin të krishterët, hebrenjtë, myslimanët
Corona është kthyer në një moment të ndaljes. Të krishterët në të gjithë botën festojnë pashkët, vdekjen e ringjalljen e Jezu Krishtit. Për hebrenjtë ka filluar të mërkurën java e Pesah, kujtimi për largimin nga Egjipti, çlirimin nga skllavëria. Dhe për dy javë myslimanët fillojnë muajin e Ramazanit. Tek të gjitha këto festa fetare -sa të ndryshme janë ato – në qendër qëndron festimi në komunitet, në darka të përbashkëta.
E tani kjo ndërpritet. Kufizime. Në Izrael hebrenjtë ultraortodoksë kundështojnë rregullat shtetërore, në Arabinë Saudite këtë vit bëhet fjalë për refuzimin e pelegrinazhit në Mekë, që ndodhet në verë. Kaq e vështirë sa është: Në mënyrën si veprohet me fenë në masat për Coronën tregohet edhe pozicionimi i tyre për domosdoshmëritë në kohën e Coronës. Tek judaizmi në një hap të pashembullt, kryerabinjtë në të gjithë botën kanë bërë thirrje për respektimin e masave kombëtare në luftë kundër Coronës.
Sheshi bosh i Pjetrit – simbol i pandemisë
Për të krishterët ceremonia e bekimit që kreu Papa Françesku para një sheshi bosh u kthye në simbol të pandemisë. Një burrë i moshuar falet, i lutet zotit. Para tij një shesh pa njerëz i Romës së boshatisur, një shesh i braktisur edhe në kujtim të viktimave dhe atyre që luftojnë ende për jetën. Bekimi i njohur "Urbi et orbi” –"për botën e qytetërimin” -nganjëherë edhe ironizohet, sepse zyrtarisht ai është i lidhur me çlirimin nga dënimi për mëkatet. Por askush nuk e kujtoi më këtë tani që situata është serioze e kur bëhet fjalë për ekzistencën.
Serioze është gjendja edhe për besimtarët. Për çdo besimtar për shkak të Coronës. Pashkët në Gjermani e Europën Qendrore – nënkuptonin vitet e kaluara disa ditë pushimi. E Premtja e Zezë e lidhur me pasionin, vdekjen mizore në kryq. E shtuna e pashkëve një ditë e pangushëllueshme me mungesën e zotit, drejt së dielës, së Pabesueshmes, fitores së jetës, ringjalljen e Krishtit të dielën e Pashkëve.
Christoph Strack
Bota tani ndodhet në të shtunën e Pashkëve -mes së Premtes së Madhe dhe së dielës – po ringjallja?
Kaq rituale të njohura. Këmbanat heshtin, zjarret e pashkëve, kënga elegjiake dhe tekstet liturgjike me "urbi et orbi”. Në kohët e Coronës shumë gjëra janë ndryshe. Klerikët kryejnë ceremonitë liturgjike para kameras, transmentimi bëhet në rrugë të ndryshme. Kush beson apo dyshon do t'i bashkohet kësaj apo do të kërkojë rrugë të tjera. Do të reflektojë për tekstet fetare. Do të bisedojë për besimin apo mungesën e besimit.
Bota hesht. Jeta ndërpritet. Hesht, si në një të shtunë pashkësh, në këtë ditë pa ngushëllim përtej të gjitha perspektivave. Viktima nga Italia, Spanja, SHBA, gjithnjë e më shumë edhe në Gjermani. Jetë të ndërprera, dëshpërim, dhimbje e madhe. Fjalimet ngushëlluese të viteve të kaluara, me të cilat ishim mësuar gjatë ditëve të pashkëve nuk mjaftojnë. Kisha sot ka më shumë në dorë simbolet se fjalët.
Por megjithatë mbetet fjala e madhe e ringjalljes. Kjo fjalë skandaloze provokuese. Këto ditë ringjallja merr më shumë kuptim.
</doc>
<doc docid='dw_53085806' lang='sqi' type='mono' source='https://www.dw.com/sq/sq/jugu-do-të-ndihmohet-por-jo-me-corona-bonde-për-momentin/a-53085806' term='Corona'>
BE ra dakord për masa të menjëhershme, që do të mbështesin financat publike, bizneset dhe individët të përballojnë krizën ekonomike për shkak të virusit Corona. Kredi të favorshme prej mbi 500 miliardë eurosh ofrohen kryesisht nga strukturat ekzistuese të BE:
Banka Evropiane e Investimeve, instituti për nxitjen e ekonomisë në BE, do të ngrejë një fond garancie prej 200 miliardë eurosh, për kredi shtesë për sipërmarrjet e mesme e të vogla në shtetet e BE.
Komisioni Evropian u ofron shteteve kredi të favorshme, për të financuar punën me orar të reduktuar. 100 miliardë euro janë në dispozicion për shtetet, po të kenë vështirësi të financojnë punën me orar të reduktuar (që njihet në disa gjuhë edhe me  termin gjermanisht "Kurzarbeit"): me këto para punëdhënësit mund të paguajnë deri për 12 muaj, 60-67 % të pagës neto të një punonjësi, të cilit i është reduktuar puna nga kriza. Paratë vijnë nga sigurimi për papunësinë.
Ky instrument zbatohet për herë të parë dhe u deklarua i përkohshëm. Kjo kur kërkesa për një skemë të përbashkët të përhershme për sigurimin për të papunët e BE është e vjetër.
Si për kreditë e Bankës Evropiane të Investimeve, ashtu edhe për kreditë për punën me orar të reduktuar, shtetet anëtare japin secila 25 miliardë euro garanci.
Mekanizmi i Stabilitetit Evropian (ESM), mekanizmi i krizës i BE, do të japë më tej kredi parandaluese ndaj një kolapsi - në shumën dy përqind të prodhimit ekonomik të një shteti. Gjithsej 240 miliardë euro.
Çfarë arritën ministrat e financave të BE?
Kemi një kompromis, që konsiston në dy elementë: së pari që kreditë nga Mekanizmi i Stabilitetit Evropian, ESM jepen thuajse pa kushte. Kërkohet vetëm që ato të përdoren për pasojat "direkte dhe indirekte" të pandemisë në shëndetësi. Jo për programe konjukturore. Deri tani ESM kërkonte programe strukturimi të ekonomisë, si kusht që të jepte kredi. Për shoqërimin me kushte të kredive të ESM rezistoi deri në fund Holanda.
Së dyti, ndahet paketa e masave, nga fondi për rindërtimin e ekonomisë në shtetet e BE. Për këtë fond do të diskutohet në vjeshtë. Kjo pasi ka mosmarrëveshje të mëdha për mënyrën me se do të financohet ky fond rindërtimi.
Në mbledhjen e ministrave të financave të BE, të martën, nëntë shtete të BE, kryesisht Italia, Spanja e Franca kërkuan që ky fond të financohet me eurobonde - me letra me vlerë me interesa fikse, për emetimin e të cilave hyjnë në borxh të gjitha shtetet e BE.
Kurse 10 shtete kërkuan që të mos merren borxhe të përbashkëta për fondin e rindërtimit. Ndër to bën pjesë Gjermania, Holanda, Austria e Finlanda. Gjermania përfytyron që ky fond rindërtimi të financohet duke zgjeruar buxhetin e ri të BE, të viteve 2021-2027 me një fond të posaçëm.
Propozimin për këtë do ta paraqesë në 29 prill presidentja e KE, Ursula von der Leyen.
Çfarë mbeti nga kundërshtimi i ashpër i Veriut të Evropës Corona-bondeve?
Emetimi i Corona-Bondeve nuk u përjashtua kategorikisht përgjithmonë. Kjo temë do të diskutohet sërish në vjeshtë.
Por për momentin nuk shihet e nevojshme që të gjitha shtetet e BE të hyjnë në borxh me obligacione për Coronan, pasi mjete për ta ndihmuar Italinë dhe Spanjën po jepen. Paratë nuk falen, jepen si kredi, por ato jepen pa kushte për ristrukturim ekonomik të vendeve marrëse, si p.sh. të Italisë e Spanjës. Deri tani kusht që ESM të ofronte kredi të favorshme afatgjata ka qenë detyrimi për reforma strukturore nga shteti marrës.
Më tej është fakt që tani nuk ka të dhëna të sakta për humbjet ekonomike të shteteve nga kriza e Coronas. Që disa shtete mund të duan të shfrytëzojnë shokun e Coronas për kërkesën e vjetër për borxhe të përbashkëta me eurobonde, kjo nuk përjashtohet. Prandaj u la që të diskutohet me me qetësi në vjeshtë, nëse vërtet nuk bëhet dot pa Corona-Bonde.
Nuk duhet harruar se marrëveshja e Lisbonës e BE e ndalon hyrjen në borxh të një shteti, për hir të një shteti tjetër.
Një pikë për të mos u nënvleftësuar: marrja e borxheve ka kosto për çdo vend. Ajo do të thotë për çdo shtet rëndesa vjetore, në përputhje me prodhimin ekonomik. Gjermanisë do t'i duhej të paguante çdo vit 12 miliardë euro shtesë për borxhet e reja. Pasi barra mund të ishte deri 0,36 përqind e prodhimit ekonomik. Holandës do t'i duhej të paguante deri 1,4 miliardë euro në vit shtesë, për borxhet e reja.
Auron Dodi
Këto i ka llogaritur Banka Amerikane e Investimeve Jefferies, të cilën e citon Handelsblatt.
Një veçanti është se në Gjermani Eurobondet (apo Corona-bondet në këtë rast) duhet t'i aprovonte Bundestagu, me dy të tretat e votave. Kjo është kërkesë e Gjykatës Kushtetuese Gjermane.
Gjithçka është proces sa financiar, sa parimor, aq edhe psikologjik në shtetet anëtare të BE.
Sinjale për braktisje të vijave të kuqe në Gjermani
Kriza e përbotshme e gjen Gjermaninë në gjendje të mirë. Brenda vendit: arkat publike janë plot. Megjithatë kalim të vijave të kuqe ka edhe në Gjermani. P.sh. në marrjen e borxheve të reja: borxhi i shtetit u thellua, pa diskutime, me 150 miliardë euro. Deri tani prej gati një dekade në fuqi ishte doktrina: sa të ardhura, aq edhe borxhe – për të cilën iniciatori kryesor ishte ish-ministri i Financave, Wolfgang Schäuble.
Në politikën e jashtme: edhe në Gjermani vritet mendja si të mbështetet më mirë Italia dhe Spanja. Borxhi i Italisë aktualisht është 130 përqind e prodhimit ekonomik. Po arriti 160 përqind mbas kësaj krize, Italia ndodhet aty ku ishte Greqia. Dhe një kolaps i Italisë do të kishte pasoja më të rënda për bashkësinë, se ai që kërcënoi Greqinë.
Për herë të parë edhe në Gjermani ngrihen zëra që kërkojnë lejimin e eurobondeve, të Corona-Bondeve si masë e përkohshme. Përfaqësues të industrisë automobilistike i kërkuan këto ditë në një bisedë kancelares Merkel ndihma të gjithanshme për Italinë e Spanjën. 800 furnizues për 20.000 pjesë këmbimi për automjetet kanë gjermanët në këto dy vende. Përfaqësuesit e industrisë automobilistike thonë se nuk ka asnjë vlerë rihapja e fabrikave të automjeteve në Gjermani, po nuk eci e sinkronizuar puna me furnizuesit. Ekonomitë janë të ndërthurrura në BE.
Edhe nga radhët e CDU-së, politikani i njohur Roderich Kieseweter kujtoi që BE ka marrë eurobonde në vitin 1974, në krizën e naftës. Dhe këtë mund ta përsëritë. Shtatë ekonomistë të njohur gjermanë kërkuan gjithashtu së fundi eurobonde.
Po kjo temë mbetet e vështirë t'u përcillet për momentin taksapaguesve. Prandaj u la të diskutohet në një kohë më të qetë.
</doc>
<doc docid='dw_53087857' lang='sqi' type='mono' source='https://www.dw.com/sq/sq/kriza-e-coronës-ku-është-evropa/a-53087857' term='Corona'>
Virusi i Coronës është një problem global, këtë e dinë tani të gjithë. Dikush do të mendojë se një problem global duhet të prodhojë zgjidhje globale. Por të tilla vështirë se sheh në Evropë dhe gjetkë. Përkundrazi ne jo vetëm që po përjetojmë një "distancim shoqëror”, por edhe "distancimin kombëtar". Izolimi kombëtar në nivelin politik dhe ekonomik, i cili ndihet prej disa vitesh, po bëhet tani edhe më i dukshëm. Mosmarrëveshja e fundit mes Berlinit dhe Uashingtonit për 200,000 maska që janë zhdukur është një shembull i këtij zhvillimi.
Brenda Bashkimit Evropian ndihmat e ndërsjellta ose masat e koordinuara për të luftuar pandeminë e koronës nisë me ngadalë dhe tashmë janë përfshirë nga mosmarrëveshjet për obligacionet për Coronën. Dhe jo vetëm kaq: mbyllja e njëanshme e kufijve, ndalimi për të hyrë në vendet anëtare të BE-së ose ndalimi për eksportin e pajisjet mjekësore që mori Gjermania janë një shprehje e faktit që interesat kombëtare shihen si më prioritare se ato evropiane. Lëvizja e lirë e qytetarëve, liria e shkëmbimit të mallrave dhe shërbimeve, shpresa e një politike të përbashkët shëndetësore - duket se në krizën e Coronës i takojnë së kaluarës. Ministri i Jashtëm i Luksemburgut, Jean Asselborn ankohet me të drejtë, se Evropa aktualisht po rrezikon ta sakrifikojë acquis në luftën kundër virusit Corona.
Evropës i mungon vetëdija globale
Ndërkohë, siç tregon shembulli i Italisë, vendet e tjera po sillen shumë më tepër në mënyrë altruiste, edhe sepse ato e kuptojnë fuqinë e imazheve më mirë sesa udhëheqja e BE-së. Megjithë kritikat e justifikuara ndaj qeverive të tyre, Rusia, Kina dhe Kuba kanë dërguar furnizime mjekësore dhe mjekë në Evropë. Sigurisht, dikush mund t'i akuzojë ata për manovra PR-i, por kjo qasje në periudha të pazakonta, për dallim nga politika jonë, duhet të na kujtojë diçka tjetër: sa sheh Evropa, që po merret me vetveten përtej hundës së saj dhe kupton dinamikën e gjeopolitikës? Pse Evropa bën sehir se si në Itali, Spanjë apo vendet e Evropës Qendrore dhe Lindore, "zemrat dhe mendjet" e njerëzve po i fitojnë qeveritë e Moskës apo Pekinit, dhe jo Brukseli?
Politika e jashtme dhe e sigurisë evropiane është lënë pas dore prej vitesh. Kjo vlen jo vetëm për fqinjët - kriza greke e borxheve, Brexiti, refugjatët - por edhe për vetëdijen globale të BE-së. Virusi Corona u klasifikua si një pandemi e mundshme që në dhjetor 2019 nga Tajvani. Madje dhe Kina pranoi në mes të janarit se sëmundja duhet të merret seriozisht. Kurse Gjermania dhe Evropa vazhduan të merren me veten gjë që bëri që regimet të nisnin me vonesë dhe pasi virusi Corona kishte hyrë tashmë në tokën evropiane.
Perspektiva të reja në mes të krizës së Coronës
Edhe rindezja e fundit e krizës siriane në fund të shkurtit tregoi se sa pak janë marrë vitet e kaluara me problemet thelbësore ndërkombëtare Gjermania dhe BE-ja. Ne mund të shpresojmë gjithmonë për partnerë të përsosur, por tani dhe pas Coronës do të duhet të merremi përsëri edhe me fqinjët jodemokratë. Kriza e Coronës do të çojë në një ndryshim epokal dhe, duke pasur parasysh situatën ekonomike, duhet të na aftësojë të mendojmë në mënyrë jokonvencionale, por mbi të gjitha në mënyrë politike më reale.
Kur Gjermania e quan strategjinë turke për krizën e Coronës si autoritare, ajo të krijon thuajse përshtypjen e një dëshpërimi. Edhe në vendet e tjera evropiane, me urdhër të qeverisë industria e ka ndryshuar profilin duke prodhuar pajisje mjekësore dhe edhe në këto vende po kontrollohen burimet e informacionit për virusin. Për më tepër Turqia zbatoi shumë më herët se vende të tjera kufizime për qarkullimin e udhëtarëve dhe nisi testet për virusin. Qeveria e Erdogan mund dhe duhet të kritikohet në shumë fusha, por strategjia e saj kundër virusit Corona nuk ka qenë shumë më e ndryshme se ajo e qeverive të tjera evropiane.
Si do të ishte sikur Turqinë ta përfshinim si partner strategjik në luftën kundër krizës së Coronës? Kështu për shembull industria e fortë turke e tekstilit me më shumë se katër milion punëtorë, ku punojnë dhe shumë refugjatë sirianë, mund të ndihmojë për të kompensuar mungesat e Evropës për veshje mbrojtëse dhe maska. Pas ndërprerjes së rrjeteve të furnizimit mes Kinës dhe Evropës prej krizës së Coronës dhe pasi u bë e qartë se efikasiteti dhe optimizimi me çdo çmim e bënë sistemin tonë ekonomik gjithnjë e më të ndjeshëm ndaj krizave, tani janë përsëri në modë riorganizimi dhe ri-rajonalizimi. Kjo e bën përsëri Turqinë një treg më tërheqës për Evropën, ndërkohë që Turqia do të ketë nevojë për BE-në si treg shitje edhe më shumë pas Coronës. Në mes të krizës së Coronës ofrohen perspektiva të reja edhe për të rinisur dialogun e vështirë me Erdogan dhe për të pranuar rolin e rëndësishëm strategjik të Turqisë për krahun jugor të Evropës, për të mos harruar as shfrytëzimin e levave ekonomike evropiane.
BE - një fuqi e madhe me përgjegjësi globale
Në vend që të përqendrohemi vetëm tek problemet tona ose të tregojmë me gisht ndaj të tjerëve, kjo situatë duhet ta bëjë Evropën të vetëdijshme për detyrimet e saj globale. Në planin afatshkurtër dhe afatgjatë pasojat politike dhe ekonomike do të jenë të mëdha. Për t'u përballur me to, kërkohet një bashkëpunim i vërtetë realpolitik me partnerët ndërkombëtarë - edhe për të forcuar sovranitetin vetiak. Ne nuk do të jemi në gjendje të shmangim ndryshimin e qëndrimeve tona shoqërore dhe ato të politikës së jashtme para dyerve të Evropës.
Oliver Rolofs
Evropa, pavarësisht nëse na pëlqen apo jo, është një fuqi e madhe ekonomike dhe politike me përgjegjësi ndaj më shumë se 500 milion qytetarëve të saj. Pjesë e kësaj përgjegjësie është tani më shumë se kurrë që të përballemi në mënyrë kritike dhe pragmatike me partnerë të pakëndshëm. Politikisht dhe ekonomikisht - pikërisht sepse gjeostrategjikisht jemi në të njëjtën varkë.
Oliver Rolofs është partner drejtues i zyrës së konsulencës strategjike "Connecting Trust" në Mynih dhe ekspert për Evropën Juglindore. Ai ka qenë për shumë vite shefi i komunikimit i Konferencës së Sigurisë në Mynih.
</doc>
<doc docid='dw_53087713' lang='sqi' type='mono' source='https://www.dw.com/sq/sq/rregulla-më-të-rrepta-për-hyrjen-në-gjermani/a-53087713' term='Corona'>
Në Gjermani hynë në fuqi sot rregulla më të rrepta të hyrjes në vend, për shkak të pandemisë Corona. Në Aeroportin e Frankfurtit mbi Main, policia federale i informoi që në mëngjes ata që erdhën. Ndër të tjera, gjermanët që kthehen nga vende të tjera duhet të kalojnë në një karantinë 14-ditore në shtëpi.
Kjo vlen në rastin e qëndrimit disa ditë jashtë vendit dhe për çdo lloj hyrjeje - me makinë, tren, anije ose avion. Ekzistojnë përjashtime ndër të tjera për ata që udhëtojnë për punë, shoferët e distancave të gjata dhe për punonjësit e kujdesit shëndetësor. Në rast shkeljeje vihen gjoba nga 150 deri në 25.000 euro. Masat janë të vlefshme deri më 19 prill dhe janë rezultat i një vendimi të qeverisë federale. Sidoqoftë, ato zbatohen nga landet federale.
Ndërkohë, në Gjermani, numri i personave të infektuar nga virusi Corona vazhdon të rritet. Deri tani, Institutit Robert Koch i janë raportuar 113.500 raste të sëmundjes Brenda një ditë kështu u shtuan 5.300 raste të reja.
Kurba me të infektuarit në këtë mënyrë po rritet përsëri më fort. Nga e mërkura deri të enjten rritja ishte pak më shumë se 5000 raste në ditë, në dy ditët e mëparshme se kishte vetëm 4.000 infeksione të reja të njohura.
Në këtë kontekst, shefi i Institutit Robert Koch Wieler foli dje për luhatje të natyrshme. Ai paralajmëroi që shifrat janë ende në një nivel të lartë. Prandaj nuk mund të flitet për shpengim.
aud (dlf, dpa)
</doc>
<doc docid='dw_53081216' lang='sqi' type='mono' source='https://www.dw.com/sq/sq/fmn-rënia-koniunkutore-në-përmasa-historike/a-53081216' term='Corona'>
Fondi Monetar Ndërkombëtar (FMN) llogarit me një vit katastrofal në ekonominë botëtore për shkak të pandemisë Corona. "Ne po konfrontohemi me një krizë të paparë ndonjëherë", tha shefja e FMN-së Kristalina Georgieva të enjten (09.04) pak para fillimit të mbledhjes së pranverës të FMN-së, që sivjet zhvillohet në mënyrë virtuale. Ajo theksoi, megjithatë, se "nuk kam aspak dyshim, që ne do t'i përballojmë sfidat."
Kreu i FMN-së konsideron si inkurajuese ndihmat financiare të vëna në dispozicion nga qeveritë në mbarë globin, që arrijnë një vlerë prej gjithsej rreth tetë bilionë dollarësh. Të enjten (09.04) Banka e Rezervave në SHBA, Fed, dekalroi një tjetër program emergjence me mbi 2,3 bilionë dollarë. Kësisoj duhet të mbështetet ekonomia, kryesisht ndërmarrjet dhe komunat, vuri në dukje Fed në Uashington. Shefii Bankës Qendrorre Jerome Powell deklaroi, se ripërtëritja ekonomike duhet "të jetë sa më e fuqishme që të jetë e mundur".
Të martën e ardhëshme (14.04) FMN-ja do të publikojë parashikimet konkrete për ekonominë. Georgieva tha, se këto do të jenë humbjet më të mëdha që pas derpresionit të viteve 1930 përpara gati 100 vjetësh. Ekonomia botërore sivjet do të ketë zhvillim negativ, me humbje. Para tre muajsh FMN parashikonte për 2020 një rritje të të ardhurave për frymë në më shumë se 160 vende, ndërsa aktualisht parashikohet tkurrje ekonomike në më shumë se 170 shtete të botës.
Pasiguri e madhe
Nëse jeta publike e paralizuar aktualisht në gjysmën e dytë të vitit bashkë me ekonominë do të përjetojnë një hop, atëherë mund të parashikohet një ripërtëritje e pjesshme në vititn 2021. Por ky parashikim është i "lidhur me shumë pasiguri", vuri në dukje Georgieva. "Mund të ndodhë edhe më keq." Kjo varet nga kohëzgjatja e pandemisë.
Kriza prek sipas FMN-së shtetet më të varfëra dhe vendet në zhvillim, që nuk mund të reagojnë si duhet ndaj saj. Këto vende kanë sisteme më të dobëta shëndetësore, më pak depozita në buxhet dhe ndodhen më fort nën presionin e investitorëve. "Gjatë dy muajve të fundit nga portofolet e vendeve në zhvillim janë tërhequr rreth  100 miliardë dollarë - mbi tri herë më shumë se në një krizë ekonomike botëore."
Georgieva shtoi, se së fundi mbi 90 shtete kanë parashtuar kërkesë për financime emergjence. Kjo nuk ka ndodhur asnjëherë më parë. ndërkohë është dhënë drita e gjelbër për programe ndihme në Ruandë, Madagaskar dhe Togo. FMN mund të japë kredi gjithsej një bilionë dollarë, ndërkohë që për financimet e emergjencës llogaritet që kërkesa të jetë rreth 100 miliardë dollarë. FMN ndërkohë po verifikon instrumentat që ka në dispozicion për të mbështetur vendet në nevojë, vuri në dukje shefja e këtij insitucioni financiar. Synohet që të hapen linja kredishë profilaktike si dhe në disa shtete të varfëra të lehtësohen borxhet, në mënyrë që paratë të mund të derdhen në sistemin shëndetësor.
hb/ar (rtr)
</doc>
<doc docid='dw_53060778' lang='sqi' type='mono' source='https://www.dw.com/sq/sq/idlib-turqia-do-ta-humbasë-këtë-konflikt/a-53060778' term='Corona'>
Deutsche Welle: Një javë luftoi ushtria turke kundër trupave të diktatorit, Bashar al-Asad në Idlib. Pas kësaj presidenti turk, Erdogan ra dakord më 5 Mars me mbështetësin më të madh të Asadit, presidentin Putin për një armëpushim që ende funksionon. Po për sa kohë do të heshtin armët?
Guido Steinberg: Deri më tani nuk mund të thuhet, se sa kohë do të mbajë armëpushimi. Por është e qartë, që Siria dhe mbështetësit rusë, libanezë dhe iranianë kanë vendosur ta marrin provincën Idlib. Ajo që shohim tani aty momentalisht janë luftime në tërheqje të Turqisë dhe aleatëve të saj. Jam i bindur, se gjatë verës do të ketë sërish luftime, po ashtu edhe ofensiva e madhe e filluar në prill 2019, në një moment do të sjellë sukses për Bashar al-Asad.
Çfarë roli luan këtu përhapja e mundshme e virusit Corona në rajonin e Idlibit?
Mund të ndodhë, që epidemia e Coronës në Siri të bëjë që palët në luftime në Idlib të jenë më të kujdesshme. Veçanërisht regjimi i Asadit duhet të vrasë mendjen, se si t'i mbajë të afta trupat e pakta që ka për të luftuar. Por nuk duhet të presësh, që epidemia do sjellë fundin e luftimeve. Duket më shumë se nga kjo epidemi janë prekur civilët në kampet e refugjatëve.
Presidenti Erdogan e di, që ofensivën e Asadit kundër vullnetit të Putinit e pa mbështetjen e perëndimit vetëm mund ta ngadalësojë, por jo ta ndalë për një kohë të gjatë. A duhet ta mbështesë NATO Erdoganin për të mbrojtur njerëzit në Idlib. A nuk ka Europa një detyrim humanitar për të ndihmuar?
Ka një përgjegjësi humanitare të europianëve. Megjithatë ata duhet t'i përgjigjen këtij detyrimi vetëm me massa ndihme. Kjo luftë qytetare ka marrë fund. Nëse donin NATO apo edhe BE të ndërhynin, atëherë kjo do kishte qenë e mundur para vitesh. Tani, edhe para pandemisë së Coronës kjo nuk është më realiste. Ne shohim, se në vitet e fundit, Turqia ka mbështetur islamistët në Siri, momentalisht është organizata, Hayat-Tahrir-al-Sham, HTS që sundon në Idlib. Kjo është organizata pasuese e mbështetësit të Al-Kaidës, Frontit Al-Nusra. Nuk do të ishte e drejtë, që perëndimi në këtë rast të kalonte në anën e një organizate të tillë. Europianët e amerikanët bëjnë mirë të pranojnë, se kjo luftë qytetarë është vendosur ndërkohë. Dhe nga kryengritësit duhet kërkuar që të tërhiqen nga Idlibi. Sepse, ashtu si Asadi, janë po aq përgjegjës për vuajtjen e popullatës.
Çfarë doni të thoni me atë, që edhe kryengritësit janë „po aq" përgjegjës për vuajtjen e popullatës si Asadi që bombardon popullsinë dhe spitalet në Idlib nga prilli 2019?
Hayat-Tahrir-al-Sham është një organizatë terroriste, që jo më kot qëndron në listën e organizatave terroriste në shumë vende, edhe në Gjermani. Por për vlerësimin tim luan rol kryesor diçka tjetër, që kjo luftë qytetare ndërkohë është humbur. Përpjekja e kryengritësve për të mbajtur Idlibin dhe mbështetja nga ana e Turqisë, çon vetëm aty që vuajtja e njerëzve të zgjatet. Natyrisht që është regjimi i Asadit përgjegjës në radhë të parë për shpërthimin e luftës. Regjimi i Asadit është po ashtu përgjegjës për pjesën më të madhe të viktimave dhe krimeve të luftës. Megjithatë në një pikë të caktuar, duhet thënë që ky konflikt nuk mund të fitohet më.
Në Idlib jetojnë krahas terroristëve të HTS edhe kryengritës të tjerë dhe shumë opozitarë demokratë që u evakuuan atëherë në provincë. Si do të duket e ardhmja për njerëzit nën Asadin?
Guido Steinberg
Ajo që është shumë e qartë, është se Asadi do ta marrë provincën. Prandaj shtrohet çështja e së ardhmes së kryengritësve. Unë mendoj, se mundësia e vetme, që ata kanë për të mbijetuar apo për t'i ikur një burgosjeje me pasoja të paparashikueshme, është që të tërhiqen në Turqi. Kjo do të ishte e kuptueshme, sepse Turqia i ka mbështetur ata, më së voni në 2012-n. Ajo është bashkëpërgjegjëse, që mes kryengritësve u përzienë islamistë që nga viti 2013. Ajo duhet t'i pranojë kryengritësit dhe një numër në rritje të refugjatëve. Pavarësisht se cili skenar është i mundur, një valë refugjatësh nuk mund të ndalet. Do të shkojnë njerëz në Turqi, pyetja që shtrohet, është nëse Turqia do të hapë kufijtë.
Erdogan kërkon të pengojë rënien e Idlibit në duart e Asadit. Pse këmbëngul ai?
Prej vitit 2015 prioriteti i ri i politikës turke në Siri është të pengojë që krahu i atjeshëm i PKK-së, të ashtuquajturat Forcat e Mbrojtjes Popullore të forcohen dhe të kontrollojnë territore të ngjashme me format shtetërore. Do të ishte e logjikshme që Turqia të përqëndrohet tek kjo. Por qeveria e Erdoganit vazhdon të mbështesë kryengritësit, për të kontrolluar rajonin me qëllim që të luajë rol në çdo rregullim politik të vendit. Kjo politikë, megjithëse, lufta civile është vendosur, është arsyeja kryesore, pse shohim këtë katastrofë në Idlib, që do të ashpërsohet me epideminë e Coronës. Turqia mund të luajë rolin e saj, që kryengritësit të mos luftojnë kundër regjimit të Asadit. Por ajo nuk e bën këtë. Tani bëhet fjalë të shpëtohen ato copëza që kanë mbetur nga politika e saj në Siri, kjo ëshë në fakt një betejë e tërheqjes, dhe Turqia do ta humbasë këtë konflikt.
Ministri i Jashtem turk, Mevlüt Cavusoglu ka sinjalizuar, që rajone poshtë rrugës kombëtare M4 që kontrollohen nga rebelët do t'i jepet Rusisë. Do të mbetej një zonë e vogël që do të kontrollonin rebelët e mbështetur nga Turqia. Nga ana tjetër kjo zonë do të ishte e paaftë për të mbijetuar e do ishte e varur nga ndihma ndërkombëtare. Sa realiste është kjo?
Nuk besoj në zgjidhje, tek të cilat Turqia kontrollon territore të kryengritësve në Sirinë veriore. Regjimi i Asadit është tërësisht i vendosur të marrë sërish të gjitha pjesët e vendit. Kjo do të zgjasë një kohë, por Siria dhe mbështetësit rusë dhe iranianë janë të një mendimi, se duan ta marrin të gjithë territorin. Nuk ka asnjë zgjidhje, tek e cila Turqia të kontrollojë edhe më tej territore në Idlibin verior. Kjo është betejë në tërheqje, me të cilën Turqia kërkon të justifikojë relevancën e saj në negociata. Turqia do të mbetet relevante, por ajo do të vendoset gjithnjë e më shumë nën presion ta dorëzojë këtë territor.
Guido Steinberg është ekspert i Fondacionit Shkenca dhe Politika në Berlin. Nga viti 2002 deri në vitin 2005 ai ka qenë referent për terrorizmin ndërkombëtar në zyrën e kancelarisë gjermane.
</doc>
<doc docid='dw_53084089' lang='sqi' type='mono' source='https://www.dw.com/sq/sq/komisioni-sugjeron-kthim-gradual-drejt-normalitetit/a-53084089' term='Corona'>
Si fillim, Komisioni këshillon që lehtësimet të bëhen në nivel vendor, në mënyrë që po të jetë nevoja, ato të anulohen. Sepse një gjë është e pashmangshme: Çdo zbutje e kufizimeve çon  në rritje të numrit të infektimeve, thuhet në draftin e Komisionit.
Prandaj Komisioni sugjeron që çdo vend duhet të plotësojë dy kushte: ngadalësim të ndieshëm të përhapjes së virusit të ri dhe një numër të mjaftueshëm shtretërish spitalorë dhe intensivë. Veç kësaj vendet që duan të lehtësojnë masast, duhet të kenë teste të mjaftueshme për ta ndjekur dhe kontrolluar përhapjen e infektimeve.
Komisioni propozon gjithashtu që personat e grupeve më të rrezikuara të mbrohen më shumë nga të tjerët. Për fëmijët strategjia e daljes parashikon kthimin e tyre në shkolla, por jo si më parë.
Shkollat duhet të garantojnë distancë mes fëmijëve: Pra, klasat të zvogëlohen dhe mësimi të bëhet me turne.
Prezantimi javen e ardhshme
Sipas  së përditshmes gjermane FAZ, kryetarja e Komisionit Ursula von der Leyen, do ta prezantonte këtë plan qysh të mërkurën. Por vende, si Italia, Franca, Spanja, e të tjera, ku pandemia është ende në kulm, ishin jo fort të kënaqura që Komisioni po fliste për një strategji në këtë moment, kur në disa vende pandemia  është duke përjetuar kulmin.
Von der Leyen do ta prezantojë planin e saj, pas pushimeve të Pashkëve, pra javën e ardhshme.
Austria ka paralajmëruar se do të fillojë me heqjen graduale të masave parandaluese.  Po ashtu edhe Danimarka, e cila ka paralajmëruar se nga 15 prilli fëmijët do të mund të kthehen në shkolla.
Gjermania do t'i mbajë masat kufizuese deri më 19 prill. Disa kryeministra landesh, si Armin Laschet (CDU) dhe Markus Soeder (CSU), po ngulin këmbë që të ketë një plan për kthimin në normalitet.
Por kancelarja Angela Merkel doli të enjten para medias dhe sërish tha se masat nuk do ndryshohen deri më 19 prill. Ajo tha se kufizimet do të mbeten edhe për "një kohë të gjatë”, por nuk përjashtoi mundësinë e një zbutjeje të vogël së shpejti.
</doc>
<doc docid='dw_53070520' lang='sqi' type='mono' source='https://www.dw.com/sq/sq/preferenca-e-kinës-për-gjellë-me-kafshë-të-egra/a-53070520' term='Corona'>
Një vizitor nga Kina tregon me entuziazëm pas kthimit nga Gjermania se sa e madhe është "oferta për mish qeni dhe macesh" në supermarketet gjermane. Ai nuk e kishte vënë re se kishte përfunduar në departamentin e ushqimit të kafshëve shtëpiake. Këtë shaka e dëgjon shpesh në shkëmbimin ndërkulturor midis Kinës dhe Gjermanisë. Ajo konfirmon një nga paragjykimet e shumta që kanë gjermanët për kinezët: në Mbretërinë e Mesit qentë i hanë.  Kjo përshtypje nuk është plotësisht e gabuar, por mishi i qenve nuk është në meny në të gjithë vendin dhe në asnjë mënyrë në të gjitha restorantet. Katërkëmbëshit, të cilët shumicën e herëve i rrisin posaçërisht për t'i therrur, janë kryesisht pjesë e kuzhinës rajonale.
Por që kur qentë dhe macet janë bërë gjithnjë e më popullorë si kafshë shtëpiake në familjet kineze, kritikat se të pranishmit po hanë "mikun më të mirë" janë bërë më të forta. Për shembull në Yulin, në një qytet në Kinën Jugperëndimore. Që nga viti 2009 atje zhvillohej një "festival i mishit të qenve" çdo vit në verë. Kjo zemëronte aktivistët e të drejtave të kafshëve. Në vitin 2017, këshilli i qytetit Yulin e ndaloi shitjen e mishit të qenve. Sidoqoftë, shoqatat e mbrojtjes së kafshëve vazhdojnë të regjistrojnë tregti dhe konsum të këtij mishi. Kjo flet për problemin: ligjet janë një gjë, zbatimi është një tjetër.
Dezinfektim i kafshëve pas epidemisë në një treg kinez në vitin 2003, pas epidemisë SARS
Ndalimi i tregtisë së kafshëve të egra  Pas shpërthimit të pandemisë së virusit Corona në provincën qendrore kineze Hubei, qeveria qendrore kineze miratoi me shpejtësi në fund të shkurtit një ndalim të gjuetisë, transportit, tregtisë dhe konsumit të kafshëve të egra. Kjo nuk vlen për "speciet e kafshëve të konsoliduara", siç janë pëllumbat dhe lepujt. Në atë kohë, shkencëtarët dyshuan se lakuriqët e natës janë origjina e virusit Corona, i cili është përhapur në të gjithë botën.  Fakti që viruset po përhapen gjithnjë e më shumë nga kafshët e egra te njerëzit nuk është asgjë e re, as diçka posaçërisht kineze. Qysh në vitin 2008, virologu gjerman Christian Drosten zbuloi pas epidemisë SARS në një projekt studimor që viruset Corona ndodhen edhe tek lakuriqët gjermanë të natës.  Problemi është kontakti midis kafshëve të egra dhe njerëzve, i cili po bëhet gjithnjë e më i zakonshëm për shkak të konsumit ose shkatërrimit të habitateve. Elizabeth Maruma Mrema, Sekretare e Përgjithshme e Konventës së Kombeve të Bashkuara për Shumëllojshmërinë Biologjike kërkoi në gazetën angleze "The Guardian" që komuniteti botëror të insistojë që tregjet e kafshëve të egra të mbyllen për të "parandaluar pandemitë e ardhshme". Kina nuk është shembulli i vetëm i rreziqeve. Ebola në Afrikën Perëndimore ose virusi Nipah në Malajzi gjithashtu kaluan nga kafshët e egra te njerëzit.  Kundër traditës  Por masa të tilla janë në kundërshtim me traditën kineze. Ne e dimë që kafshët e egra janë përbërës të preferuar në kuzhinën kineze që nga filozofi Mengzi. Pasardhësi i rëndësishëm i Konfucit jetoi në shekullin e tretë para Krishtit. Në shkrimet e tij filozofike ai meditoi për vështirësinë për të vendosur: "Unë i dua peshqit dhe gjithashtu dua putrat e ariut. Kur nuk mund t'i kombinoj të dyja, i lë peshqit dhe mbetem te putrat e ariut. Unë e dua jetën, dhe e dua edhe detyrën. Kur nuk mund të pajtoj të dyja, atëherë unë heq dorë nga jeta dhe i përmbahem detyrës ".
Në Vuhan u hapën të mërkurën aeroportet
Putrat e ariut bëjnë pjesë në "tetë thesaret" në traditën kineze. Kafshët dhe bimët e "Tetë Thesareve", shikohen si medikamente edhe në Mjekësinë Tradicionale Kineze (TCM) që prej mijëra vjetëve. Efekti bazohet në përvojat. Vetëm në disa barishte mjekësore dhe në disa produkte shtazore ka mundur të vërtetojë efekte mjekësia zyrtare.  Gjuetarët dhe uria  Që kafshët e egra u pranuan në shoqëri, kjo ka nisur që në dinastinë e fundit perandorake të Qing (1644-1919). Pas themelimit të Republikës Popullore të Kinës në 1949, vendi u godit fillimisht nga një thatësirë tre vjeçare. Pastaj pasuan vendime fatale politike nën Mao Ce Dunin, të cilat rezultuan në 45 milionë të vdekur nga uria. Në hallin e tyre, njerëzit hëngrën gjithçka që mund të gjenin.  Fundi i mungesës  Varfëria në Kinë është zhdukur vetëm në 30 vitet e fundit si rezultat i rritjes së vrullshme ekonomike. Por me rritjen e mirëqënies, konsumohet gjithnjë e më shumë mish kafshësh të egra. Kjo është simbol i statusit. Ndërkoha ka elementë të fuqishëm të tregut, që e nxisin në mënyrë komerciale tregtinë e kafshëve të egra.  Për shembull, kur Zona Speciale e Shenzhenit shpalli se do të ndalonte konsumin e mishit të maceve dhe qenve në 1 maj të vitit 2020, në rrjetet sociale u lexuan edhe kritika, kryesisht nga prodhuesit e mishit të qenve. Një nga argumentet e tyre: qyteti i Shenzhenit heq dorë kështu nga një pjesë e qenësishme e kulturës ushqimore kineze.
</doc>
<doc docid='dw_53062588' lang='sqi' type='mono' source='https://www.dw.com/sq/sq/corona-gjermanët-në-mes-të-qetësisë-dhe-frikës/a-53062588' term='Corona'>
Sa i frikëson gjermanët kriza e Coronas? Kompania e sigurimeve R + V prezantoi sondazhin e fundit. Rezultati i sondazhit përfaqësues e befasoi politologun e Heidelbergut, Manfred Schmidt. Ai e kryen hulumtimin për kompaninë e sigurimeve që prej 15 vjetësh.  Përveç frikës së shtuar se mund të thellohet rënia ekonomike, gjermanët aktualisht janë mjaft të qetë për shëndetin dhe për punën e tyre. "Ata duken çuditërisht të shpenguar ose të qetë," thotë Schmidt.  Pak frikë nga infektimi  Ai që beson se gjermanët janë shumë të shqetësuar për shëndetin e tyre e ka gabim. Në krahasim me vitin 2019, frika për një sëmundje të rëndë është rritur vetëm me gjashtë pikë përqindjeje, nga 35 në 41 përqind. Kjo është vlera e dytë më e ulët që nga viti 1992, më e ulta ishte vitin e kaluar.  "Ky është një lajm sensacional. Me të vërtetë më habiti", thotë Schmidt. "Kjo ka të bëjë me një besim të çuditshëm se vetë nuk do të kesh probleme me shëndetin dhe se rreziku është diku tjetër." Sidoqoftë, shkencëtari pranon që mund të ketë luajtur një rol struktura moshore e të anketuarve. "Rreziku është më i lartë tek të moshuarit - këtu pyetja iu shtrua të gjitha grupmoshave.  Që para se të shpërthejë masivisht pandemia, instituti i studimit të opinionit infratest-dimap kishte arritur rezultate disi të ndryshme në pyetjen për tendencën në Gjermani. Në atë kohë, më shumë se gjysma e gjermanëve (51%) shprehen frikën se mund të qenë infektuar vetë me virusin ose anëtarët e familjes së tyre.  Recesion i afërt  Sidoqoftë, në të gjitha studimet del në pah se ekziston shqetësimi në rritje për një rënie ekonomike. Në studimin e R + V, krahasuar me vitin 2019 kemi rritje spektakolare me 23 përqind në 58 përqind. Frika nga recesioni megjithatë nuk ecën paralel me frikën e humbjes së vendit të punës.  Vetëm një e katërta e të pyeturve janë të shqetësuar për punën e tyre - po aq sa në vitin 2019 dhe gjithsej më pak se në 30 vjet. Për Schmidtin, kjo ka shumë të bëjë me masa të tilla si masat për punën me kohë të shkurtuar dhe me financime të tjera të qeverisë. Schmidt beson se këtë shumica e gjermanëve e shohin këtë si të dobishme dhe qetësuese.  Sidoqoftë, të gjitha institutet e sondazhit bien dakord për një gjë: Në sytë e gjermanëve, qeveria bën një punë të mirë në krizë dhe lavdërohet për këtë. Ky është gjithashtu rezultat i studimit aktual të R + V. Në dhjetë vitet e fundit, pothuajse gjysma e të anketuarve mendonin se politikanët janë të mbingarkuar në parim nga krizat. Gjatë krizës financiare në vitin 2010 (62 përqind) dhe krizës së refugjatëve në vitin 2016 (65 përqind) ishin pothuajse dy të tretat.  Në krahasim me këtë, thotë Manfred Schmidt, gjykimi i gjermanëve në krizën e Coronas për politikën është mjaft i butë. Sipas sondazhit të fundit, vetëm 46 përqind e gjermanëve mendojnë se politikanët janë të mbingarkuar - kjo është një nga vlerat më të ulëta në dhjetë vitet e fundit.
</doc>
<doc docid='dw_53048177' lang='sqi' type='mono' source='https://www.dw.com/sq/sq/aeroporti-i-frankfurtit-i-paralizuar/a-53048177' term='Corona'>
Frankfurti është nyja më e rëndësishme për qarkullimin ajror të Gjermanisë - në këtë qytet ndodhet aeroporti më i madh i vendit. Por tani si në të gjithë Gjermaninë edhe aty gati nuk lëviz asgjë.
Javën e kaluar Fraport bëri të ditur, se në këtë aeroport kanë mbërritur vetëm 66.151 pasagjerë, vetëm 5% e shifrës që normalisht qarkullon nëpër këtë aeroport, një rënie prej 95% e numrit të tyre. Vitin e kaluar kaluan nëpër këtë aeroport më shumë se 70 milionë pasagjerë. Kurse vëllimi i transportit të mallrave ka rënë me 25%, në 32.904 tonë.
Koha përdoret për rikonstruktim
Aeroporti i Frankfurtit po e përdor rënien e fortë të numrit të pasagjerëve për një rikonstruktim të përgjithshëm të pistave jugore të fluturimit. Me bllokimin e tyre janë në funksion tani vetëm dy nga katër pistat e zakonshme.
Njëra nga pistat është kthyer për shkak të krizës në vendparkim për avionët e Lufthansës që nuk lëvizin prej ditësh nga vendi. Ndërsa një terminal pasagjerësh është mbyllur plotësisht. Për shumë punonjës të aeroportit është aplikuar për punën me orar të shkurtuar.
</doc>
<doc docid='dw_53056126' lang='sqi' type='mono' source='https://www.dw.com/sq/sq/sarrazin-ligji-i-jashtëzakonshëm-për-coronën-në-hungari-duhet-të-jetë-i-kufizuar-në-kohë/a-53056126' term='Corona'>
DW: Javën e kaluar, kryeministri hungarez Viktor Orbán përfitoi prej parlamentit që miratoi një ligj të ashtuquajtur emergjence, kompetenca të gjera. Ai tani mund të qeverisë praktikisht me dekret. A është ky fundi i demokracisë në Hungari apo një hap i domosdoshëm në krizën e Coronës?
Manuel Sarrazin: Gjëja e pazakontë është që kjo e drejtë nuk është e kufizuar në kohë, por vlen deri në anulimin e saj dhe që njëkohësisht Parlamenti mund të mos jetë në gjendje të mblidhet për shkak të situatës së Coronës. Kjo do të thotë që qeveria hungareze mund të ketë mundësinë të punojë me këtë legjislacion në mënyrë të vazhdueshme pa kontrollin parlamentar. Dhe kjo, nëse zt. Orbán do ta bënte këtë në plan afatgjatë, vërtetë mund të përbëjë një ndryshim të përhershëm në ndarjen e pushteteve në Hungari.
Ju përdorni mënyrën kushtore. A keni frikë se kriza aktuale është një justifikim për të vendosur ndryshime të tilla përgjithmonë?
Unë në fakt mendoj që herët a vonë zoti Orbán do të rikthehet në stilin e deritanishëm të qeverisë së tij. Vendi është edhe në gjendjen e tanishme ose në atë të mëparshme në një shkallë të një demokracie pa alternativë, një mungesë të konstruktuar alternativash në drejtim të Fidesz, pra unë nuk shoh ndonjë nevojë pse tani duhet të vendoset formalisht një diktaturë në thonjëza. Në të njëjtën kohë, sigurisht mund të lejohet që ai gjithashtu të përdorë këtë kohë të mungesës së kontrollit dhe të debatit publik për të instaluar masa të caktuara kufizuese, siç është çështja e mbulimit të lirë mediatik të sëmundjes.
Nisur prej këtij kërcënimi për lirinë e shtypit dhe ndarjen e pushteteve, a nuk duhet që më në fund të merren masa më të rrepta nga ana e BE-së, dhe gjithashtu edhe e Gjermanisë?
Para së gjithash, unë mendoj se është e rëndësishme të shikojmë nga afër se deri në çfarë shkalle këto fuqi për të marrë masa shumë drakoniane, të cilat i janë dhënë zt. Orbán nga Parlamenti - gjoja për të luftuar pandeminë - vërtetë çojnë në një trajtim më efektiv të sëmundjes në Hungari. Deri tani, lajmet që marr nga Hungaria tregojnë se ka shumë pak teste, se ka informacion shumë të keq për popullatën. Dhe mbretëron një konfuzion i madh se si është situata në të vërtetë ...
Kjo do të thotë se mendoj duhet ta vendosim gishtin në plagë që edhe këto masa drakoniane padyshim nuk çojnë në një kontroll vërtet të suksesshëm të Coronës në Hungari. Unë mendoj se kjo është ajo që i preokupon tani njerëzit në Hungari, bashkë me çështjen e demokracisë.
Atëherë, ku duhet përdorur tani leva për të forcuar vlerat evropiane?
Para së gjithash, mendoj se BE ka një interes jo vetëm të flasë për sundimin e ligjit në Hungari, por edhe të shikojë se në çfarë mase është e suksesshme lufta atje. Së dyti, unë mendoj se në parim duhet të ekzistojë një pakt evropian që të gjitha masat që kanë marrë shtetet anëtare në lidhje me pandeminë të shqyrtohen edhe një herë nga Komisioni Evropian, si mbrojtës të Traktateve, në lidhje me konformitetin e tyre me të drejtën dhe vlerat evropiane të parashikuara në nenin 2 të Traktatit të BE-së. Atëherë do të jemi në gjendje të bëjmë një krahasim nëse masat që janë ndërmarrë në Hungari janë vërtetë më të gjera se në vendet e tjera ose ishin më të efektshme. Unë mendoj se kjo duhet të jetë një element shumë i rëndësishëm. Dhe ne mund të mësojmë edhe nga kjo situatë!
Jo vetëm në Hungari shohim se pushteti është përqendruar gjithnjë e më shumë tek një person, qoftë kryeministri apo presidenti, dhe që Corona po përdoret gjithashtu si levë për t‘i legjitimuar ata dhe për të monopolizuar edhe më shumë pushtetin ...
Në përgjithësi vitet e fundit ne kemi parë një prirje që modeli i liderëve të fortë - në thonjëza - si gjoja garantë të stabilitetit, të sigurisë dhe të përparimit ka fituar përparësi, dhe se demokracia liberale ka qenë nën një presion të ashpër në të gjithë rajonin. Unë mendoj se kjo krizë është, natyrisht, një moment i mirëpritur për disa qarqe për ta forcuar edhe më tepër këtë ide dhe për të adoptuar stile qeverisjeje të ndryshme nga ato që kërkon shembulli evropian. Ne duhet të jemi shumë të kujdesshëm që me veprimet tona si në Gjermani, por edhe në vendet e tjera të BE-së, të mos bëhemi në këtë krizë bartës të proceseve të tilla! Kjo është arsyeja pse është shumë e rëndësishme që Bundestagu gjerman është ende i aftë të punojë dhe që ne i kemi kufizuar në kohë kompetencat e posaçme të qeverisë federale në kuadrin e masave të gjendjes së jashtëzakonshme.
Si President i Shoqatës së Evropës Juglindore, çfarë rekomandimi i jepni politikës gjermane në lidhje me zhvillimet e përshkruara në rajonin e Evropës Juglindore?
Para së gjithash, për mendimin tim është shumë e rëndësishme që politikanët në Gjermani të kujdesen jo vetëm për "krizën tonë", por t'i mbajnë sytë hapur për proceset dhe zhvillimet në rajon. Dhe kjo vlen si për luftën akute kundër virusit Corona ashtu edhe për pyetjen, se cilat masa dhe zhvillime politike rezultojnë prej kësaj situate. E rëndësishme është nëse Gjermania vëren diçka dhe nëse në Gjermani diskutohet për këto dhe natyrisht me çfarë toni. Dhe në rastin e luftimit ndaj Coronës, është e rëndësishme që qeveria gjermane dhe Bashkimi Evropian të jenë të gatshëm të jenë të pranishëm në rajon, me infrastrukturë por dhe ndihmë financiare. Unë mendoj se kjo është gjëja më e rëndësishme që mund të bëjmë.
Në lidhje me Hungarinë, është gjithashtu e rëndësishme, sipas mendimit tim, të gjejmë fjalë kritike dhe të qarta. Por kur flasim me Hungarinë nuk duhet të harrojmë se edhe ne duam që kriza të luftohet në mënyrë efektive në Hungari, sepse natyrisht që është gjithashtu një kërcënim për popullin e Hungarisë. Nuk duhet që për shkak të Orbánit të duket sikur BE-ja nuk interesohet për shëndetin e njerëzve në Hungari, por vetëm për çështje formale, në thonjëza. Nuk është kështu. Dhe ne nuk duhet të lejojmë që të krijohet kjo përshtypje. Kjo është arsyeja pse është e rëndësishme të flasim për të dyja: menaxhimin e krizës së Coronës nga qeveria hungareze, por edhe për fuqitë shumë, shumë shqetësuese që Parlamenti i ka dhënë zt. Orbán.
Manuel Sarrazin, anëtar i Bundestag (Lidhja 90 / Të Gjelbrit), është President i Shoqatës për Evropën Juglindore (SOG). SOG është shoqata më e rëndësishme në Gjermani që këshillon politikën për çështjet e Evropës Juglindore.
Intervistoi Adelheid Feilcke, drejtuese e redaksisë DW Evropa.
</doc>
<doc docid='dw_53056089' lang='sqi' type='mono' source='https://www.dw.com/sq/sq/vullnetarë-për-virologët-në-luftë-kundër-virusit/a-53056089' term='Corona'>
Sigrun Späte nga Dortmund e mban pothuajse gjithmonë me vete orën e saj Smartwatch. Por tani të dhënat që mat dhe regjistron ora si pulsi, rrahjet e zemrës, hapat apo fazat e gjumit Sigrun Späte nuk i mban më vetëm për vete por ia vë në dispozicion Institutit gjerman për Virologjinë Robert Koch (RKI).
"Unë dua t'u ndihmoj shkencëtarëve që të mbledhin sa më shumë të dhëna që të jetë e mundur në mënyrë që të luftojnë virusin Corona", thotë ajo për DW. "Kjo është arsyeja pse po marr pjesë në këtë projekt." Që nga dita e sotme, personat që kanë Smartwatch mund t'ua vënë në mënyrë anonime në dispozicion të dhënat e tyre virologëve të RKI-së.
Ndryshimet në ritmin e gjumit, të aktivitetit fizik apo një rritje e rrahjeve të zemrës kur dikush nuk po kryen ndonjë aktivitet - janë për studiuesit sinjale, se dikush mund të jetë infektuar me virusin Corona. Me këtë RKI do të krijojë një hartë që tregon përhapjen e virusit.
Drejtori i RKi, Prof. Lothar Wieler
Të dhëna sa më të sakta për përhapjen e virusit Corona
Shpresojmë që në këtë projekt të marrin pjesë shumë vetë, thotë Presidenti i RKI-së Lothar H. Wieler, sepse "sa më shumë njerëz të na vënë të dhënat e tyre në dispozicion, aq më të sakta bëhen gjetjet tona për përhapjen e virusit Corona." Wieler shpreson së këto të dhëna do të ndihmojnë për të identifikuar vatrat e infeksionit dhe kjo mund të ndihmojë për të gjykuar më me saktësi për efektivitetin e masave kundër Coronës dhe përhapjen e saj.
Në Gjermani dhe disa vende të tjera të Evropës po diskutohet dhe punohet aktualisht për një aplikacion për të regjistruar se kush mund të ketë pasur kontakt apo të ketë qenë pranë personave të infektuar dhe kush mund të jetë infektuar. Për këtë mund të përdoren të dhëna të përfituara me Bluetooth ose GPS. Sidoqoftë, ende nuk është e qartë saktësisht se si do krijohet aplikacioni i ri në luftë me virusin Corona.
</doc>
<doc docid='dw_53044551' lang='sqi' type='mono' source='https://www.dw.com/sq/sq/quo-vadis-shoqëri-e-hapur-corona-dhe-pasojat/a-53044551' term='Corona'>
Ne fshehim fytyrat pas maskave, nuk japim më dorën dhe i shmangemi njëri-tjetrit. Në luftë kundër virusit Corona shumë rregulla kanë ndryshuar. A po sakrifikon shteti liritë tona qytetare? Sa më tepër janë në fuqi masat për të kufizuar pandeminë, aq më shumë po shtohen në Gjermani zërat se sa të justifikuara janë ato dhe frika se këto masa ekstreme mund të çojnë në gërryerjen e shtetit ligjor. E vetmja gjë që është e sigurt, është se virusi Corona mund të ketë pasoja fatale dhe se po përhapet dhe më tepër dhe se zbulimi i ndonjë vaksine kërkon shumë kohë.
Organet legjislative dhe gjyqësori duhet të jenë vigjilentë
Peshkopi katolik i Esenit, Franz-Josef Overbeck, tha në një intervistë për Deutschen Welle se shteti duhet të përdorë instrumentet e tij në të mirë të mbrojtjes së popullsisë, por "organet legjislative dhe judikative duhet të jenë vigjilentë që politika ta ketë të qartë se kur duhen shfuqizuar masat kufizuese.” Por sipas tij institucionet demokratike në Gjermani vazhdojnë të funksionojnë edhe në kohë krize.
Franz-Josef Overbeck
Edhe kryetari i Këshillit të Kishës Protestante-Luteriane, Heinrich Bedford-Strohm, u shpreh në një intervistë për Bayerischer Rundfunk, se vendimmarrësit në Gjermani po punojnë me përgjegjësi.
Selmin Çalışkan, drejtore për marrëdhëniet institucionale pranë zyrës së Berlinit të Fondacionit për Shoqëri të Hapur, të themeluar nga hungarezi George Soros, thotë se gjermanët në shkallë të gjerë po i pranojnë kufizimet e lirive qytetare, por se "për të gjitha kufizimet e të drejtat themelore duhet të përcaktohet një datë e qartë, se kur do të shfuqizohen". Fondacioni Soros mbështet në Gjermani disa organizata që merren me të drejtat e njeriut dhe të mediave. Por me fondet e projektit financohet edhe OJQ "Rrjeti i Argjendtë" në Berlin që ofron në gjuhë të ndryshme këshillime telefonike për të moshuarit ose njerëzit në nevojë.
A është Gjermania shembullore në përballimin e krizës?
Selmin Çalışkan, e cila më parë ka qenë sekretare e përgjithshme e Amnesty International për Gjermaninë thotë se bie në sy, se shteti po jep ndihma të mëdha për ekonominë, për sipërmarrësit, për pronarët e bizneseve të vogla ose për sektorin e shëndetësisë, por nuk e ka marrë në konsideratë sektorin e shoqërisë civile.
Çalışkan thotë se në sektorin e shoqërisë civile në Gjermani janë të punësuar rreth katër milionë vetë dhe kontribuojnë dhe rreth 600.000 vullnetarë.
Politologu Alexander Carius thotë se shumë prej tyre, sikurse edhe infermierët apo shitësit në supermarkete, punojnë në kushte pune të vështira dhe marrin paga të ulta. Sipas tij në Gjermani hendeku mes familjeve me të ardhura të larta dhe familjeve të varfëra që kanë vështirësi masive për të mbijetuar po vazhdon të thellohet.
A do të ketë kthim në normalitet?
Politologu Carius nuk beson se Gjermania do të kthehet pas krizës në normalitetin që ekzistonte para saj. "Ne do të na duhet të ripërcaktojmë se ç'është normale," thotë Carius. Në të ardhmen shumë nga gjërat që i konsideronim normale në jetën tonë para krizës - konsumi i mallrave, mundësia për të udhëtuar në vende dhe qytete të tjera - nuk do të jenë më të mundshme në këtë masë.
Politologu, Alexander Carius
Sipas Cariusit kriza i jep mundësinë Gjermanisë që të bëhet "më solidare, më e drejtë, të tregojë më tepër kujdes ndaj mjedisit dhe klimës, të jetë më e përgatitur për të përballuar rreziqet e jashtme, qofshin ato të lidhura me klimën, pandemi, apo kriza masive ekonomike dhe financiare". "Sidomos, koha e krizës lejon një ndryshim të drejtimit."
Çalışkan thotë se infermirët apo kujdestaret e kopshteve dhe të çerdheve duhet të paguhen më mirë dhe të kenë kushte më të mira pune, sepse vënë jetën në rrezik. Ajo kërkon edhe kushte më të mira për të pastrehët dhe refugjatët.
Cariusi thotë se politika duhet të shfrytëzojë rastin për një transformim socialo-ekonomik dhe për ristrukturimin e sektorëve që synon të mbështesë, si ai i automonbilëve dhe i energjisë. Sipas tij këto transformime nuk do të ndodhin pa konflikte. Ai parashikon "luftëra masive për shpërndarjen dhe rishpërndarjen e pasurisë dhe të të ardhurave, si në nivel global edhe kombëtar".
Peshkopi Franz-Josef Overbeck thotë se momentalisht mjedisi dhe aspektet ekologjike po luajnë një rol të dorës së dytë, sepse fokusi është përqendruar te ekonomia. Krahas aspekteve ekologjike sipas tij duhen diskutuar edhe aspektet sociale si drejtësia mes brezave. Gjithësesi peshkopi katolik nuk mendon se pandemia Corona është ndonjë ndëshkim nga Zoti.
</doc>
<doc docid='dw_53044511' lang='sqi' type='mono' source='https://www.dw.com/sq/sq/gjermania-duhet-të-vazhdojë-të-qëndrojë-në-shtëpi/a-53044511' term='Corona'>
"Ne do të përjetojmë një Pashkë krejt të ndryshme nga kurrë më parë. "Kjo është një nga frazat kryesore në video-podcast-in e fundit të kancelares, Angela Merkel. Këtë vit nuk do të ketë asnjë shërbesë fetare, nuk do të ndizen zjarret tradicionale të Pashkëve, nuk do të ketë vizita te të afërmit, shëtitje në grupe të mëdha, sidomos nuk do të ketë udhëtime brenda apo jashtë Gjermanisë.
Dhe të gjitha këto, edhe pse kancelarja thotë se shifrat e fundit të Institutit për Epidemiologjinë Robert Koch japin shkas "për një shpresë të vogël", sepse numri i infeksioneve po rritet me ritme më të ngadalshme. Gjithësesi, numri absolut i të infektuarve është tashmë tepër i lartë dhe sipas mendimit të ekspertëve ai do të vazhdojë të rritet.
Blerja me furi e pajisjeve mbrojtëse, maskave, veshjeve speciale e të tjera, tregon se Gjermania nuk u tregua e shpejtë në furnizimet përkatëse, si p.sh. Austria. Nga ana tjetër spitalet në Gjermani janë mjaft mirë të pajisura me shtretër për pacientët që mund të infektohen me virusin Corona.
Ekuilibër i vështirë
Se sa e vështirë është gjetja e ekuilbrit dhe masës së duhur mes mbrojtjes së shëndetit dhe shqetësimit për ekonominë e vendit tregon mbyllja e kufijve.
Për më shumë se tri javë kufijtë me disa vende evropiane, si me Austrinë, Francën dhe Zvicrën, janë mbyllur për shumicën e njerëzve. Ministri i Brendshëm, Horst Seehofer do tani gjithashtu të mbyllë edhe kufijtë me Poloninë, Republikën Çeke, Belgjikën dhe Holandën. Këto plane po kundërshtohen prej qeverive të landeve gjermane që kufizohen me Belgjikën dhe Holandën, sepse në këtë zonë lidhjet ekonomike gjermano-belgo-holandeze janë më të ngushta se në të gjithë Evropën.
Nga data 10 prill, kushdo që hyn në Gjermani pasi ka kaluar disa ditë jashtë vendit, duhet të qëndrojë në karantinë për 14 ditë, që të mos sjellë burime të reja infeksioni nga jashtë.
Jens Thurau
Mbështetje për qeverinë
Në kushtet e pandemisë së Coronës qeveria po merr vendime të menjëheshme për të mbështetur sipërmarrjen e vogla dhe të mesme me kredi. Dhe njerëzit i besojnë politikës në Berlin.
Por mesazhi kryesor është: Gjermania ka vendosur një herë për një herë të vazhdojë kursin e kufizimeve drastike të lëvizjeve të qytetarëve. Qeveria gjithashtu ndjehet e mbështetur prej nivelit të lartë të mbështetjes që gjen për këtë kurs në radhët e publikut të gjerë. Besimi i qeverisë tek njerëzit duket se është mjaft i madh që t'u kërkojë atyre që këtë herë të vetme t‘i kalojnë Pashkët prej kufizimeve krejt ndryshe.
</doc>
<doc docid='dw_53016905' lang='sqi' type='mono' source='https://www.dw.com/sq/sq/në-kohën-e-krizës-së-coronës-gjermanët-i-besojnë-merkelit/a-53016905' term='Corona'>
Kur gjendja bëhet serioze, populli mblidhet rreth qeverisë së tij. Gati gjithmonë është kështu, si në demokraci ashtu edhe tek qeveritë autoritare. Parë nga kjo nuk është ndonjë mrekulli, që qeveria gjermane në sondazhin e ARD-së për trendet në Gjermani ka fituar mjaft pikë. Por përmasat e kësaj mbështetjeje janë të habitshme.
Vetëm pak javë më parë, kur pakkush e dinte, se ç'ishte ky virus Corona, gjendja në Gjermani mund të përshkruhej kështu: Qeveria e CDU/CSU-së me SPD-në dukej se kishte arritur limitin e fuqive të saj, pakënaqësia e njerëzve ishte e pamohueshme, në zgjedhjet në Hamburg, CDU-ja pësoi humbje të ndjeshme. Qendra liberal-konservatore sinjalizonte gjithnjë e më shumë mbështetje për Të Gjelbrit, krahu i djathtë për populistët e AfD-së. Po tani?
Gjermania funksionon mirë në krizë
Demoskopët masin në këto javë një mbështetje kaq të madhe në popullsi për qeverinë si për asnjë koalicion tjetër që prej 23 vitesh. Angela Merkel, që në fillim të vitit, gati nuk dukej gjëkundi publikisht, shënon tani mbështetjen më të lartë mes gjermanëve në këtë legjislaturë.
Si e thamë: Në krizë njerëzit, sidomos gjermanët, nuk i ndryshojnë drejtuesit. Por në rastin e qeverisë gjermane në fillim të prillit 2020 shtohen edhe dy faktorë të tjerë: Imazhi i përmbajtur i vetë qeveritarëve dhe një efekt habie, narrativa e së cilës mund të rrëfehet kështu: Ky vend, ku shumë njerëz tundin kokën me mosbesim, që nuk po ia del të ndërtojë një aeroport në Berlin, ku shkollat janë në një gjendje të papranueshme, ku rrugët kanë nevojë për rikonstruktim - ky vend funksionon në krizë shumë mirë, sidomos po ta krahasosh në shkallë ndërkombëtare. E kjo i shkon në favor qeverisë.
Ne përjetojmë një kancelare, e cila dëgjon ekspertët e Institutit Robert Koch dhe respekton rekomandimet e tyre. Një kancelare, për të cilën prej vitesh thuhej, se fjalimet publike nuk janë specialiteti i saj, pikërisht ajo u flet qytetarëve në një fjalim televiziv me fakte, ndjeshmëri, e afërsi. Sigurisht që herë pas here ka grindje me kryeministrat e landeve për detaje, por papritur edhe federalizmi i shumëkritikuar po shihet si bekim, sepse reagohet sipas rajoneve në mënyrë specifike ndaj pandemisë.
Vendi e kupton, se ka shumë kryetarë këshillash bashkiakë, punonjës të zyrave të shëndetësisë apo kryetarë bashkie që janë të përgjegjshëm. E ndoshta turpërohen, se vetëm para disa javësh këta kërcënoheshin fizikisht nga të çmendur e të irrituar që njohin vetëm britmën si gjuhë.
Expertë shembullorë
Po kaq e rëndësishme: Gjermaninë e qetëson një grup ekspertësh shembullorë, si virologët e Institutit Robert Koch, që nuk thonë, se i dinë të gjitha mbi këtë virus. Që dukshëm përpiqen për të ruajtur qetësinë dhe vështrimin e përgjithshëm. Që flasin një gjuhë të qartë.
Mjafton një vështrim nga Britania e Madhe apo SHBA për të kuptuar, se kjo nuk është e vetëkuptueshme. Mund të thuhet, se është vlerësim për vendin dhe gjendjen e përgjithshme, që në sondazhe shumë vetë janë të shqetësuar për ekonominë në Gjermani, por personalisht vetëm një e treta kanë frikë për të ardhmen e tyre. Kush jeton në një vend, që pas 14 vitesh stanjacion ende i jep këtë siguri, ai nuk i ka punët keq.
Jens Thurau
Në fillim të epidemisë
Sigurisht: Ka shumë gjëra që duhen përmirësuar në sistemin shëndetësor. Tani po duken efektet negative të kursimeve, që spitalet i kanë kthyer më shumë në sipërmarrje ekonomike. Dhe Gjermania, këtë e thonë aktorë të ndryshëm, ndodhet në fillim të një epidemisë. Por shanset janë të mira, që përgjegjësit në politikë dhe popullsia ta përballojnë një rritje të mundshme dramatike të infeksioneve. Se si do të jetë Gjermania pasi të marrë fund kjo ëndërr e keqe, këtë nuk mund ta thotë kush me saktësi. Por për momentin, njerëzit i mbështesin masat drakoniane të kufizimit, sepse iu shpjegua qartë, se pse janë të nevojshme.
Në Brazil qytetarët ngrenë alarmin përditë duke përplasur tiganët kundër presidentit të tyre të papërgjegjshëm. Në Gjermani njerëzit nderojnë me duartrokitje mjekët, infermierët, policët, punonjësit e supermarketeve. Të shpresojmë që vendi ta marrë këtë si shkas për t'u dhuruar më shumë respekt këtyre profesioneve. Dhe për t'i paguar më mirë.
</doc>
<doc docid='dw_53016915' lang='sqi' type='mono' source='https://www.dw.com/sq/sq/kriza-e-coronës-provë-ekzistenciale-për-be/a-53016915' term='Corona'>
Këto ditë krize të pashembullt të Coronës, përsëritet në BE një model i vjetër politik:
1) Nëse gjërat shkojnë keq, atëherë fajin e ka Bashkimi Europian.
2) Nëse gjërat shkojnë mirë, atëherë kurorën me dafina e marrin qeveritë e vendeve anëtare
Bashkimi Europian në Bruksel po përpiqet të koordinojë përgjigjet që jepen në pandeminë e Coronës. Vetë BE ka pak kompetenca në çështjet shëndetësore, luftimin e epidemive apo edhe kontrollin e kufijve. Ajo mund të veprojë vetëm, nëse shtetet anëtare bien në ujdi dhe i japin porosi Brukselit. Para zhvillimeve dramatike të javëve të fundit, fillimisht çdo shtet veproi më vete, gjë që është edhe e kuptueshme. Qeveritë kanë më të afërt qytetaret e qytetarët e vendeve të tyre. Kufijtë u mbyllën shpejt dhe pa koordinim, zinxhirët e furnizimit u ndërprenë apo u ndal eksporti i maskave mbrojtëse. BE si institucion duhet të ndërhynte më pas për të vendosur rregull brenda kaosit dhe të kufizonte dëmin mbarëeuropian.
Ajo që dukej e pamundur, tani është bërë e mundur
Në këtë rol ndodhet tani Komisioni Europian dhe presidentja e tij, Ursula von der Leyen. Ajo po bën gjithçka për të krijuar përshtypjen, se nuk do të gjunjëzohemi para krizës së Coronës dhe se për këtë krizë duhen përgjigje solidare. Von der Leyen po profilizohet si menaxhere e krizës. Një detyrë e vështirë, dhe para disa javësh e pamendueshme. Sepse mundësitë e saj për të vendosur vetë janë të kufizuara. Ajo as nuk mund të hapë postblloqet e kontrollit dhe as nuk mund të blejë vetë aparate mjekësore.
Von der Leyen bën vetëm presion përmes një serie propozimesh publike për kontrollet kufitare, instrumentat e financimit, siguracion në rast papunësie apo për kufijtë e futjes në borxhe. Qeverive të vendeve anëtare nuk u mbetet gjë tjetër, veçse të pranojnë në fund propozimet e KE. Sepse Komisionin Europian, presidentja e ka shndërruar në menaxhment të krizës. Ajo që kërkonte javë apo muaj, tani merr fund brenda disa orësh. Tabutë bien njëra pas tjetrës.
Por kjo bën që tema të tjera të rëndësishme në BE të dalin jashtë vëmendjes: erozioni i shtetit ligjor në Hungari dhe Poloni vazhdon i pandëshkuar. Politika e migracionit lihet mënjanë, mbrojtja e klimës shtyhet në kohë. Mposhtjes së Coronës i nënshtrohet gjithçka, sepse presidentja e KE, që ndodhet në post prej katër muajsh, e ka kuptuar, se Corona është një test për vetë BE. „Të jesh apo të mos jesh", pyetja shekspiriane shtrohet tani për bashkësinë e shteteve europiane. „Ne kemi parë me sy greminën", tha von der Leyen për gjendjen e unionit para një jave. Tani e kemi vetë në dorë, t'i japim një kuptim dhe detyrë BE-së në zgjidhjen e krizës.
Garancitë e dikurshme nuk rezistojnë më
Në vetëm tre javë virusi Corona ka shkatërruar shumë arritje pozitive në BE, të krijuara në dekadat e mëparshme: tregu i brendshëm është dëmtuar, zona e Shengenit nuk funksionon më, valuta e unionit ndodhet sërish në testim, madje edhe programi i shkëmbimit studentor, Erasmus nuk ekziston më.
E përse duhet një BE pra pas Coronës? Përgjigja e Komisionit Europian është: Për rimëkëmbjen. Për këtë BE-së i duhet të rigjejë veten, ndryshe ka për t'u shkatërruar. Presidentja e KE i kushtohet variantit të parë dhe bën të ditur një "Plan Marshall" si edhe një ristrukturim të plotë të buxhetit të BE. Ky është një hap i guximshëm, sepse nëse gjërat në fund nuk shkojnë si duhet, atëherë ajo do të mbetet fajtore. Nëse gjërat shkojnë mirë, me kurorën e dafinave do të zbukurohen krerët e shteteve dhe qeverive.
Bernd Riegert
Pa financim të përbashkët nuk ka zgjidhje
Prova e vështirë për BE vjen që javën e ardhshme. Këtë javë do të vendoset, se si do financohen shumat gjigande për të cilat do të kenë nevojë Italia, Spanja, Franca, por edhe Gjermania, për të mbijetuar gjendjen e komës së ekonomive të tyre popullore. Nëse këto instrumente do të quhen „corona bonds" apo jo është vetëm një çështje e marketingut politik dhe jo e substancës. E qartë është që ky financim duhet të jetë i përbashkët, përndryshe BE do të marrë fund. Gremina, për të cilën e ka fjalën Ursula von der Leyen, është shumë afër.
</doc>
<doc docid='dw_53017045' lang='sqi' type='mono' source='https://www.dw.com/sq/sq/kërkesë-e-jashtëzakonshme-për-miell-në-gjermani/a-53017045' term='Corona'>
Në krizën e Coronës është rritur së tepërmi kërkesa për miell në Gjermani. Pakot me miell janë kthyer në një mall shumë të kërkuar në raftet e supermarketeve. Shpeshherë ka ngushtica edhe në furnizime. Sipas Anne-Kristin Barth, nga Shoqata e Sipërmarrjeve të Mullinjve dhe Grurit, mungesa e miellit në supermarkete nuk ka të bëjë me mungesën e grurit. Problemi është se kërkesa është rritur kaq shumë, katër deri në pesë herë më shumë javët e fundit. „Ka për të gjithë, por kapacitetet e paketimit janë të kufizuara", thotë Barth për epd.
Ka 300 vjet që në qytetin gjerman Hemer mulliri „Sundwiger Mühle" bluan grurin për miell. Por një kërkesë si në javët e fundit, punonjësit nuk e kanë përjetuar asnjëherë, shkruan agjencia epd, shërbimi evangjelist i shtypit. „Nuk do e kisha menduar, se situata për biznesin tonë do të ndryshonte në mënyrë kaq të shpejtë”, thotë pronari Johannes Alberts. „Kemi shitur gjashtë herë më shumë, se në kohë normale." Megjithëse ka shumë fitime këto kohë, dëshira e Alberts do ishte të shiste më ngadalë, sepse dëshiton edhe t'i këshillojë klientët.
Alberts ka përpunuar 14 tonë grurë në tre javët e shkuara, një shifër disa herë me madhe se ajo normale. E megjithatë klientët qëndrojnë në radhë para dyqanit të tij në Hemer, Sauerland. Mullixhiu thotë, se mungesa e miellit vjen për shkak të blerjeve masive. „Një situatë e çmendur. Shumë njerëz blejnë thasë 25 kg me miell për të krijuar rezerva." Shumë klientë vijnë në drejt e në dyqanin e mullirit, sepse nuk gjejnë në supermarket më miell.
Kapacitetet janë të kufizuara
Edhe Stephan Kill nga Grupi i Mullixhinjve, Roland Mills United në Recklinghausen thotë, se është muaji i dytë që ata po prodhojnë në kufirin e kapaciteteve. Mullinjtë, ku punon ai e kanë rritur prodhimin e paketimeve të miellit për kg nga 150.000 në 250.000 pako në ditë. Grurë ka, por nuk mund t'i përgjigjemi kaq shpejt kërkesës, thotë Kill. Edhe kapaciteti i makinerive është i kufizuar. Ai pret që ngushticat në furnizim të kalojnë shpejt deri në ditët e pashkëve.
la/epd
</doc>
<doc docid='dw_53015850' lang='sqi' type='mono' source='https://www.dw.com/sq/sq/biznesi-me-testet-e-shpejtë-për-coronën/a-53015850' term='Corona'>
Ende nuk është e qartë se sa njerëz mund të jenë infektuar me virusin Corona dhe nuk e dinë këtë. Prandaj mbi dymbëdhjetë kompani gjermane po ofrojnë për momentin teste të shpejta për t'iu përgjigjur pyetjejes, nëse dikush është apo jo i infektuar. Këto teste pretendojnë të përcaktojnë nëse dikush ka në gjak antitrupa kundër virusit, që do të thotë se e ka kaluar infeksionin tashmë dhe është imun. Testet ofrohen madje me një çmim mjaft të ulët, rreth 30 deri 40 euro. Sipas prodhuesve ata brenda një kohe shumë të shkurtër kanë shitur tashmë qindra-mijëra teste të tilla.
Rezultate jo të besueshme
Ministria gjermane e Shëndetësisë paralajmëron ndaj testeve të tilla për antitrupat. Sepse sikurse thuhet në një deklaratë të kësaj ministrie "rreziku që testi i shpejtë të tregojë një rezultat negativ, ndëkohë që personi i testuar është shumë infektiv dhe përbën rrezik për të infektuar të tjerët, është jo i vogël."
Problemi i testeve të tilla është se organizmi zhvillon antitrupa zakonisht vetëm një deri në dy javë pasi të jetë infektuar. Pra në fazën fillestare të infeksionit, këtyre testeve nuk mund t'u besohet. Po ashtu rezultati i testit mund të dalë pozitiv edhe në rast se dikush "ka pasur një infeksion krejtësisht të ndryshëm". Dhe një gjë e tillë mund të ketë pasoja të rënda, nëse njerëzit besojnë se janë imunë dhe nuk kanë më nevojë për t'u mbrojtur.
Problem është dhe fakti, se sipas rregulloreve aktuale të BE-së, prodhuesit "mund t'i certifikojnë vetë produkte të tilla diagnostikuese pa pasur nevojë të presin për ekzaminime të pavarura të testeve para se ato të hidhen në treg", shkruhet në faqen e internetit të Institutit Paul Ehrlich.
Instituti Federal për Vaksinat dhe Barna Biomjekësore njofton se vlera e këtyre testeve nuk është e garantuar dhe se "ka edhe prova për falsifikime." BE do të marrë vendim për testimin e detyrueshëm dhe të pavarur të prodhimeve të tilla vetëm nga maji 2022.
Nga Azia në të gjithë botën
Sipas Ministrisë gjermane të Shëndetësisë, shumë kompani nga Azia, ofrojnë teste të tilla të shpejta në një nga platformat më të mëdha tregtare në botë, Alibaba. Hulumtimet e mediave gjermane NDR, WDR dhe "Süddeutsche Zeitung" (SZ) tregojnë që pothuajse të gjitha testet e shpejta për antitrupat vijnë nga Kina, dhe shpesh nga qyteti i Hangzhou, ku kanë selinë disa prodhues prodhimesh mjekësore.
Firma farmaceutike nga e gjithë bota i tregtojnë këto teste nën emrat dhe logot e markave të tyre. Disa syresh janë transparente dhe thonë që ato janë prodhuar në Kinë, të tjerë pretendojnë se janë prodhuar në Gjermani. Sidoqoftë testet e antitrupave nuk janë shumë domethënës për të përcaktuar, nëse dikush është imun ndaj virusit Corona, sepse kjo varet nga përqendrimi i antitrupave në organizëm dhe nga fakti se sa shpejt bie ky përqendrim. Vetëm konstatimi i antitrupave në një moment të caktuar kohor nuk mund të japë asnjë siguri për një mosriinfektim.
pp/ag
</doc>
<doc docid='dw_53015788' lang='sqi' type='mono' source='https://www.dw.com/sq/sq/revolucioni-botëror-i-coronës/a-53015788' term='Corona'>
Mua më duket më tepër se po ne përjetojmë një revolucion. Virusi e detyron njerëzimin që ta shohë veten si një bashkësi të madhe së cilës urgjentisht i nevojiten ndryshime. Virusi na detyron të kuptojmë se ne si pjesë e një organizmi jemi të ndërvarur dhe kemi nevojë për njëri-tjetrin. Çdo komb dhe çdo individ, çdo qenie, qoftë e re, qoftë e moshuar, janë po aq të vlefshme dhe të rëndësishme në zinxhirin që siguron mbijetesën në planet.
Prej kohësh ne ndjejmë në zverk kërcënime nga rreziqe pjesërisht difuze, por që na prekin të gjithëve: pasojat e globalizmit, plakja e shoqërisë, rritja e popullsisë, zhdukja e biodiversitetit, tkurrja e burimeve, ndryshimi i klimës, pasojat e luftërave. Tani ne e dimë se problemet globale nuk mund të izolohen ose të zgjidhen në nivel kombëtar. Sidoqoftë, është e rëndësishme që as qeveritë, as lëvizjet ekologjike, fetare apo politike të mos fitojnë kurrë epërsi për të zbatuar zgjidhje globale me mjete totalitare.
Corona mësuesja jonë
Izolimi po përdoret aktualisht si zgjidhje për të penguar përhapjen e virusit. Por izolimi është iluzor në një botë në të cilën ne të gjithë jemi të ndërvarur. Shumë më tepër sesa të izolohemi ne duhet të mësojmë të vlerësojmë se ç‘është e nevojshme, e dobishme dhe e kotë. Corona është mësuesja jonë edhe në këtë drejtim.
Në vetëm pak javë, virusi Corona (SARS-CoV-2) shkaktoi një revolucion. Një gjë mikroskopike, e padukshme, e pathyeshme e megjithatë e brishtë, delikate (dhe që as mund të shumëfishohet në mënyrë të pavarur) ka arritur t'i kallë datë tërë botës, të gjunjëzojë më të fuqishmit e botës, të kërcënojë gjithë ekzistencën tonë, ta ndryshojë jetën tonë me një ritëm tmerri.
Gjithçka ndryshoi rrënjësisht në vetëm disa ditë. Zakonet, nevojat, kërkesat, pretendimet janë relativizuar. Të gjithë jemi bërë refugjatë të mundshëm. Vetëm se ne nuk mund të marrim askund arratinë nga vetja. Ne na kërkohet të qëndrojmë në shtëpi për të mbrojtur veten dhe të tjerët. Urdhëri i momentit është të ndalemi e të mendohemi thellë, dhe të qëndrojmë brenda derisa bota të ketë gjetur ekuilibrin. Të ushtrohemi në durim, të pranojmë rëndësinë e jospektakolares. Të kuptojmë se çfarë ka vërtetë rëndësi për jetën tonë.
Tani ne po mësojmë çdo ditë të vlerësojmë gjërat që kemi injoruar, lënë pas dore, harruar ose konsideruar si të panevojshme: të kalojmë kohë së bashku, të kalojmë kohë me veten, të perceptojmë sensualitetin e jetës, të rigjallërojmë shqisat tona, të ngadalësojmë ritmin e jetës. Të përcaktojmë dhe vlerësojmë rëndësinë e punës, të arsimit, të studimeve, të lidhjeve shoqërore, por edhe të pasurisë. Të gjërave që nuk tregtohen në bursë, por falë të cilave ne ndjehemi tepër të pasur. Ne po mësojmë të vlerësojmë çdo njeri dhe shumë gjëra të tjera.
Me shpejtësi po kuptojmë se efikasiteti nuk duhet të jetë masa e vetme për të matur vlerën e jetës. Mësojmë të rikuptojmë kohën dhe cilësinë e jetës, të dëgjojmë fëshfërimën e gjetheve, zhurmën e pikave të shiut, të vëzhgojmë ndryshimet e dritës, të vlerësojmë erën dhe ngjyrën e ushqimit dhe shijen e gjellës së sapo gatuar. Ne mësojmë se sa vlerë ka një buzëqeshje spontane. Dhe shumë më tepër. Tani po merr rrugë një rilindje masive emocionale e një shoqërie të sëmurë nga mungesa e vëmendjes.
Koha për një fillim të ri
Para epokës së Coronës ishim të gjithë të kapluar nga një nxitim i gjithanshëm. Askush nuk kishte kohë, madje edhe për të shpëtuar mjedisin koha na dukej shumë e shkurtër. Masat e karantinës e kanë detyruar shumicën prej nesh që në dukje të mos bëjë asgjë. Ne dhe mjedisit na u dhurua kohë. Kohë për të reflektuar për një fillim të ri dhe për ta vënë atë në udhë.
Mjekët, infermierët, punonjësit e pastrimit të qytetit, prodhuesit dhe shpërndarësit e ushqimeve dhe të gjithë ata që mundësojnë vazhdimin e jetës së përditshme duke vënë jetën në rrezik, janë heronjtë e ditës. Ne të tjerët rrimë në shtëpi dhe nëse jemi aq të mençur sa të durojmë veten dhe të mos zhytemi pafund në Netflix & Co. por të hyjmë në bisedë me veten dhe të komunkojmë thellë dhe në mënyrë autentike me të tjerët, shumë shpejt do të kontribuojmë për të gjetur zgjidhje për krizat.
Carmen-Francesca Banciu
Deri sa të ndodhë kjo ne në të gjithë botën vazhdojmë të pjekim bukë me maja. (Edhe NY Times publikoi një recetë për këtë.) Ne punojmë kopshtin, sistemojmë dollapët, renditim letrat, lexojmë, mësojmë ndonjë gjuhë të re, këndojmë, vizatojmë dhe qajmë. Dhe mbi të gjitha mendojmë dhe krijojmë një rend brenda vetes. Në mendje hartojmë plane për shërimin e të gjithëve dhe një fillim të ri.
Ne na bëhet e qartë që jemi në të njëjtën barkë. Dhe shpëtimi i barkës është i mundur vetëm nëse përpiqemi për të mirën e të gjithëve. Për momentin kjo do të thotë të heqim dorë nga shumë gjëra, të mbajmë distancë fizike, t'u japim mësim fëmijëve tanë në shtëpi dhe t'u mundësojmë atyre të marrin pjesë në mësim përmes internetit. Edhe fëmijët po bëjnë sakrificat e tyre. Si do të ndikojë ky ndryshim masiv jetën e tyre?
Ne nuk e dimë se sa do të zgjasë kjo gjendje pauze. Por pas ditëve të izolimit, të luftës, të dëshpërimit dhe të reflektimit, ne do të dalim plotësisht të ndryshuar nga krizalidat tona. Një metamorfozë globale. Ne do të rritemi me detyrat tona. Si pas një lufte, ne do të krijojmë plot vrull diçka të re. Dhe krijimtaria e botës do të shprehet në gjëra të qëndrueshme, të rëndësishme, domethënëse. Kush do të dojë të mendojë pas kësaj për jetën e vet të dikurshme?
Carmen-Francesca Banciu ka lindur në Rumani. Që nga nëntori i vitit 1990 ajo jeton në Berlin, ku punon si shkrimtare dhe autore për revista e gazeta dhe ofron seminare për shkrim kreativ. Që nga viti 1996, ajo shkruan edhe në gjuhën gjermane. Libri i saj "Lamtumirë shokë dhe të dashur” u propozua për Çmimin Gjerman të Librit 2018. Së shpejti botohet në anglisht romani i saj "Arratisja e babait”.
</doc>
<doc docid='dw_53002679' lang='sqi' type='mono' source='https://www.dw.com/sq/sq/parashikime-të-errëta-për-pasojat-e-krizës/a-53002679' term='Corona'>
"Ne jemi vetëm në fillim të krizës, e cila mund të përkeqësohet sa kriza e madhe botërore e fillimit të viteve 30-të të shekullit XX. Nuk përjashtohet as një rënie e prodhimit të brendshëm bruto prej rreth 20 përqindësh. Perspektiva është e errët dhe varet se sa do të zgjasin masat e karantinës.” – shprehet në një intervistë për DW historiani Albrecht Ritschl.
Tipare të krizës janë rënia e kërkesës, rënia e prodhimit, papunësia masive, kriza financiaree cila pasohet shpesh përcillet nga një krizë borxhi shtetëror. Një ngjashmëri tjetër me periudhat e luftërave botërore është sipas historianit  Ritschl fakti se restorantet, dyqanet e vogla dhe ndërmarrjet artizanale janë të mbyllura. Dhe se që sot mund të thuhet se disa sektorë mund të pësojnë tkurrje në një mënyrë të ngjashme me kohën e luftërave, kur në disa sektorë të caktuar ekonomia pati rënie deri në 70 përqind.
Veprime reaktive
Albrecht Ritschl thekson se sot shtetet po reagojnë si zjarrfikësa financiarë, duke vënë në dispozicion para për sipërmarrjet dhe të punësuarit. Këto janë veprime reaktive dhe pritet të shihet se cilat do të jenë efektet e këtyre masave. Të gjithë natyrisht janë edhe duke hamendësuar se kur mund të përballemi me mungesa në furnizimet me ushqime ose me trazira sociale. "Politikanët kudo në botë janë në panik. Ne e shohim këtë më qartë tek Presidenti i SHBA-së: ai po përpiqet të shpëtojë lëkurën e vet duke premtuar se do t'i rilejojë veprimtaritë ekonomike pas Pashkëve. Askush nuk e di se si arrin ai në këtë gjykim. Por shpesh llogaritë politike funksionojnë ndryshe nga ato të ekspertëve.”
Ndryshim në mënyrën punës
Askush nuk e parashikon dot nëse do të ketë recesion, mendon historiani, i cili megjithatë thekson se sipas tij rreziku ekziston. Sidoqoftë sipas tij efekti kryesor do të jenë zhvendosjet në sektorët industrialë dhe në mënyrën e prodhimit si dhe ndryshimet në mënyrën dhe metodat e punës. "Shembulli tipik është ajo që ne po bëjmë tani: punë nga shtëpia. Mendoj se një pjesë e madhe e kësaj mënyre pune do të vazhdojë të mbetet e tillë.” – mendon Albrecht Ritschl.
</doc>
<doc docid='dw_53002685' lang='sqi' type='mono' source='https://www.dw.com/sq/sq/kina-e-mban-sekret-masën-e-shpërthimit-të-virusit-corona/a-53002685' term='Corona'>
Agjencia e lajmeve "Bloomberg News” citon tre zyrtarë amerikanë, që nuk kanë dashur të identifikohen, të cilët thanë se të dhënat që ka bërë publike Kina lidhur me numrin e infeksioneve dhe të vdekjeve janë qëllimisht jo të plota. Dy nga zyrtarët thanë madje për "Bloomberg News” se shifrat e publikuara nga Kina janë të falsifikuara. Megjithatë deri tani nuk është bërë publike asnjë detaj i mëtejshëm rreth raportit.
Kina i hodhi menjëherë poshtë përfundimet e raportit të të shërbimeve sekrete të SHBA-së. Zëdhënësja e Ministrisë së Jashtme, Hua Chunying, tha se Kina kishte qenë "e hapur dhe transparente" në lidhje me shtrirjen e shpërthimit të virusit dhe e akuzoi Uashingtonin se po përpiqet t'ua "kalojë fajin të tjerëve".
Edhe shkencëtarët kanë dyshime
Ekspertë nga fusha e mjekësisë i janë bashkuar gjithashtu korrit të skepticizmit lidhur me numrin e infeksioneve dhe të vdekjeve në Kinë. Kryetari i Shoqatës Botërore Mjekësore me qendër në Francë, Dr. Frank Ulrich Montgomery, tha se shifrat e Kinës nuk janë të besueshme.
Sipas Montgomery shifrat e ulëta kineze janë "të pakuptimta" dhe Pekini është duke ofruar shifra të gabuara.
Megjithatë ai pranoi që edhe vende të tjera punojnë me të dhëna të pasigurta, sepse shpesh nuk kanë në dispozicion të dhëna më të mira, gjë që vjen edhe si rezultat i mungesës së testeve të duhura.
Mijëra urna të dërguara në provincën Hubei
Sipas mediave shërbimet funerale në provincën Hubei kanë porositur javët e fundit mijëra urna. Dhe numri i urnave të dërguara në provincë është shumë herë më i madh numri i personave të deklaruar so të vdekur nga shpërthimi i virusit CORONA.
Media kineze "Caixin” publikoi fotografi ku shihet se vetëm për Vuhanin  janë dërguar deri në 8,500 urna.
Por edhe radhët e gjata të të afërmve të të vdekurve që presin përpara shërbimeve funerale kanë nxitur gjithashtu shqetësimin se përmasat e vërteta të shpërthimit të virusit nuk janë bërë publike.
(AFP, Reuters)
</doc>
<doc docid='dw_53002501' lang='sqi' type='mono' source='https://www.dw.com/sq/sq/planet-e-trumpit-për-të-rrëzuar-qeverinë-në-venezuelë/a-53002501' term='Corona'>
Fjalimet e përditshme të Presidentit Trump janë bërë pjesë përbërëse e ditëve të karantinës për familjet amerikane. Deri në tetë milion amerikanë i ndjekin përditë para ekranit Presidentin Donald Trump dhe ekipin e tij të ekspertëve, kur paraqesin shifrat dhe zhvillimet e fundit në krizën e Coronës.
Por të mërkurën shumë amerikanë u habitën, kur në vend që të fliste për infeksionet Trumpi dhe ministri i Mbrojtjes Mark Esper njoftuan se një nga operacionet më të mëdha ushtarake amerikane të viteve të fundit në Karaibe – një mision antidrogë me anije luftarake dhe avionë zbulimi – si dhe prania ushtarake në rajon do të dyfishohen.
CNN e ndërpreu transmetimin e konferencës për shtyp vetëm pas disa minutash, sepse sipas ekspertëve Presidenti po shpërdoronte skenën në selinë e shtypit të Shtëpisë së Bardhë për manovra elektorale.
Paralele me pushtimin e Panamasë
Qeveria e SHBA-së natyrisht jep një shpjegim të ndryshëm duke cituar Trumpin, që tha në konferencën për shtyp se do të "mbrojë Amerikën nga kthetrat vdekjeprurëse të drogave të paligjshme". Kurse ministri i Mbrojtjes Esper e bëri të qartë se qeveria amerikane ka në shënjestër edhe sundimtarin e Venezuelës, Nicolas Maduro, regjimi i të cilit varet nga shitjet e drogës. Sipas Esper njerëzit vuajnë jashtëzakonisht shumë si rezultat i "sundimit kriminal të Maduros ".
Manovra e tanishme sjell në kujtesë ndërhyrjen e SHBA-së në Panama në 1989, për rrëzimin e sundimtarit të atëhershëm Manuel Noriega. SHBA e akuzuan edhe atë për kontrabandë droge dhe më pas e vunë në bankën e të akuzuarve.
Gjykata e Nju-Jorkut e akuzon edhe Manduron si dhe 14 politikanë të tjerë venezuelianë për "narko-terrorizëm, korrupsion, kontrabandë drogash dhe vepra të tjera penale" dhe kanë shpallur një shpërblim prej 55 milion dollarësh për kapjen e tyre.
Hipokrizi e Shtëpisë së Bardhë
Eksperti i Venezuelës, Geoff Ramsey, pranë Zyrës së Uashingtonit për Amerikën Latine (WOLA) paralajmëron në një koment për "Washington Post", se edhe pse sasia e kokainës që vjen në Shtetet e Bashkuara nga Kolumbia përmes Venezuelës është "domethënëse", kjo është vetëm një pjesë e kokainës që kontrabandohet në SHBA me mënyra të tjera. Venezuela "nuk është një vend i madh tranziti për drogat e kontrabanduara në Shtetet e Bashkuara", shkruan Ramsey, duke iu referuar të dhënave të fundit të qeverisë së Shteteve të Bashkuara. Sipas Ramsey, pas aksionit ushtarak ndaj Venezuelës fshihet shumë më tepër sesa dëshira e SHBA-së për të ndaluar kontrabandistët e drogës.
Manovër e Trumpit
Disa e shohin shtimin e pranisë ushtarake në Detin e Karaibeve si një manovër klasike për të tërhequr vëmendjen nga vështirësitë e Trumpit në politikën brendshme, pasi ai e mohoi për një kohë të gjatë problemin e Coronës, masat filluan të merren me mjaft vonesë dhe pasojat për SHBA-në tani janë të rënda.
Kurse korrespondenti i DW José Briseño, i cili po ndjek situatën në Venezuelë nga Uashingtoni, beson se Shtëpia e Bardhë sheh tani një mundësi për të rritur presionin ndaj regjimit të Maduros në përpjekjet e saj që synojnë ndryshimin e regjimit në Venezuelë.
Nga ana tjetër sipas Briseños Venezuela ka rreth dhjetë vjet që luan një rol të rëndësishëm në kontrabandën e drogës dhe për këtë shkak shtrohet edhe më tepër pyetja, se përse SHBA po nis një operacion kaq të vështirë pikërisht në mes të krizës së Coronës.
Pasojat e pandemisë për Venezuelën janë katastrofale jo vetëm në sektorin ekonomik, por edhe atë shëndetësor. Virusi i jep presidentit Trump mundësinë për ta zgjidhur konfliktin e vjetër me regjimin e Manduros dhe për të sjellë në pushtet një qeveri të përkohëshme.
Manduron e mbështesin sot vetëm Rusia dhe Kina. Por gjendja në vend është tejet e rëndë, një ndër tre venezuelianë nuk ka ushqim të mjaftueshëm dhe në disa pjesë të vendit është shpërbërë sistemi i furnizimit me ujë.
Autor: Oliver Sallet
</doc>
<doc docid='dw_52990545' lang='sqi' type='mono' source='https://www.dw.com/sq/sq/mjekët-dhe-stresi-në-kohën-e-krizës-së-coronës/a-52990545' term='Corona'>
Asnjë rajon tjetër në Gjermani nuk është prekur aq shumë nga virusi Corona sa Heinsbergu në landin Renania Veriore-Vestfalia. Në shumë media ky vend është quajtur edhe Wuhani i Gjermanisë. Deri të martën (31 mars), në Heinsberg ka pasur 1307 të infektuar dhe 37 të vdekur. Ndërkohë që ky qytet ka vetëm 250.000 banorë. Sa për krahasim, Berlini me 3,8 milionë banorë ka lajmëruar deri tani për 2777 raste infektimesh dhe 15 të vdekur.
Prej fundit të shkurtit, shefi i mjekëve Aiko Liedmann dhe ekipi i tij në Heinsberg janë tërë kohën të angazhuar në luftën kundër pandemisë. "Ne këtu kemi një ekip jashtëzakonisht të motivuar. Megjithë vështirësitë, ne jemi të kënaqur me punën që po bëjmë", thotë Liedmann.
Ai dhe kolegët e tij kanë fat, sepse ata kanë pajisje të mjaftueshme për mbrojtje. "Por deri para disa javësh nuk e dinim në mëngjes nëse deri në mbrëmje do të kemi pajisje të mjaftueshme mbrojtëse." Tani gjërat kanë ndryshuar. Për pajisjen e tyre janë angazhur edhe krerët e bashkisë, të cilët kanë kërkuar ndihmë në pajisje nga ushtria gjermane, e madje edhe nga Kina. Me sukses.
Për momentin në spitalin e Heinsbergut po trajtohen mesatarisht 20 deri në 30 pacientë të sëmurë nga virusi Corona. Më parë ka pasur shumë më shumë njëkohësisht. "Jo të gjithë mund t'i shpëtojmë nga vdekja", thotë Liedmann me zë të thyer.
Përhapja e Coronës nga Heinsbergu
Studiesit tani duhet të shpjegojnë si ka ardhur virusi Corona pikërisht në Heinsberg dhe si është shpërndarë më pas nga ky qytet në vendet tjera. Ata duhet të shpjegojnë edhe mënyrën se si e kanë mbijetuar të sëmurët, sepse ky mund të jetë një shembull i mirë për rajonet tjera të Gjermanisë, pasi që Corona në Heinsberg ka shpërthyer tre javë para se të përhapet në vendet tjera. Në këtë projekt në laboratorinë e Heinsbergut janë duke punuar 40 shkencëtarë të drejtuar nga virologu i Bonit Hendrik Streeck.
Kjo është një ide e mirë, thotë Liedmann. "Këto studime mund të sjellin informacione të reja shumë të dobishme për mjekësinë." Ai është kundër debateve për heqejn e kufizimeve të lëvizjes së lirë. Por ai mendon se janë të tepruara idetë për bartjen e maskave për mbrojtje, si në Austri. Por shefi i mjekëve në Heinsberg ka frikë se virusi vërtet mund të përhapet edhe më shumë. Ai është i shqetësuar jo vetëm për veten, por edhe për dy fëmijët e tij.
Psikoterapeutët: Corona sjell stres për të gjithë
"Pandemia është një faktor i madh stresi", thotë psikoterapeutja Bettina Pessel. Këtë po e përjetoj në punën time të përdisthme në Berlin: "Corona është një epidemi e pakontrollueshme, për të cilën njeriu nuk e di se si do të zhvillohet. Nuk e di nëse vet do të sëmuresh, apo do të sëmurën njerëzit më të dashur." Ajo e quan këtë virus si një "stresues" për "njeriun si pjesë të kopesë". "Ne njerëzit e kemi në gjene afërsinë me të tjerët." Por afërsia për momentin është e ndaluar. Kontaktet me messenger apo WhatsApp ndihmojnë vetëm pak.
Dy mënyra të sjelljes me të tjerat i ka zbuluar ajo gjatë kësaj periudhe të krizës, thotë Pessel: "Ekziston një grup i njerzëve të cilët mësohen me ndalime dhe grupi tjetër, i cili shumë keq e përballon këtë gjendje."  Ata kanë frikë se vet, miqtë dhe të afërmit e tyre. Por ka dhe njerëz të cilët kanë frikë të madhe për të ardhmen e tyre. A do të humbin punën? A do të mbeten pa banesë, a do të mund t'i paguajnë të gjitha llogaritë?
Përvojat nga Wuhani - rritja e dhunës në shtëpi
Gjermanët nuk kanë qenë kaq të stresuar dhe pesimistë që nga viti 1949, ka treguar një studim i Institutit Allensbach, i bërë para ca ditësh. A do të ketë më shumë vetëvrasje? Pessel thotë se kjo nuk mund të parashikohet, por një është e qartë: "Dhuna në familje dhe keqtrajtimi i fëmijëve do të shtohen." Këtë ka dëshmuar qartë edhe kriza e Coronës në Wuhan të Kinës, ku ka shpërthyer kjo epidemi për të parën herë. Kjo do të ndodhë edhe në Gjermani.
Mjekët mungojnë në zonat rurale
Brigitte Szaszi është mjeke në zonat rurale. Ajo ka shumë pak ndihmë nga të tjerët, sepse në zonat rurale ka një mangësi të madhe të mjekëve. "Politikanët po përpiqen që ta kontrollojnë gjendjen. Por sistemi shëndetësor është dashur të mbështetet më heret", thotë ajo.
Në klinikën e saj, sikur edhe në mbarë vendin, pacientët e infektuar me virusin Corona trajtohen ndaras nga të tjerët. "Shpesh ndodh që kontrollet e tyre t'i bëjmë jashtë", thotë Szaszi. Kjo është më e sigurt për të gjithë. Ajo shpesh jep edhe këshilla me telefon. Mendon se në të ardhmen do të detyrohet të bëjë kontrolle më të shpeshta në shtëpi. "Të infektuarit duhet të izolohen më shumë, që të mos infektojnë të tjerët". Ajo është e kënaqur me mbështetjen e popullit dhe aksionet e duartrokitjes për punën e mjekëve. Por mjekët dhe sanitetët thonë se vetëm duartrokitja nuk mjafton. Ata kërkojnë më shumë ndihma konkrete.
"Corona-Cunami"
"Mbani distancë!" Ky është për momentin rregulli më i rëndësishëm në raport me të tjerët, thotë mjeku i urgjencës Gerald Wellershoff. Kjo vlenë edhe për mjekët, sepse ata nuk mund të marrin pacientin menjëherë dhe të fillojnë kontrollin. Së pari duhet të saktësojnë nëse pacienti është i sëmurë nga virusi Corona. Në rastet e këtilla duhet të përdoren dorashkat, veshjet mbrojtëse, maskat, syzet dhe mbulesa e kokës. Wellershoff thotë se në disa spitale nuk kanë pajisje të mjaftueshme mbrojtëse. Mjekët informohen çdo ditë me ecurinë e gjendjes në vend. Në radhë të parë nga ekspertët e Institutit Robert Koch.
Wellershoff llogaritë me një "Corona-Cunami" në të ardhmen. Por pohon: "Unë personalisht nuk kam frikë se do të infektohem." Megjighatë për çdo eventualitet ai ka pyetur fqinjen e tij Ella Gashi, nëse ajo do të ishte e gatshme të kujdesej për qenin e tij, nëse ai eventualisht detyrohet të futet në karantinë.
</doc>
<doc docid='dw_52997316' lang='sqi' type='mono' source='https://www.dw.com/sq/sq/gjermania-franca-dhe-italia-mbështesin-heqjen-e-tarifave-ndaj-mallrave-serbe/a-52997316' term='Corona'>
Ambasadorët e Gjermanisë, Francës, Italisë dhe disa vendeve tjera të BE-së e kanë mirëpritur vendimin e qeverisë së Kosovës për heqjen e tarifës 100% ndaj mallrave të Serbisë. Qeveria e Kosovës hoqi tarifat, por vendosi masë reciprociteti tregtar ndaj Serbisë. E kjo masë u kritikua nga SHBA, e cila pohon se kjo e dëmton ekonominë e Kosovës. Ambasadori i Gjermanisë në Kosovë Christian Heldt, shkruan se Gjermania mirëpret vendimin e Qeverisë në detyrë për të hequr plotësisht tarifat ndaj mallrave nga Serbia dhe Bosnje-Hercegovina. Sipas tij, ky "vendim është parakusht i rëndësishëm për rifillimin e dialogut për normalizim të raporteve ndërmjet Kosovës dhe Serbisë”.
"Tash të dyja palët kanë për të detyrë të rindërtojnë besimin gradualisht që procesi i udhëhequr nga BE-ja të nisë sa më shpejtë. Ankesat ekzistuese si barrierat jo-tarifore duhet të zgjidhen nga Kosova dhe Serbia brenda kornizës ekzistuese të dialogut të ndërmjetësuar nga BE-ja. BE-ja ka ofruar këtu mbështetje, e cila duhet të shfrytëzohet për të krijuar mundësi të barabarta për mallrat nga të dyja palët tani. Të gjitha vendet, sikurse edhe Kosova e Serbia, po përballen me sfidën e pashembullt me virusit Corona. Kjo nuk është kohë për manovra politike, por për t'u përqendruar në tejkalimin e krizës shëndetësore për popullatën. Bashkëpunimi rajonal është i një rëndësie të madhe në këtë kontekst”, shkruan ambasadori gjerman Christian Heldt. Edhe ambasadorët e Francës dhe Italisë shkruajnë në Twitter, se e mbështesin qëndrimin gjerman dhe e mirëpritën vendimin e qeverisë në detyrë për heqjen e plotë të tarifave ndaj produkteve të Serbisë dhe të Bosnjës.
"Italia mirëpret heqjen e tarifave nga ana e Kosovës. Dialogu i lehtësuar nga BE-ja tani duhet të rifillojë sa më shpejt që të jetë e mundur. Të gjitha çështjet në pritje me Serbinë duhet të adresohen brenda kësaj kornize. Lufta kundër Coronavirusit kërkon përpjekje dhe bashkëpunim të përbashkët”, shkran ambasadori italian në Twitter.
SHBA kundër
Ndërkohë, Ambasada e SHBA-së në Kosovë u shpreh kundër reciprocitetit që u vendos nga qeveria e Kosovës, pas heqjes së tarifës ndaj mallrave të Serbisë. Sipas ambasadës amerikane, " Këto masa krijojnë probleme”.
"Shtetet e Bashkuara ishin të qarta se Kosova duhet t'i heqë të gjitha tarifat dhe të mos krijojë barriera të reja, sepse këto politika lëndojnë njerëzit e Kosovës dhe e ngulfatin ekonominë e vetë Kosovës. Mbesim në kundërshtim të veprimit të fundit për zbatimin e masave të reciprocitetit ndaj qarkullimit të mallrave nga Serbia. Këto masa krijojnë më shumë probleme në kohën kur SHBA-të besojnë se marrëveshjet për linjë ajrore, hekurudhore dhe për autostradë, të arritura mes të dyja palëve, do të rrisin zhvillimin ekonomik kur ato të zbatohen dhe do të krijojnë kushtet e nevojshme për dialog të suksesshëm”, thuhet në deklaratën e ambasadës amerikane.
Heqjen e tarifës ndaj mallrave të Serbisë, e mirëpriti edhe Komisioneri i Bashkimit Evropian për Zgjerim Oliver Varhelyi, i cili shkruan se "heqja e tarifave, është esencial për vazhdimin e dialogut me Serbinë”.
BE pro
"Përshëndes vendimin e Qeverisë në detyrë të Kosovës për heqjen e tarifave për mallrat nga Serbia dhe Bosnja, që është esencial për vazhdimin e dialogut me Serbinë. Të gjitha barrierat tregtare duhet të hiqen. Bashkëpunimi rajonal është çelës dhe i domosdoshëm edhe për luftimin e përhapjes së koronavirusit”, shkroi Varhelyi.
Heqja e tarifës dhe vendosja e reciprocitetit ndaj Serbisë, sipas një plani të menduar nga kryeministri në detyrë Albin Kurti, por jo i dakorduar nga partneri i tij qeverisës LDK-së, ishte njëri nga shkaqe e përplasjes mes partive të koalicionit, që rezultoi me mosbesimin ndaj qeverisë Kurti.
Presidenti vazhdoi kosultimet
Presidenti Hashim Thaçi, po vazhdon kosnsultimet me partitë politike për të parë sesi të procedohet më tutje, të kërkohet formimi i një qeverie të re me mbështetjen e shumicës së kësaj legjislature të Kuvendit, apo të shpallen zgjedhjet e reja. Partia që doli e para në zgjedhjet e 6 tetorit të vitit 2019, lëvizja Vetëvendosja, që ka 29 deputetë në parlament, kërkon shpalljen e zgjedhjeve të reja. Mirëpo, partitë tjera parlamentare po preferojnë që vendi të mos shkojë në zgjedhje të reja në këtë fazë me të cilën edhe Kosova po ballafaqohet me virusin Corona, por të formohet një qeveri më bazë të gjerë.
</doc>
<doc docid='dw_52988496' lang='sqi' type='mono' source='https://www.dw.com/sq/sq/virusi-corona-sa-të-vlefshme-janë-maskat/a-52988496' term='Corona'>
Mbajtja e maskave u shpall e detyrueshme në shumë zona të Kinës që nga fillimi i virusit Corona. Shumë vende po ndjekin tani shembullin e Kinës. Për shembull, Austria e ka shpallur si detyrim që klientët në supermarkete të mbajnë maska. Kjo po diskutohet tani edhe në Gjermani.
Sidoqoftë, rregulla të tilla nuk shërbejnë për të mbrojtur nga infeksioni ata që mbajnë maskën, por për të mbrojtur të tjerët prej mikrobeve të mundshme që mund të ketë person që mban maskë.
Për shkak se një person i infektuar mund të jetë bartës i virusit para fillimit të simptomave të sëmundjes, praktikisht të gjithë konsiderohen një përhapës të mundshëm të virusit. Logjika e detyrimit për të mbajtur maskë është se nëse të gjithë i përmbahen atij, ulet rreziku i përgjithshëm i infeksionit në shoqëri.
Maskat kirurgjikale
Maskat e thjeshta kirurgjikale i shihje dikur t'i përdornin vetëm mjekët dhe infermirët në sallat e operacionit. Ata i mbajnë ato që në rast se kolliten apo teshtijnë të mos infektojnë pacientët në tryezën e operacionit.
Kjo barrierë mekanike ka efekt vetëm kur përdoret për një kohë të shkurtër. Në sallat e operacionit mjekët i ndërrojnë ato çdo dy orë. Në rast se maskat kirurgjikale mbahen për një kohë të gjatë ato e humbasin funksionin e tyre.
Edhe maskat prej cope duhen ndërruar vazhdimisht dhe duhen larë me ujë të nxehtë për të zhdukur viruset.
Maskat kirurgjikale të mbrojnë prej infeksioneve vetëm në një masë të kufizuar. E rëndësishme është të mos kapim me duar hundën ose të fërkojmë sytë edhe kur na kruhen.
Maskat FFP
Maskat që përdorin profesionistë të ndryshëm që punojnë në industri apo ndërtim për t'u mbrojtur prej tymrave, gazrave apo aerosoleve të dëmshme kanë aftësi filtruese më të mirë. Këto maska përdoren edhe në spitale, kur personeli ka të bëjë me sëmundje tejet infektive. Veç maskave FFP personeli mjekësor përdor edhe syze mbrojtëse, doreza dhe veshje njëpërdorimshme.
Maskat FFP (filtering face piece) ndahen në tri kategori. Maskat e kategorisë FFP-1, që përdorin zakonisht marangozët apo muratorët, janë më të mira se maskat kirurgjikale, por nuk të mbrojnë prej viruseve.
Prej aerosoleve, viruseve, bakterieve
apo sporeve të mbrojnë vetëm maskat e kategorisë FFP-3.
Jo vetem maskat FFP-3
Maskat FFP-3 mund të të mbrojnë edhe prej sëmundjeve mjaft infektive si tuberkulozi apo fruthi, por edhe ato të mbrojnë vetëm në rast se kombinohen me syze mbrojtëse, doreza dhe veshje njëpërdorimshme.
Po ashtu të rëndësishme janë edhe dezinfektimi i mjedisit si dhe larja sistematike e duarve. Personeli mjekësor që përdor maska të tilla si dhe veshjet e tjera mbrojtëse tregon një kujdes të jashtëzakonshëm gjatë veshjes dhe zhveshjes së tyre.
</doc>
<doc docid='dw_52984185' lang='sqi' type='mono' source='https://www.dw.com/sq/sq/gjermania-zgjat-pezullimin-e-kontakteve-për-corona-n/a-52984185' term='Corona'>
Në luftën kundër përhapjes së virusit Corona, kufizimet e gjera për kontakte duhet të zbatohen nga qytetarët deri në 19 prill, pra edhe gjatë Pashkëve. Federata dhe landet vendosën në Berlin, që kontaktet me njerëzit e tjerë jashtë familjes të mbeten të kufizuara në minimumin absolut, në përputhje me rregullat në fuqi.  Kancelarja Angela Merkel (CDU) tha pas një video-konference me kryeministrat e landeve që njerëzit në Gjermani të heqin dorë në përgjithësi nga udhëtimet private dhe vizitat - përfshirë edhe te të afërmit. "Një pandemi nuk njeh ditë pushimesh," tha Merkeli. Dhe shtoi: "Qëndroni edhe më tej të fortë dhe i respektoni rregullat". Rregullat duhet të zbatohen fillimisht deri më 19 prill. Në pothuajse të gjitha landet federale, pushimet e Pashkëve për fëmijët e shkollave mbarojnë në këtë datë.  Kufizimet "janë respektuar mjaft mirë"  Merkeli tha që masat respektohen në mënyrë të unifikuar në shkallë vendi. Kufizimet e kontakteve respektohen mjaft mirë. Të martën pas Pashkëve, qeveria federale dhe landet do të rivlerësojnë situatën bazuar, ndër të tjera, në të dhënat e Institutit Robert Koch.  Sipas informacioneve të agjencisë gjermane të lajmeve dpa, Merkeli paralajmëroi se nuk duhet të ketë diskutime për lehtësimin e masave ekzistuese para 19 prillit. Ajo tha se në konferencë pati dakordim të gjerë që mbajtja e maskave mbrojtëse në fytyrë nuk duhet të jetë e detyrueshme. Kërkesat ekzistuese duhet të respektohen edhe nëse dikush mban maska të tilla.  aud (dpa, afp, rtr)
</doc>
<doc docid='dw_52978415' lang='sqi' type='mono' source='https://www.dw.com/sq/sq/masat-ekonomike-të-serbisë-kundër-virusit-corona/a-52978415' term='Corona'>
Programi i qeverisë serbe për luftimin e pasojave të pandemisë Corona ndahet në katër pika: shtyrja e obligimeve tatimore, ndihmat për sipërmarrjet, ruajtja e likuiditetit dhe ndihma e drejtpërdrejtë ndaj qytetarëve të moshave të mëdha me nga 100 euro, pas përfunimit të gjendjes së jashtëzakonshme. Obligimet tatimore do të paguhen më vonë, prej fillimit të vitit 2021. Shteti do t'u paguajë sipërmarrjeve rrogat minimale për punëtorët në tre muajt e ardhshëm, rreth 750 euro për një punëtor. Me këtë masë përfshihen rreth 900.000 njerëz. Të drejtën e ndihmave nuk kanë sipërmarrjet që kanë larguar nga puna 10 apo më shumë punëtorë. Rrogat në sektorin publik dhe pensionet nuk do të ulen. Ministri i Financave thotë se paratë për këto qëllime do të sigurohen nga rezervat buxhetore dhe tregu i kapitalit.
Paketë populiste
Ekonomisti Danilo Shukoviq thotë se paketi i qeverisë serbe "është një paketë masash populiste, e cila ka për qëllim forcimin e pushtetit, me paratë e shtetit“. Shukoviq thotë për DW se "pushteti pretendon të shpenzojë shumë para të shtetit, me qëllim të forcimit të pozicioneve të veta“. Redaktorja e revistës "Biznis", Radojka Nikoliq thotë për DW se paketa e masave nuk është definuar si duhet. "Masat nuk parashikojnë lehtësime për sipërmarrësit, por vetëm shtyrje të obligimeve për vitin e ardhshëm. Ndërkohë që nuk dihet si do të jetë gjendja ekonomike deri atëherë. Ndaj shteti duhet të heqë, e jo vetëm të shtyjë obligimet tatimore“. Ndërsa pagesa e rrogave minimale për të punësuarit "nuk do t'u jepet punëtorëve, por sipërmarrësve. Por këtë nuk e thotë askush dhe nuk dihet se sa para do të shkojnë saktësisht në duart e punonjësve“, paralajmëron Radojka Nikolić. 100 euro për secilin - humbje e kotë e parave.
Ndërsa shpërndarja e një ndihme për çdo person të moshës madhore nga 100 euro, është vetëm edhe një masë tjetër populiste, mendojnë ekspertët serbë. Mendohet se për këto qëllime nga buxheti do të ndahen mbi 500 milionë euro. Danilo Shukoviq thotë se "duhet të mbrohen ata që kanë nevojë dhe jo të jepen para për të gjithë. Pse duhet t'i jepni një milioneri 100 euro? Por edhe kjo tregon se njerëzit në pushtet janë të interesuar vetëm për forcimin e pushtetit të tyre në të ardhmen“.
Radojka Nikoliq nënvizon se pushtetmbajtësit me këto masa do të forcojnë mbështetjen tek disa shtresa. "Duhet të ndihmohen ata që kanë nevojë, njerëzit e rrezikuar. Pse duhet të ndihmohet dikush që ka rrogën mijëra euro, e të tillë ka edhe tek ne", pyet ajoi.
Kthimi i borxhit
Paketa e ndihmave do të ketë mbi pesë miliardë euro. Por Shukoviq thotë se shumica e këtyre parave do të jenë vetëm garancë për kreditë që duhet të kthehen më vonë. Për investime nuk do të ketë para. Më pak do të ketë para edhe për rrugë, infrastrukturë, shëndetësi dhe projekte të tjera. E kjo do të reflektojë negativisht në ekonominë e vendit, pohon Shukoviq.
</doc>
<doc docid='dw_52965261' lang='sqi' type='mono' source='https://www.dw.com/sq/sq/kampi-moria-rrezikon-të-përfshihet-nga-virusi-corona/a-52965261' term='Corona'>
Në kohën e virusit Corona, distanca fizike mes njerëzve mund të shpëtojë jetën. Për më shumë se 20.000 refugjatë në Moria të Greqisë kjo është e pamundur. Ata nuk kanë mundësi të mbajnë distancë mes vete. Kampi në Moria është menduar në fillim për 3000 persona, por me kalimin e kohës, numri është shtuar nga dita në ditë. Këtu janë vendosur tani refugjatë nga vende të ndryshme, në një hapësirë shumë të vogël dhe në kushte shumë të rënda për jetë. Shumica vijnë nga Afganistani, por ka edhe njerëz nga Siria dhe Afrika. Me qindra persona ndajnë vetëm një WC, më shumë se 1000 furnizohen nga i njëjti burim uji. Për larje të mirë duarsh nuk mund të bëhet as fjalë.
Kushtet higjenike në Moria janë shumë të këqija. Një Iniciativë e mjekëve holandezë kërkon që ky kamp, si dhe kampet tjera të stërmbushura në Greqi, të evakuohen menjëherë. Vetëm kështu mund të shpëtohet një katastrofë e përmasave të mëdha. Më shumë se 5000 mjekë në mbarë Evropën i janë bashkuar ndërkohë kërkesës #SOSMoria në rrjetet sociale.
Shumë banorë të kampit kanë sëmundje të tjera
Steven van der Vijver dhe Sanne van der Kooij janë iniciatorë të kësaj thirrjeje. Ata të dy para pak kohësh kanë qenë në kampin Moria dhe kanë trajtuar pacientë. Van der Vijver, një mjek nga Amsterdami, është mësuar me kushte të rënda jete, sepse në karrierën e tij si mjek ka qenë në shumë rajone, ndër tjerash edhe në Kongo.
Kushtet në Greqi megjithatë i sheh si ekstreme të këqija. Pasojat e një shpërthimi të virusit Corona atje mund të jenë të paparamendueshme: "22.000 njerëz jetojnë në një hapësirë të vogël, gati secili mund të infektohet. Shumë prej tyre janë të sëmurë dhe kanë imunitet të dobtë. Atje bukvalisht mund të vdesin mijëra njerëz", paralajmëron Van der Vijver.
Masa efektive për të mbrojtur këta njerëz nuk ka. Për të evituar përhapjen e virusit në këtë kamp, autoritetet greke kanë ndaluar që banorët e kampit të dalin gjatë natës jashtë kësaj hapësire. Në kamp ende nuk ka pasur asnjë rast të virusit Corona, bën të ditur Van der Vijver. Por është shumë e mundur që banorët e kampit, në momentin kur e shohin rrezikun, do të largohen me çdo mjet dhe do të shtrihen në mbarë ujdhesën. Ekziston rreziku real që në një situatë të këtillë të infektojnë edhe banorët lokalë të ujdhesës.
Pa kujdes mejkësor
Qysh para përhapjes së Coronës në Evropë, gjendja në Moria ka qenë dramatike, njofton Sanne van der Kooij. Ajo dhe mjekët tjerë nuk kanë pasur kushte optimale për trajtimin e pacientëve në këtë kamp. Kjo është një gjendje shumë ekstreme, pohon kjo gjinekologe. Trajtohen vetëm pacientët në gjendje emergjente. Ajo ka parë edhe plagë të hapura, plagë të shkaktuara nga zjarri, gjatë përgatitjeve të ushqimeve në kushte shumë të rënda. Ka parë edhe plagë të shkaktuara me armë të ndryshme, si pasojë e konflikteve dhe përleshjeve në kamp. Në Moria ka shumë njerëz me pasoja të rënda psikike.
"Mund të shohësh fëmijë, të cilët si pasojë e traumave nuk flasin fare, gra të traumatizuara që nuk mund të kujdesen për fëmijët dhe të rinj që përpiqen të bëjnë vetëvrasje", thotë Van der Kooij.
Ajo si mjeke është betuar se do të bëjë të gjitha për të shpëtuar jetë njerëzish. Ndaj ka vendosur të publikojë këto të dhëna alarmante. Vendet e BE kanë premtuar se do të marrin refugjatët në gjendje tepër të rëndë dhe të ndihmojnë ata. "Ato e kanë shkelur premtimin", pohon holandezja.
Frikësimet në kufi
Eurodeputeti ekologjist Erik Marquardt ka qenë në Moria. Ai thotë se gjendja ka një lloj sistemi, sepse qëllimi i disa udhëheqësve është që kjo gjendje e rëndë të jetë si një lloj mësimi për refugjatët tjerë që të mos nisen nga Turqia për në Greqi. Pandemia Corona nuk ka ndryshuar gjendjen aspak, thotë Marquardt. Njerëzit që duan të frikësojnë të tjerët që të mos vijnë, janë pajtuar me mundësinë që atje të ketë edhe shumë të vdekur, sepse duan të vazhdojnë këtë strategji. Eurodeputeti gjerman thotë se deri tani ka munguar vullneti politik për ndryshimin e gjendjes. E ai beson se "mund të evitohet që të mos infektohen me dhjetëra mijëra njerëz brenda një kohe shumë të shkurtër".
Evakuimi i mundshëm
Ai propozon që refugjatët nga atje të evakuohen me anije dhe të futen në karantinë në vendet tjera. Që tani është e qartë se turizmi këtë vit do të ketë probleme, ndaj është e mundur që këta refugjatë të vendosen edhe nëpër hotele. Ndërkohë që vend ka edhe në vendet tjera. "Në Gjermani ka për momentin 25.000 vende të lira që mund të shfrytëzohen. Duhet të përdorim të gjitha mundësitë."
Shumëkush e sheh Morian si një simbol të politikës së dështuar evropiane ndaj refugjatëve. Kampe të ngjashme si ai në Moria ka edhe në Myanmar, në Idlib të Sirisë apo në Gazë. Por Steven van der Vijver pohon se ka edhe një dallim. "Kampi Moria është në territorin e Evropës dhe ne jemi ata që duhet të kujdesemi për këtë kamp që e kemi hapur vetë."
</doc>
<doc docid='dw_52966586' lang='sqi' type='mono' source='https://www.dw.com/sq/sq/koment-vetëm-e-vërteta-duhet-marrë-në-konsideratë-në-luftë-kundër-coronës/a-52966586' term='Corona'>
Arma më e rëndësishme në luftë kundër Coronës është e vërteta.
Këtë e tregon rasti i Kinës, ku virusi u shfaq për herë të parë. Që në fillim të pandemisë, kur shanset për reduktimin e saj ishin shumë të mira, krerët e Partisë Komuniste të Kinës i kërcënuan mjekët. Provat u shkatërruan, faktet u mohuan. Rezultati: një epidemi kombëtare që u kthye në pandemi globale.
Kur qeveritë nuk gëzojnë besim
Po kështu edhe në Iran. Regjimi e gënjen prej dekadash popullin e tij. Kur pas një hezitimi të gjatë e kundër rezistencës së disa mullahëve, regjimi filloi të marrë masat kundër virusit Corona, popullsia nuk i mori aq seriozisht ato. Një konfirmim fatal për proverbin. "Kush gënjen njëherë, atij nuk i besohet më edhe kur thotë të vërtetën.” Pasoja: Më shumë se 2.500 raste të vdekurish - zyrtarisht. Por askush nuk i beson kësaj shifre.
Në SHBA, ku qeveria ngre lart "faktet alternative" u mohua fillimisht kërcënimi nga virusi, pastaj ai u minimizua. Kur pasojat e pandemisë u bënë të painjorueshme më, presidentit Donald Trump iu desh të merrte masa. Por nuk le asnjë rast t'i ikë, pa ua bërë të qartë amerikanëve, se ai e vë ekonominë mbi njerëzit. Pasoja: Më shumë raste infektimesh se në çdo vend tjetër të botës.
Virus nuk e çan kokën për politikën. Retorika dhe frazat boshe nuk i bëjnë atij përshtypje. Ato që vlejnë të merren në konsideratë janë vetëm faktet. Ky virus mund të mposhtet vetëm me logjikë shkencore dhe sens mase.
Populistët e djathtë nuk kanë se ç'të ofrojnë
Fakti se politikanët në Europë dhe Gjermani konsultohen vetëm nga ekspertët në këtë krizë dhe vlerësimet e tyre merren në konsideratë në vendimet e politikës, është një shenjë e mirë. Janë lënë pas muajt e vitet e fundit, ku populistët e djathtë, AfD në Gjermani, Viktor Orban në Hungari, Matteo Salvini në Itali-për të përmendur vetëm disa, -e kishin vënë përpara politikën. Gjendja aktuale e bën të qartë: Kur puna bëhet kritike ata nuk kanë se ç'të kontribuojnë.
Rodion Ebbighausen
Pandemia tregon, se politika që injoron faktet e merret me propagandë, paguan për këtë çmim të lartë. Jo vetëm në Europë, por në të gjithë botën. Shumë vetë e paguajnë këtë me jetë. Kur virusi të jetë mundur pas disa muajsh, dhe me ndihmën e shkencës kësaj do t'ia dalim, atëherë të shpresojmë që do të mbesë mësimi – se e vetëm e vërteta duhet marrë në konsideratë. Sidomos në politikë.
</doc>
<doc docid='dw_52952933' lang='sqi' type='mono' source='https://www.dw.com/sq/sq/ekspertët-tkurrje-ekonomike-në-gjermani-për-shkak-të-coronas/a-52952933' term='Corona'>
Komisioni i posaçëm i ekspertëve ka publikuar një raport të veçantë. Në rastin më të mirë, ekspertët presin që prodhimi i brendshëm bruto në Gjermani të bjerë me 2.8 përqind këtë vit. Po të zgjasin shumë kufizimet për të luftuar pandeminë dhe për rimëkëmbjen e ekonomisë, rënia mund të jetë dy herë më e lartë.   Ekonomistët e shquar rekomandojnë për Gjermaninë një program stimulimi ekonomik. Por ai mund të hyjë në fuqi vetëm pasi të kenë mbaruar kufizimet. Për vitin e ardhshëm, ekspertët presin që ekonomia të rritet përsëri në të gjitha fushat.  Ekspertët nuk i japin ndonjë rekomandim Qeverisë federale përsa i përket kohëzgjatjes së kufizimeve. Për momentin ekonomistët shohin zhvillimin më të mundshëm normalizimin e situatës ekonomike gjatë verës. Sipas kryetarit të komisionit të ekspertëve, Lars Feld, masat fiskale të qeverisë federale janë me vend dhe të mirëseardhura.  aud (tagesschau/br)
</doc>
<doc docid='dw_52951049' lang='sqi' type='mono' source='https://www.dw.com/sq/sq/historiani-i-ekonomisë-ndodhemi-ende-në-fillim-të-krizës/a-52951049' term='Corona'>
DW: Ju jeni historian dhe studioni krizat ekonomike. Në pak javë – cilat janë tiparet qendrore të një krize ekonomike?
Albrecht Ritschl: Rënia e kërkesës, rënia e prodhimit, papunësia masive, kriza financiare dhe më pas shpesh pason një krizë e borxheve të shtetit.
Vërtetë e shpjeguar me pak fjalë. Por në ç'fazë jemi ne në krizën aktuale ekonomike?
Ne ndodhemi në fillim të krizës Ajo mund të jetë po aq e fortë sa kriza ekonomike botërore e fillimit të viteve tridhjetë të shekullit të 20-të. As një rënie e produktit bruto në vend me rreth 20% nuk mund të përjashtohet. Premisat janë të errëta dhe kjo varet se sa do të zgjasin masat e karantinës.
Albrecht Ritschl është historian i ekonomisë. Që nga viti 2007 ai jep mësim në London School of Economics.
Ekonomia është paralizuar thuajse tërësisht – të gjitha aktivitetet janë bllokuar. A ka pasur herë tjetër situatë të tillë?
Krahasime është e vështirë të bëhen. I vetmi krahasim i saktë mund të jetë me ekonomitë e luftës. Gjatë luftërave botërore kudo u mbyllën lokalet, dyqanet e vogla dhe ndërmarrjet e zejtarisë. Arësyeja ishte natyrisht, që të liroheshin burime për ekonominë e luftës. Tani nuk e kemi këtë situatë. Megjithatë qysh tani mund ta thuash, se disa sektorë mund të tkurren ngjashëm si në kohë lufte. Gjatë luftrave në sektorë të tillë ekonomia ka rënë deri në 70 përqind.
Sa kohë mund të përballohet një stopim i tillë ekonomik?
Natyrisht që të gjithë hamendësojmë, se kur mund të shkaktohen ngushtica furnizimi apo trazira sociale. Kjo duket se si për rrjedhojë poltikanë ndërkombëtarë janë në panik. Më qartë e shohim tek presidenti i SHBA-së: ai përpiqet të shpëtojë lëkurën e vet, duke premtuar, që pas Pashkëve të rivihet në funksionim ekonomia. Askush nuk e di, se si ai arrin në këtë përfundim. Por shpesh ndodh që kalkulimi politik funksionon ndryshe nga ai i ekspertëve.
A ka shteti fuqi konceptimi në aspektin e politikës ekonomike në situata të tilla?
Ajo që shohim tani në nivel ndërkombëtar janë ndihmat e shtetit. P.sh. në SHBA. Edhe në Gjermani ndodh e njëjta gjë në parim. Të tilla masa i njohim edhe nga luftrat botërore. Në thelb kjo është përpjekja e zjarrëfikësit financiar. Eshtë një veprim reaktiv, por jo një pushtet në thelb konceptues. E panjohura e madhe ka të bëjë me masat kufizuese dhe efektin e tyre. A është masa e izolimit më keq se sa sëmundja? Ndërkohë kjo po diskutohet intensivisht.
Shtetet ndërkohë po japin shumë para, madje mund të thuash, se ato po hedhin kartëmonedha të reja në treg. A është inflacioni një rrjedhojë e pashmangshme?
Nuk e dimë nëse është vërtetë kështu. Ekonomistët e kanë parathënë këtë për periudhën pas krizës financiare më 2008. Por ne të gjithë atëherë nuk patëm të drejtë, përfshi edhe mua. Ajo qe dua të them, është se ne vërtetë nuk e dimë. Po unë them, që megjithatë rreziku ekziston.
Si e ndryshojnë krizat ekonominë?
Efekti kryesor janë spostimet industriale dhe sektoriale në mënyrën e punës. Shembulli tipik është, që ajo çfarë bëjmë ne tani: Home-Office. Mund ta përfytyroj fare mirë, që një pjesë e madhe do të vazhdojë t'i përmbahet kësaj mënyre të punuari. Të gjitha krizat e mëdha kanë çuar në ndryshimin e mënyrës së prodhimit.
Një shembull për këtë?
Lufta e Parë Botërore: forcimi i aftësisë së gruas për punë, njohja e sindikatave, pranimi i punës tetë orëshe, realizimi i së drejtës së përgjithshme të votës. Në vitet 1930 ka pasur përpjekje të dhunshme për ta ndryshuar këtë kurs. Pas Luftës së Dytë Botërore pamë se si u realizua prodhimi industrial në masë, fuqizimi i shoqërisë së konsumit, aksesi masiv në një arsimim më të mirë. Këto si shembuj tregojnë për ndryshimet pas krizave ekonomike.
A ka faktorë, që ndihmojnë në ripërtëritjen pas një krize?
Forca e mirëfilltë nxitëse për ripërtëritjen pas një krize janë borxhet e shtetit. Nëse një vend para krizës ka pasur relativisht borxhe të ulëta shtetërore – e kësisoj hapësira veprimi në politikat fiskale, - atëherë ai mund të dalë më lehtë nga kkriza. Vendet që nuk e kanë këtë situatë, në mënyrë simptomatike pas krizës përballen me borxhet e ekzagjeruara shtetërore. Europa Jugore është shembulli klasik i krizës më 2008, e sërish ky rajon do të ketë situatë të ngjashme.
Pra ju mendoni, që Gjermania është e konsoliduar në këtë drejtim?
Gjermania duke ndjekur politikën e diskutueshme të zero borxheve ka potencial, që ta përballojë në masë të madhe këtë krizë. Pra Gjermania ka një situatë të mirë. Por në Gjermani kemi problemin, se ajo është e ndërlidhur fuqishëm ndërkombëtarisht shumë më tepër, se shumica e ekonomive të mëdha botërore. Kjo do të thotë, që ne më shumë se të tjerët jemi të varur prej fqinjëve tanë e ata duhet të jenë në gjendje të mirë.
Albrecht Ritschl është historian i ekonomisë. Që nga viti 2007 ai jep mësim në London School of Economics.
</doc>
<doc docid='dw_52950967' lang='sqi' type='mono' source='https://www.dw.com/sq/sq/corona-dhe-karantina-psikiatri-vetmia-është-ngjitëse/a-52950967' term='Corona'>
Deutsche Welle: Shumë vende po ashpërsojnë masat deri në ndalim-qarkullimin për të kufizuar përhapjen e virusit Corona. Si e influencon vetëizolimi ose i ashtuquajturi Social Distancing shëndetin tonë psikik?
Prof. Dr. Manfred Spitzer: Duhet t'i shohim të diferencuara masa të veçanta. Së pari ne e dimë që karantina – forma ultimative e të qenit i vetëizoluar – faktikisht mund të shkaktojë shqetësime psikike edhe tek njerëzit fare normal.
Ka studimet afatgjata lidhur me këtë, që tregojnë, se pas një karantine intensifikimi i shqetësimeve të tilla si frika, pagjumësia apo një çrregullim i stresit postraumatik është më i lartë. Nuk ka ndonjë dallim mes të moshuarve apo të rinjve, mes burrave apo grave. Të gjithë mund të vuajnë si pasojë. Ndaj rekomandimi për vendosjen e masave të tilla është, që ato te vendosen vetëm nëse janë detyrimisht të nevojshme.
Prof. Dr. med. Dr. phil. Manfred Spitzer është që nga viti 1997 profesor në katedrën e Psikiatrisë në Universitetin e Ulmit dhe drejton klinikën për psikiatri dhe psikoterapi në klinikën universitare të Ulmit.
Sa i përket Social Distancing. Janë bërë një sërë studimesh shkencore, se si iu bë ballë në anë të ndryshme të botës, kryesisht në Kinë, përhapjes së virusit të ri Corona. Në këto studime vërtetohet, se p.sh. kufizimi i udhëtimeve nuk sjell gjë, por në fakt distanca sociale vërtetë e influencon dukshëm kufizimin e përhapjes së virusit. Por vlen të theksoj, se social distancing në fakt nuk është zgjedhja e fjalëve saktësisht. Ajo që është e rëndësishme në këtë rast është physical distancing – pra distanca fizike.
Sa mund të zgjasin masa të tilla, në mënyrë që të mos shkaktohen dëme të tjera për shëndetin?
Këtë duhet ta vendosë secili individ për vete, se si është situata e tij. Më e rëndësishmja që çdo njeri për t'u përballur me virusin Corona është sistemi i tij i imunitetit. Ne dimë, se çfarë e forcon imunitetin e një nga faktorët është dalja në natyrë. Më e mira në vende ku nuk ka njerëz. Si p.sh. në pyll.
Dihet, është e vërtetuar që një shëtitje një orë në pyll e përmirëson dukshëm imunitetin. Qendrimi në shtëpi dëmton sistemin e imunitetit. Kjo është mjaft e rëndësishme sidomos për familjet me fëmijë.
A mund t'i zëvendësojnë rrjetet sociale kontaktet sociale për njerëzit në izolim?
Unë i shoh me sy kritik rrjetet sociale. Por ato sigurisht në këto kohë janë një mënyrë për ta ruajtur kontaktin. Por, ju lutem, nuk duhet ndjekur gjithë ditët çdo marrëzi që përhapet në rrjetet sociale. Telefoni është ndoshta në këto momente mjeti më i mirë për të ruajtur kontaktet sociale. Twitter dhe Facebook nuk janë fort të mira. Pikërisht shumë të huaj, me të cilët përballesh në këto platforma, nuk të bëjnë mirë.
Kontaktet mediale sociale funksionojnë më mirë, sa më mirë njerëzit e njohin njëri-tjetrin. Me gjyshen e gjyshin, me nënën e babain, me shokun apo shoqen e ngushtë fare mirë mund të telefonosh.
Në librin tuaj "Vetmia – sëmundja e panjohur" ju shkruani se ajo mund të jetë edhe ngjitëse. Si është e mundur kjo?
Vetmia është ngjitëse. Kjo për herë të parë u zbulua në vitin 2009 nga një grup pune, që analizoi një sasi të madhe të dhënash. Nga studimi rezultoi, që pirja e duhanit është ngjitëse, që mbipesha është ngjitëse.
Zbulimi më i fundit përkatësisht në studim ishte edhe, se nëse miku im është vetëm, atëherë është më e madhe mundësia që edhe unë vet të bëhem i vetmuar në vitet që vijnë. Ky fakt në të vërtetë në psikologji njihet prej kohësh. Emocionet janë vërtetë ngjitëse, sepse ne njerëzit jemi qenie sociale, ndaj ne i ngjisim njeri-tjetrit edhe emocione.
Njerëzit, që kanë sistem të dobët imuniteti kanë një risk më të lartë që t'u ngjiten viruset e të ftohtit ose virusi Corona. Po ashtu si ata, që duhet të mbrohen nga virusi, duhet të mbrohen tani më shumë edhe grupi i atyre që janë më ndjeshëm nga prekja prej depresionit dhe trishtimit.
Shumë njerëz angazhohen tani për të ndihmuar të moshuarit, duke u bërë atyre pazarin. Njëkohësisht ka edhe njerëz që kanë frikë dhe tërhiqen duke mos pasur guxim t'u ofrojnë ndihmë të tjerëve. Si shpjegohet kjo në psikologji?
Njerëzit janë të ndryshëm sa i përket nivelit të tyre të frikës. Ka gjithmonë njerëz, që kur dëgjojnë për një sëmundje, menjëherë izolohen dhe madje blejnë në panik. Por ka edhe të tjerë që nuk interesohen aspak. Ata dalin jashtë e takohen me miqtë. Ka edhe njerëz që situata të tilla i shfrytëzojnë në mënyrë kriminale për të fituar. Por shumica e njerëzve, të paktën 70 përqind, janë nga natyra pozitiv në raport me kontaktet sociale.
Personalisht gjatë këtyre ditëve dëgjoj vazhdimisht gjëra pozitive. Njerëzit bisedojnë me njeri-tjetrin duke ruajtur distancën dy metra dhe shpesh i urojnë njeri-tjetrin: qofshi me shëndet. Përpara katër javësh nuk përdorej kjo shprehje, Pra është një urim dhe ndjenjë përkujdesjeje për tjetrin. Mendoj që në këto ditë kjo shprehje nuk është thjesht kortezi, por më shumë, njerëzit e thonë atë të ndjerë dhe me seriozitet.
Prof. Dr. med. Dr. phil. Manfred Spitzer është që nga viti 1997 profesor në katedrën e Psikiatrisë në Universitetin e Ulmit dhe drejton klinikën për psikiatri dhe psikoterapi në klinikën universitare të Ulmit. Ai ka shkruar shumë libra, ndër të tjerë edhe "Vetmia – sëmundja e panjohur: me dhimbje, ngjitëse dhe vdekjeprurëse". Me të bisedoi Elena Gunkel.
</doc>
<doc docid='dw_52923936' lang='sqi' type='mono' source='https://www.dw.com/sq/sq/kriza-e-coronës-sfidë-për-demokracinë/a-52923936' term='Corona'>
Martin Voss këto ditë është shumë i zënë me punë. Sociologu drejton - tanimë nga zyra në shtëpi – departamentin për studimin e katastrofave në Universitetin e Berlinit, Freie Universität. Në krizën e Coronës ai këshillon organizatat humanitare, kryen sondazhe dhe ofron informacione online. Ekspertiza e studiuesit të katastrofave është e kërkuar këto kohë. „Megjithatë", thotë Voss, „këtë nuk nuk do ta kisha dëshiruar asnjëherë".
Kërcënimi përmes virusit, ndërhyrjet e thella në jetën e njerëzve, vështirësitë ekonomike -e gjitha kjo e bën krizën e Coronës më të madhen që nga Lufta e Dytë Botërore. Martin Voss e tërheq vëmendjen edhe në një aspekt tjetër të katastrofës. Se sa shumë e ndryshojnë ngjarje të jashtëzakonshme një shoqëri. „Në vështrim retrospektiv ne do të bëjmë një dallim të madh mes kohës para dhe pas Coronës", thotë sociologu.
Presioni do të rritet
Trazira, sulme, mungesa në dyqane - këto janë skenarë të frikshëm të katastrofave. Që këta skenarë nuk janë bërë realitet, kjo e bën optimist, por me masë, studiuesin e katastrofave. "Ne hyjmë me një lidhje të fortë sociale në krizë”, thotë ai. Edhe sepse grindjet politike po lihen mënjanë dhe masat mbështeten nga komuniteti.
Martin Voss
Por me kohë do rritet presioni, reagimet do bëhen më emocionale, pret Voss. Për shembull, nëse pajisjet mjekësore duhet të shpërndahen dhe nuk ndodhesh vetë në radhë të parë. "Shumë vetë, që e kanë ndjerë veten të trajtuar jo në mënyrë të drejtë, do ta ndjejnë këtë edhe më fort. Kurse ata që e mbanin veten për të siguruar mirë, mund të kenë ndjesinë se po u hapet toka nën këmbë.” Voss parashikon tronditje të thella, me pasojë për rishqyrtimin e vlerave shoqërore dhe normave. Me këto ndryshime merren ekspertët në të gjithë botën. „Rastet e emergjencës nxjerrin në pah procese historike", shkruan historian izraelit. Yuval Noah Harari. Kurse në SHBA, autorja Naomi Klein paralajmëron nga një "kapitalizëm i Coronës”, që mund të shkurtojë edhe më tej shtetin social. Kurse politologu, Ivan Krastev pret një forcim të mëtejshëm të shtetit kombëtar kundrejt Brukselit.
Mësim nga Kina?
Refuzimi i aktiviteteve të mëdha, ndeshjeve të futbollit, panaireve, ndalimet e lëvizjes, ndalimi i kontakteve -deri para disa javësh në Europë këto ishin të papërfytyrueshme. Sidomos në Gjermani, ku kujtimi për tmerret e nacionalsocialistëve ka bërë që të vuloset botëkuptimi liberal pas vitit 1945. Por sa më shumë të zgjasë kriza, aq më shumë orientohen qeveritë perëndimore nga metodat e Kinës. Aty u vendos para dy muajsh një ndalim lëvizjeje për 60 milionë vetë. Suksesi i Kinës rriti presionin në botë për të marrë po ashtu masa radikale, që dukeshin të pamundura në shoqëritë liberale.
Wolfgang Merkel
Qeveritë marrin frenat në dorë
Rrezikohen parimet demokratike në gjendjen e krizës? „Shumë varet nga ajo, se sa do të zgjasë kriza dhe kufizimi i lirive bazë", thotë politologu, Wolfgang Merkel, nga Qendra e Studimeve Shkencore në Berlin. Merkel është i shqetësuar për dy skenarë: Tek i pari- nëse qeveritë nuk ia dalin të zbusin krizën. Që do të thotë se numri i viktimave do të rritet, besimi i popullsisë humbet. Tek skenari tjetër elitat qeverisin me rregullore të situatës së jashtëzakonshme, "gati në mënyrë autoritare”. "Mund të ndodhë që pastaj të thuhet, se nuk kemi nevojë për parlamente”, thekson Merkel.
Rrezikun real të pandemisë, qeveritë mund ta përdorin si pretekst për të zgjeruar pushtetin e tyre. Si në Hungari, ku kryeministri, Viktor Orban përpiqet të marrë bekimin e parlamentit për qeverisje me dekret. Ai vetë pastaj mund të shfuqizojë ligjet në fuqi dhe të zgjasë pa kufi gjendjen e jashtëzakonshme.
Mënyra e veprimit me të dhënat e celularëve
Një nga masat më të diskutuara në luftë kundër coronës është edhe përdorimi i të dhënave nga celularët. "Pandemia na gjen në kohën e digjitalizimit”, thotë sociologu, Martin Voss. Për këtë nuk ka përvoja të mëparshme në histori. Në gjithnjë e më sumë vende po jepen të dhënat e celularëve tek qeveritë apo autoritetet e shëndetësisë. Apps të caktuara kontrollojnë respektimin e karantinës. Edhe në Gjermani, ministri i Shëndetësisë kërkoi rishikimin e ligjit të mbrojtjes nga infeksionit. Përmes lokalizimit të celularit do duhej të gjendeshin personat që ka kontaktuar i infektuari. Pas kritikash të ashpra, Spahn e tërhoqi këtë ligj. Sociologu Martin Voss e sheh me shqetësim një zhvillim të tillë. "Duhet ngritur gishti dhe duhet thënë, jo kështu nuk veprohet apo e lejojmë, që situata të justifikojë çdo mjet?”
Politologu Merkel është i shqetësuar edhe për Europën në krizën e pandemisë. Shumë vende të BE i mbyllën kufijtë në mënyrë të pavarur, pa ujdi. Kjo është simpomatike, për të. Ai kërkon më shumë koordinim nga Brukseli. "Një nga pasojat e krizës mund të jetë vazhdimi i procesit të desintegrimit të BE, si e kemi parë në kohën e krizës së migrimit në vitin 2015”, parashikon ai.
</doc>
<doc docid='dw_52947710' lang='sqi' type='mono' source='https://www.dw.com/sq/sq/pse-është-kaq-e-rrezikshme-corona-për-njerëzit-me-sëmundje/a-52947710' term='Corona'>
Sistemi ynë imunitar është një mrekulli. Përditë ai është në veprim dhe ne as që e vëmë re. Ai është përgjegjës për mbrojtjen e trupit tonë nga « të paftuar » të rrezikshëm si për shembull viruset. Për njerëzit me sistem imunitar të dobët kjo mund të kthehet në problem. Nëse kësaj i shtohet edhe një sëmundje, atëherë këta persona duhet të kenë shumë kujdes që të mos sëmuren nga ndonjë infeksion.
Sëmundjet kronike të mushkërive
Tek njerëzit azmatikë, mushkëria është e dëmtuar. Në momentet e azmës, sekrecionet bronkiale bllokojnë rrugët e frymëmarrjes dhe frymëmarrja vështirësohet. Kjo ka efekt sidomos në nxjerrjen e frymës. Këta pacientë kanë më shumë vështirësi me frymëmarrjen se ata të shëndetshmit. Azmatikët mund ta nxjerrin më me vështirësi ajrin nga mushkëritë, prandaj mund të vijë puna deri tek bllokimi i frymëmarrjes. Të prekurit kanë ndjesinë se nuk marrin dot më frymë. Trupi ndërkohë fillon të veprojë kundër fenomenit bëhet më i cënueshëm. Në Gjermani ka 8 milionë azmatikë. Shumica prej tyre vuajnë ose nga azma alergjike ose jo alergjike. Azma alergjike mund të shkaktohet nga alergjenë apo infeksione të rrugëve të frymëmarrjes, si në rastin e një virusi. Trupit i duhet kështu të luftojë jo vetëm kundër azmës, por edhe kundër sëmundjeve të tjera. Atij I kërkohet shumë, nganjëherë shumë më tepër se sa arrin ta përballojë, e ndodh që sistemi nuk funksionon më si duhet, në rastin më të keq me pasoja fatale.
Edhe sëmundja COPD, një sëmundje kronike obstruktive e mushkërive bën pjesë tek sëmundjet e rrugëve të frymëmarrjes. Studiuesit janë të mendimit, se pirja e duhanit, është një faktor i rëndësishëm shkaktues për COPD. Për çdo rast pacientët me një diagnozë të tillë janë me një rrezik më të lartë, kur trupi e sistemi i tyre imunitar duhet të luftojnë edhe kundër një sëmundjeje tjetër. Njerëzit që kanë një sistem imunitar më të dobët për shkak të një sëmundjeje tjetër kanë probleme më të mëdha të luftojnë një infeksion se ata me shëndet të mirë. Mushkëria është e dëmtuar, viruset e kanë të lehtë të depërtojnë.
Diabeti
Njerëzit me diabet kanë një sistem imunitar më të dobët se ata me shëndet të mirë. Kjo vlen për të dyja format e diabetit, të tipit 1 dhe 2. Tipi 1 është një sëmundje autoiminutare. Në këtë rast antitrupat shkatërrojnë qelizat Beta në pankreas që prodhojnë insulinën. Trupi nuk prodhon mjaftueshëm të tilla dhe është rregullisht me nivel të lartë sheqeri. Vlerat e rritura të sheqerit në gjak dobësojnë imunitetin. Nëse sëmuresh nga një infeksion, në rastin më të keq me temperaturë, gjendja e përgjithshme e diabetikëve keqësohet në tërësi.
Kjo vlen edhe për ata që e kanë diabetin nën kontroll. Diabeti mund të ndryshojë enët e gjakut dhe të sulmojë organet duke e nxjerrë nga ekuilibri i duhur trupin. Në këtë rast trupi e lufton shumë më keq një virus që depërton brenda tij.
Sëmundjet e zemrës
Këtu bëjnë pjesë sëmundjet e zemrës, ato koronare dhe ishemike. Nën ishemi mjekësia kupton qarkullimin e pakësuar të gjakut ose bllokimin e tij. Një pikë e bllokuar e venave koronare çon në mungesën e oksigjenit. Përgjegjëse është arterioskleroza, sklerotizimi i enëve të gjakut. Në këtë rast një infeksion nga jashtë mund të sjellë pasoja fatale. Tek të gjithë ata që vuajnë nga probleme të ndryshme të zemrës apo tensionit të gjakut një virus e vë në situatë ekstreme trupin.
Tensioni i lartë i gjakut
Në Gjermani janë 20 deri në 30 milionë vetë të sëmurë nga hipertonia, tensioni i lartë i gjakut. Edhe kjo sëmundje sjell me vete rreziqe në raste infektimi nga viruset. Tensioni i lartë i gjakut në plan afatgjatë dëmton edhe enët e gjakut. Kur tensioni i gjakut është rregullisht i lartë kjo ka pasoja për zemrën – kështu trupi i cënuar nga sëmundje të tilla nuk e ka të lehtë kur sulmohet nga një virus. Pacientët e dallojnë shumë vonë rrezikun e heshtur, nganjëherë pas një hemoragjie cerebrale apo infarkti. Për viruset një sistem i dobësuar imunitar është një viktimë e mirë.
Kanceri
Nga infeksionet janë të rrezikuar edhe pacientët e sëmurë nga kanceri. Terapitë e ndryshme e dobësojnë sistemin imunitar. Në Gjermani çdo ditë sëmuren afër 1400 vetë nga një sëmundje kanceri. Disa qindra mijëra janë në trajtim ose terapi. Këtu bën pjesë edhe kimioterapia. Mjekët përdorin në këtë rast Citostatika që të luftojnë shtimin e qelizave të kancerit. Por ato nuk sulmojnë vetëm qelizat kanceroze, por edhe ato të rëndësishme për trupin. E gjitha kjo ka efekt në sistemin mbrojtës imunitar. Trupi është më i rrezikuar për viruset e ndryshme. Se në cilën masë është trupi i prekur, kjo varet nga lloji i kancerit dhe gjendja e përgjithshme e pacientit. Sidoqoftë njerëzit që marrin kimioterapi apo rrezatim duhet të jenë shumë të kujdesshëm për të mënjanuar infeksionet. Ata duhet të qëndrojnë larg për shembull nga njerëzit me infeksione.
Viruset transmentohen shpesh përmes teshtimës apo dhënies së dorës. Kur teshtin apo kollitet një i sëmurë, infeksioni përhapet në një rreze jo të vogël. Për pacientët me kancer kjo mund të rrezikojë edhe jetën.
Supresivët e imunitetit
Një sëmundje tjetër e rrezikshme është edhe ajo autoimunitare. Në raste të tilla mjekët i japin pacientëve supresivë imunitarë. Ato kanë efektin e dobësimit të sistemit imunitar që vepron kundër vetes, pra kundër trupit duke e sulmuar atë. Këto medikamente kanë efektin e dobësimit të sistemit imunitar ose të çaktivizimit të tij. Ky organizëm është shumë i cënuar nga viruset e ndryshme të gripit apo corona. Këtu bëjnë pjesë njerëzit me sklerozën e shumëfishtë, reumatizëm apo ata me sëmundje inflamative të zorrës së trashë, si Morbus Crohn. Edhe njerëzit me Sida i marrin ilaçe të tilla.
Supresivët, pra dobësuesit e sistemit iminutar ndihmojnë nga njëra anë për mbajtjen nën kontroll të sistemit imunitar, nga ana tjetër e dobësojnë atë. Kur viruset kanë sezonin e tyre njerëz të tillë duhet të kenë shumë kujdes. Por duhet thënë: Disa virusë nuk pyesin dhe rrezikojnë edhe personat pa sëmundjet e lartpërmendura. Pra kujdesin dhe higjienën duhet ta kenë të të gjithë.
</doc>
<doc docid='dw_53355736' lang='sqi' type='mono' source='https://www.dw.com/sq/sq/samiti-be-ballkani-perëndimor-në-harmoni-por-jo-shumë-konkret/a-53355736' term='korona'>
"Samiti i Zagrebit" - ky mbishkrim në posterin pas presidentit të radhës së Këshillit të BE-së, kryeministrit kroat, Andrej Plenkoviç, dukej paksa provokues, paçka se ai ishte pjesëmarrësi i vetëm ne Zagreb, i takimit virtual. Dukej pak i humbur, ashtu i ulur në sallën e konferencave të Bibliotekës Kombëtare, anës një tryeze të madhe, të ndërtuar për 27 krerë vendesh. Përballë kishte vetëm një mur me kuadrot e vegjël të pjesëmarrësve nga tavolinat e shtëpive të tyre. "Është për të ardhur keq që nuk mund të takohemi fizikisht," tha Plenkoviç.
Presidenca Kroate kishte vendosur ta bënte këtë samit të 27 vendeve të BE-së me gjashtë vendet e Ballkanit Perëndimor pikën kulminante të gjashtëmujorit të saj në krye të BE-së. Andrej Plenkoviç, vendi i të cilit iu bashkua BE-së në vitin 2013 si anëtarja më e re, ishte veçanërisht i preokupuar për samitin me vendet fqinje me Kroacinë. Njëzet vjet më parë, kryeministri i sotëm, asokohe diplomat i ri, pat marrë pjesë në samitin e parë të atëherë 15 vendeve anëtare të BE-së me republikat e dala nga Jugosllavia.
Sinjal ndaj Ballkanit Perëndimor
Pandemia e koronës i kishte prishur planet për një samit mahnitës në Zagreb, por mesazhi politik duhej të mbetej i njëjti. "Ballkani Perëndimor mbetet një përparësi kryesore për BE-në", kishte thënë më parë për Deutsche Welle-n, komisioneri i zgjerimit të BE-së, Oliver Varhelyi. Sipas diplomatëve të BE-së, fakti që pjesëmarrësve iu deshën tre orë për të mbajtur fjalimet e tyre të shkurtra nga ana e tij ishte një sukses në kohën e trazuar të Koronës.
27 krerët e shteteve dhe qeverive e ritheksuan zotimin e tyre që të gjashtë vendet e Ballkanit Perëndimor (Serbia, Mali i Zi, Shqipëria, Maqedonia e Veriut, Bosnje-Hercegovina dhe Kosova) kanë një "perspektivë evropiane". Sipas Komisionarit për Zgjerim, Varhelyi, kjo nuk është asgjë tjetër, veç perspektivës së anëtarësimit të plotë. Në këtë samit, megjithatë, nuk u përmend asnjëherë se kur do të vijë ai moment që të flitet për anëtarësime të reja.
Asnjë vendim i ri
Bisedimet me Serbinë dhe Malin e Zi kanë tetë, përkatësisht gjashtë vjet që kanë nisur dhe së shpejti pritet të fillojnë bisedimet me Shqipërinë dhe Maqedoninë e Veriut, pasi të jetë reformuar procesi i negociatave, nën presionin francez. Kosova dhe Bosnja-Hercegovina kanë ende një rrugë të gjatë për të bërë derisa të fillojnë negociatat e pranimit. Së pari duhet të arrihet një marrëveshje për statusin e Kosovës, e cila nuk njihet nga Serbia, por edhe nga pesë vende të BE-së. "Unë personalisht besoj se Bosnja dhe Hercegovina tani meriton të njihet si kandidate zyrtare për anëtarësim", tha kryeministri Plenkovic, duke i dhënë shpresë shtetit fqinj. Por pa dhënë një datë konkrete. Sepse deri në qershor apo tetor, nuk ka ende një agjendë.
Pas samitit, Presidentja e Komisionit të BE-së, Ursula von der Leyen, e bëri të qartë edhe një herë se vetë aplikantët mund të ndikonin në përshpejtimin e negociatave. Kjo është nxitja që mundëson metodologjia e re e negociatave. "Sa më shpejt që të zbatohen reformat e premtuara, aq më shpejt mund të hapim kapitujt e negociatave. Ndërkohë edhe disa kapituj në të njëjtën kohë, kjo është e re," tha von der Leyen. Një tjetër risi është se negociatat mund të prishen më shpejt se më parë, nëse një kandidat humbet zellin e tij për reforma.
Ndihmat për kapërcimin e pandemisë
BE premtoi 3.3 miliardë euro ndihmë financiare për Ballkanin Perëndimor për të kapërcyer dëmet e shkaktuara nga pandemia e virusit korona. Për Ballkanin Perëndimor, Unioni ndien "një përgjegjësi të veçantë, veçanërisht në lidhje me virusin e koronës", tha Presidentja e Komisionit të BE-së Ursula von der Leyen. Sipas kreut të administratës së BE-së, të gjashtë shtetet do të marrin nga BE-ja më shumë ndihmë se çdo grup tjetër shtetesh. BE-ja gjithashtu u zotua në deklaratën e saj përfundimtare të nisë një plan të gjerë investimesh për rajonin. Por ky plan ishte caktuar qysh para pandemisë.
"Shumë mirënjohje"
Në fillim të krizës së Koronas, Presidenti serb, Aleksandar Vuçic, pat shprehur dyshime se ekzistonte solidaritet evropian, duke e quajtur atë një iluzion. Kur erdhën ndihmat e para nga Kina, ai në mënyrë demonstrative puthi flamurin kinez. Nga qarqe diplomatike thuhet se disa vende kanë kërkuar më shumë mirënjohje nga Ballkani Perëndimor për dhurimet e bëra nga BE-ja, por Kryeministri kroat Andrej Plenkoviç, nuk dëshiroi të komentonte një pyetje të DW-së në konferencën virtuale për media, që zhvilloi ai pas samitit. "Nuk mund të flas për krerët e qeverive të tjera, por është shumë e qartë se të gjashtë vendet po synojnë BE-në. Ky është qëllimi i tyre përfundimtar", tha Plenkoviç. Ky samit ndihmoi drejt këtij synimi. "Ka shumë mirënjohje në kryeqytetet e rajonit për atë që po bën BE-ja. Dhe, nëse i shikoni vendet, ato janë të rrethuara nga BE-ja dhe nuk mund të shkojnë askund të tjetër“.
Në deklaratën e samitit, vendet e BE-së nxisin Ballkanin Perëndimor t'i përmbahet parimeve të politikës së jashtme të Unionit. Bëhet fjalë për të mos lejuar ndikimin e tepërt nga Kina, Rusia apo SHBA në Ballkan.
Kroacia, si organizatore, rekomandoi që samitet e Ballkanit Perëndimor të mbahen rregullisht çdo dy vjet. Ursula von der Leyen, Presidentja e Komisionit, shprehu keqardhjen që nuk mund të udhëtonte për në Zagreb, por i premtoi Kryeministrit Plenkoviç se do të pasonte edhe një takim fizik. Disi. Dikur, pas Koronës.
</doc>
<doc docid='dw_53286281' lang='sqi' type='mono' source='https://www.dw.com/sq/sq/gjermania-me-katër-etapa-për-të-dalë-nga-kriza/a-53286281' term='korona'>
Minus 6,3 përqind, këtë rënie nuk e ka parë deri më tani ekonomia gjermane. “Kemi pasur ditë më të bukura dhe perspektiva më optimiste“, tha ministri federal Altmaier të mërkurën në Berlin. Tregu i punës ka kohë që është nën presion, e ky presion sa vjen e rritet. Deri tani janë afro tre milionë njerëz që punojnë me orar të reduktuar dhe për vitin aktual pritet që numri i të punësuarve në Gjermani të zvogëlohet me 370 000 dhe papunësia të rritet me 5,7 për qind.
Ekonomia po përjeton shok si brenda ashtu edhe jashtë vendit, tha Altmaier. Oferta dhe kërkesa janë njësoj të prekura, sepse edhe ekonomia botërore ndodhet përpara një krize të thellë. Në të gjithë botën janë ndërprerë zinxhirët e furnizimit. Kërkesa për mallrat gjermane do të ulet edhe më tej dhe rritja do te jetë e ngadalshme, tha Altmaier.
Asnjë këmbë turisti këtu në plazhin e Shën Peter-Ording në Gjermani
Eksportet po bien
Për ekonominë gjermane, e cila varet shumë nga eksporti, një rënie prej 11,6 përqind, sikurse pritet të ndodhet këtë vit, është fatale. Por edhe ekonomia gjermane në përgjithësi do të bjerë, sepse konsumi privat do të ulet për shkak të mbylljes së restoranteve dhe ambienteve të kohës së lirë. 7,4 përqind pritet të jetë rënia e konsumit të brendshëm gjatë këtij viti.  Sipas parashikimit të prezantuar të mërkurën në Berlin nga qeveria gjermane, pika më e ulët pritet të jetë në qershor, me 89 për qind, në krahasim me qershorin e 2019-ës.
Prandaj edhe, sipas ministrit gjerman të Ekonomisë, ia vlen të mendohet që tani sesi mund të rimëkëmbet sërish ekonomia: Sa më shpejt që të ofrojmë një perspektivë konkrete, aq më shpejt do të marrë veten edhe ekonomia. Sipas parashikimit të qeverisë gjermane, nëse masat e marra do të jenë të duhurat, në vitin 2021 ekonomia mund të rritet sërish me 5 përqind.
Përshtatje e programeve ekzistuese të ndihmave
Në vija të trasha, ministri Altmaier ka hartuar një plan me katër etapa, i cili do të konkretizohet në javët dhe muajt e ardhshëm. "Ne e dimë se pandemia do të marrë fund vetëm pasi të jetë gjetur vaksina, por ne kemi nevojë për një plan për rikthimin gradual të jetës ekonomike".
Në nivelin e parë, në të cilin ndodhet Gjermania aktualisht, janë ndihmat financiare për  ekonominë. Programet ekzistuese të ndihmës duhet të përshtaten, duke filluar me ndihmën e menjëhershme për kompanitë më të vogla nëpërmjet kredive të Bankës Gjermane të Rindërtimit, KfW,  e deri te fondi i stabilizimit, i cili ka për qëllim të parandalojë që ekonomia të dëmtohet keq në pikat e rëndësishme strategjike. Por qeveria gjermane në këtë të fundit nuk mund të veprojë si të dojë. Një shembull:  Lufthansa. Për mënyrën se si mund të ndihmohet kompania e dëmtuar, nuk vendos  vetëm Berlini, por edhe Brukseli. "Kriteret duhet të koordinohen me BE-në", thotë  Altmaier, pa dhënë shumë hollësi.
Miliarda të tjerë gati
Në fazën e dytë të planit të tij të shpëtimit për ekonominë gjermane, Qeveria Federale do të ndihmojë ato kompani që vetëm më vonë do të mund t’i fillojnë aktivitetet e tyre të biznesit. Këtu mund të përmenden  operatorët e panaireve dhe organizuesit e panaireve, turizmi apo sektori i kulturës. "Do të duhet shumë kohë derisa këto degë të ekonomisë të funksionojnë në nivel normal“ tha Altmaier. Deri atëherë mund të merren edhe hapa të ndërmjetme. "Shpresoj se në fund të majit do të fillojmë aktivitetin e hotelerive dhe restoranteve."
Në tokë: 95 përqind e flotës së Lufthansa-s nuk lejohet të fluturojë
Kusht eshte që sukseset e arritura deri më tani në mbajtjen e ulët të nivelit të pandemisë të vijojnë. "Plani supozon që gradualisht do të mësojmë të përballojmë këtë pandemi", tha Altmaier. Vetëm atëherë mund të ekzistojë një "perspektivë shprese për një rritje ekonomike".
Një vrapim i gjatë
Shifrat  e infektimeve në tre javët  e fundit shkuan "në drejtimin e duhur". Në vend të 5000 infektimeve  të reja në ditë, aktualisht regjistrohen vetëm 1000 deri në 1300. Por askush nuk duhet ta harrojë, se rruga është e gjatë dhe duhet t'ia dalim me forcat tona."
Gjermania është në muajin e dytë të  kufizimit të kontakteve. "Shumëkush ka përshtypjen subjektive që ka kjo është një kohë e gjatë," thotë Altmaier, duke aluduar në faktin se shumë parti tani po bëjnë thirrje për më shumë lehtësime. "Ne do ta dimë brenda disa ditësh nëse infektimet do të vazhdojnë të ulen dhe nëse masat janë të sakta, prandaj unë mendoj se është e drejtë të presim dhe të shohim edhe disa ditë."
Blerja e shpërblimeve për makina?
Nëse gjithçka shkon mirë, më vonë mund të vihen në lëvizje edhe nivelet 3 dhe 4 të planit të qeverisë. Ato parashikojnë një "program ekonomik të përshtatur me situatën dhe nevojat". Kjo mund të përfshijë, për shembull,  primet për  blerje veturash. Industria e automobilave ka një rëndësi të madhe për mirëqenien ekonomike të Gjermanisë dhe është gjithashtu në një proces transformimi "pavarëisht nga korona".
Bëhet fjalë për lëvizshmëri ekologjikisht të qëndrueshme dhe për uljen e ndjeshme të emetimeve të dioksidit të karbonit, thotë Altmaier. Në nivelin e katërt, Ministri Federal i Ekonomisë flet për një "program fitnesi" për ekonominë. Kjo ka të bëjë me strukturat, tha ai, pa dhënë detaje të tjera. Sidoqoftë, do të merren parasysh edhe zinxhirët e furnizimit ndërkombëtar dhe tregjet. "Ne nuk duam që ekonomia globale të tansformohet në atë masë, saqë kushdo të mendojë se çdo gjë mund ta bëjë vetëm me forcat e veta.“
</doc>
<doc docid='dw_53213326' lang='sqi' type='mono' source='https://www.dw.com/sq/sq/ti-kthesh-shifrat-në-fytyra-letërsia-në-kohërat-e-koronës/a-53213326' term='korona'>
Kam vënë re se në këto kohëra preferoj të rilexoj libra që i kam lexuar. Të rilexosh një libër të vjetër në kohë të paqeta, është kujtim i „atij uni“ që shfletoi librin për herë të parë. Është një kthim në dhomën time të atëhershme, më dhuron një copë siguri, një copë qetësi.
Një gazetë online donte të dinte se çfarë po lexoj aktualisht. Unë i thashë se po lexoj të njëjtat libra që kam lexuar gjithmonë, libra që janë shkruar në botën e djeshme, meqë ra fjala, ndër ta është edhe „Bota e Djeshme“ e Stefan Zweig-ut.
Para do kohe debatova me një mikun tim, se sa të dobishme janë librat, kur ne sot shikojmë vetëm shifrat, madje, kur jemi si të hipnotizuar nga shifrat e diagramet. Shtetet janë shndërruar në kolona shifrash, sikur dëgjohet tiktaku i një numëratori gjigant që ndryshon shifrat orë e çast: kaq të infektuar, kaq të vdekur. Ndjenjë e frikshme.
Dhe pikërisht nga kjo ndjenjë e  frikshme lindi ideja e thjeshtë mbi letërsinë dhe rëndësinë e saj shumë të madhe në kohën e sotme. Ajo i kthen këto shifra sërish në njerëz. Aty ku më parë ishe një shifër abstrakte, befas shfaqet një njeri me historinë e tij, por edhe shumë njerëz që janë të lidhur me këtë njeri dhe me njerëz të tjerë. Këtu unë dua të përdor një fjalë të tmerrshme. Është rritja eksponenciale e njerëzores pas shifrave, është orteku pas historive të ngërthyera brenda njëra -tjetrës. Dhe ky është në thelb edhe vokacioni i artit dhe sidomos i letërsisë: që shifrat t’i shndërrojë në njerëz, t’u japë atyre nga një fytyrë dhe nga një histori.
A është një lehtësim ky? Le të jemi të sinqertë: unë do të thosha jo. Por na ndihmon për të ruajtur natyrën njerëzore. Krijon një ndjesi të nevojshme për jetën dhe lëndueshmërinë e saj. Dhe pikërisht nga kjo ndjesi rrjedh dashuria jonë për këtë botë jetëshkurtër. Ne e duam atë pikërisht, sepse ajo është jetëshkurtër dhe e vdekshme. Ajo forcon empatinë për tjetrin. Shifrat nuk do të më interesonin, nëse pas tyre nuk do të më interesonin nëse pas tyre nuk do të kishte fytyra, histori.
Shenja e parë e bërjes së qenies njerëzore, ndarja e parë e njeriut parahistorik nga rrënjët e tija shtazore, ishte varrimi, kam lexuar diku. Një njeri vdes dhe njerëzit e tjerë zgjedhin ta varrosin në vend që ta lënë trupin e tij aty. Ata bëjnë diçka që mund ta kishin lënë, sepse i vdekuri nuk do të kishte asgjë prej saj. Ata nuk veprojnë me prakticizëm, por me njerëzi. Ndoshta kjo është arsyeja përse ne tmerrohemi kur shohim pamjet me thasët e kufomave dhe frigoriferët...
Në fillim të kulturës dhe civilizimit, ky ishte ndoshta një veprim jopraktik, jo thelbësor. Sepse: ç'i duhet së vërtetës një vizatim në shkëmb me kafshë duke vrapuar, ose Kopshtet e Varura të Babilonisë ose një varg Homerik? Mos do më shërojnë? Thua do ma lehtësojnë jetën? Edhe sot, ka shumë njerëz që e vënë në dyshim, jo më atëherë, kur po lindte njerëzimi, dhe kur gjithë forcat ishin të përqendruar te gjetja e një rrënje, e një kafshe të egër, apo e një vendi për të bërë zjarrin…
A është letërsia sot me rëndësi ekzistenciale? A është ajo, krahas artit, vërtet e nevojshme dhe jetike? Po, unë e di përgjigjen e shpejtë: natyrisht jo. E megjithatë. Pas 11 shtatorit 2001,  numri i vizitorëve në muzetë e artit jo-bashkëkohor dhe koncertet klasike shkoi në qiell. Njeriu mesa duket ka nevojë për konfirmim që bota nuk është e djeshme, që ka pasur dhe do të ketë edhe kohë të tjera.
Papritmas, arti nuk duket aq i kotë. Në fillim, kur në Evropë u përhap pandemia, u rrit kërkesa për libra, si "Murtaja" e Albert Camus, "Dashuri në kohërat e kolerës" nga Gabriel García Márquez dhe "Dekameroni " nga Giovanni Boccaccio. Cila është ajo superforcë që rrjedh ende nga këto libra deri më sot? Nuk janë doracakë me udhëzime praktike, e as  libra virologjie. Përgjigja është në të vërtetë shumë e thjeshtë: bota papritmas është bërë e patejdukshme, jemi sulmuar nga diçka që nuk e kuptojmë. Dhe letërsia na ofron një instrument, një lupë zmadhuese, me ndihmën e të cilës mund të deshifrojmë botën dhe veten tonë. Unë hap "Dekameronin" si një ndihmë jete - të mësosh si të mbijetosh në një situatë të tillë. Melankolia në shekullin XIV nuk ndryshon nga melankolia sot.
Për ta thënë konkretisht: të mendojmë vdekjen, për këtë kemi nevojë përsëri, të futemi në botën e vdekjes  ngadalë dhe thellësisht. Të flasim për vdekjen. Sepse e gjithë industria e dëfrimit e ka bërë vdekjen virtuale dhe patrup. Dhe paradoksalisht, virusi i ri nga njëra anë na ka vjedhur trupat dhe i ka mbyllur ato nëpër shtëpia, dhe nga ana tjetër po na kthen. Sepse trupat tanë nuk vdesin nëpër ekrane, sepse nuk jemi avatare, por kemi mushkëri që krejt  papritmas pësojnë kolaps.
Dhe është letërsia ajo që prej tashmë disa shekujsh e vijon bisedën e fshehur nën rrogoz mbi vdekjen. Mediet e tjera erdhën më vonë.  Prandaj ne i kthehemi në mënyrë të  paevitueshme të pashkruarës. Pas krizash të rënda, si kjo e sotmja, do të ketë të tjera, - jo fort të dukshme, por kuptim-shkatërruese. Ajo që do të vijë është një zbrazje e rishtë kuptimi. Depresioni i madh nuk është një term thjesht ekonomik. Sepse virusi i frikës do të qëndrojë me ne shumë më gjatë se virusi korona. Por, falë zotit, vaksina kundër tij është zbuluar shekuj më parë. Dhe na duhet vetëm të shkojnë te rafti i librave.
Kur isha i vogël, lexoja në mënyrë kaotike dhe e harroja veten  - dhe gjithnjë kisha frikë se mos vdiste heroi. Prandaj edhe më pëlqenin më shumë librat e shkruara në vetën e parë. Isha i sigurt se heroi nuk do të vdiste. Atëherë zbulova në mënyrë të pavetëdijshme atë që do ta ketë ditur gjithnjë Scheherazadja. Për sa kohë që ti lexon, ti mbetesh në jetë. Kur ti I kthen shifrat në njerëz, kur ti ndjen me njerëzit dhe vuan me dhimbjen e tyre, për sa ti lexon, dëgjon muzikë, ose shikon art, për sa ti mendon për vdekjen je ende në bregun e jetës.
*Georgi Gospodinov (lindur më 1968) është shkrimtari bashkëkohor bullgar më i përkthyer. Romanet e tij "Romani natyror" dhe "Fizika e melankolisë", si dhe librat dhe pjesët me poezi janë përkthyer në 25 gjuhë. Gospodinov ka marrë një sërë çmimesh, ndër të tjera edhe Çmimin e Letërsisë për Evropën Qendrore (2019) dhe Çmimin e Letërsisë “Jan Michalski” (2016). Ai aktualisht është me bursë në Kolegjin Shkencor të Berlinit. "Një tregimtar dhe koleksionist i frikshëm", ka shkruar për të  Sandra Kegel në FAZ.
</doc>
<doc docid='dw_52903784' lang='sqi' type='mono' source='https://www.dw.com/sq/sq/deputetë-të-bundestagut-përshëndesin-vendimin-e-be-së/a-52903784' term='korona'>
Deputetë të Bundestagut kanë reaguar ndaj vendimit të sotëm të Këshillit të Ministrave të BE-së për çeljen e negociatave me Shqipërinë dhe Maqedoninë e Veriut.
Në një deklaratë për mediat bërë të martën në mbrëmje,  nënkryetari i grupit parlamentar CDU/CSU në Bundestag dhe njëherazi kryetar i Grupit të Punës së Ballkanit Perëndimor të këtij grupi parlamentar, Johann David Wadephul, e përshëndet vendimin por e vë theksin te kushtet e vendosura enkas për Shqipërinë:
Deklaratë mosbesimi
“Vendimi i sotëm nga Ministrat Evropianë të Bashkimit Evropian konfirmon perspektivën në BE të Maqedonisë së Veriut dhe Shqipërisë. Kjo është një shenjë inkurajimi dhe shprese për njerëzit, veçanërisht në periudhat e vështira të krizës së virusit korona, e cila po i prek të dy vendet në një masë të madhe", thuhet në deklaratë.
Johann David Wadephul, CDU
Por Wadephul kujton edhe kushtet e vendosura enkas për Shqipërinë duke i quajtur kushtet e shtuara edhe si  "një deklaratë mosbesimi ndaj Komisionit të BE-së". Ky i fundit kishte propozuar që negociatat e anëtarësimit me Shqipërinë të fillonin pa kushte. "Fakti që vendet anëtare tani kanë parashtruar 15 parakushte tregon se ato presin që Komisioni i BE-së ta monitorojë përparimin në mënyrë më të rreptë dhe të kujdesshme. Kjo duhet të vlejë për përmbushjen e 15 parakushteve, si dhe për të gjithë procesin e bisedimeve," ka deklaruar Wadephul.
"Ne jemi të bindur që Komisioni i ri i BE-së, nën Presidenten Ursula von der Leyen, do ta marrë parasysh këtë. Grupi parlamentar CDU / CSU, së bashku me partnerët e tij evropianë, do të kërkojë me ngulm që të 15 parakushtet të përmbushen plotësisht para se të fillojnë negociatat e anëtarësimit", ka thënë Wadephul.
Edhe nënkryetarja tjetër e grupit parlamentar CDU/CSU të Parlamentit Gjerman, Katja Leikert, e përshëndet vendimin, sidomos për Maqedoninë e Veriut, e cila "duhej të priste më shumë se dhjetë vjet" për këtë vendim.
Për Shqipërinë, deputetja kristdemokrate thotë, se duhet të plotësojë 15 parakushtet para fillimit të negociatave. "Nëse qeveria shqiptare ka vullnetin politik për të zbatuar seriozisht dhe plotësisht këto parakushte, Gjermania do të mbështesë në mënyrë aktive Shqipërinë", thotë Leikert. "BE është për perspektivën e anëtarësimit të vendeve të Ballkanit Perëndimor, por vlerëson secilin vend sipas përparimit të tij individual në rrugën drejt Evropës", është shprehur Leikert në deklaratë.
Deputetja socialdemokraet Nezahat Baradari në të kundërt mendon se vendimi është i merituar.:
"Hapja e bisedimeve të pranimit me të dy vendet është një shenjë e rëndësishme e integrimit evropian. Bashkimi Evropian është në gjendje të veprojë dhe të marrë vendime edhe në kohën e virusit korona!
Maqedonia e Veriut dhe Shqipëria kanë zbatuar reformat që ata kërkuan, veçanërisht në fushat e sundimit të ligjit dhe luftës kundër korrupsionit", u shpreh ajo në një deklaratë për media.
"Sidoqoftë, ka ende një rrugë të gjatë për t'u bërë anëtarë të plotë dhe ky është vetëm fillim i negociatave. Unë jam i sigurt se ky vendim do të konsolidojë paqen dhe stabilitetin në Ballkan. Ai është edhe një refuzim i qartë i nacionalizmit dhe i përjashtimit. Ballkani është pjesë e Evropës ".
Deputetja socialdemokraet Nezahat Baradari
Kushtet për Shqipërinë
Sipas informacioneve të DW,përveç dy kushteve të vendosura nga Bundestagu, pra, reforma zgjedhore dhe funksionimi i gjykatës kushtetuese dhe gjykatës së lartë, deri në fillimin e konferencës ndërqeveritare Shqipëria duhet të plotësojë edhe kushte të tjera, që kanë të bëjnë me azilkërkuesit dhe riatdhesimin e tyre, ligjin e medias, apo bashkëpunimin me shtetet antare të BE-së në luftën kundër financimit të krimit të organizuar dhe larjes së parave.
Sipas draftit, para se të fillojë konferenca ndërqeveritare për çeljen e negociatave Shqipëria duhet
-    të miratojë reformën zgjedhore në përputhje me rekomandimet e OSBE / ODHIR, duke siguruar financim transparent të partive politike dhe fushatave elektorale, -    të sigurojë zbatimin e vazhdueshëm të reformës gjyqësore, -    të sigurojë funksionimin e Gjykatës Kushtetuese dhe Gjykatës së Lartë, duke marrë parasysh ekspertizën përkatëse ndërkombëtare, përfshirë opinionet e zbatueshme të Komisionit të Venecias, -    të përmbyllë krijimin e strukturave të specializuara kundër korrupsionit dhe krimit të organizuar. -    të forcojë më tej luftën kundër korrupsionit dhe krimit të organizuar, duke përfshirë bashkëpunimin me shtetet anëtare të BE-së dhe të adresojë në një plan veprimi rekomandimet e Task Force të Veprimit Financiar (FATF). -    të trajtojë fenomenin e kërkesave të pabaza të azilit dhe të ofrojë riatdhesime, -     të ndryshojë ligjin e mediave në përputhje me rekomandimet e Komisionit të Venecias.
Më tej në tekst thuhet se korniza e negociatave do të miratohet nga Këshilli i BE-së dhe duhet të pasqyrojë se Shqipëria ka adresuar me sukses:
-    fillimin e procedurave penale kundër gjyqtarëve dhe prokurorëve të akuzuar për sjellje kriminale gjatë procesit të Vettingut -    fillimin e procedurave kundër atyre që akuzohen për blerje votash, -    suksese të mirëfillta në luftën kundër korrupsionit dhe krimit të organizuar në të gjitha nivelet, përfshirë nisjen e procedurave dhe përfundimin e procedurave të para kundër zyrtarëve të lartë dhe politikanëve, -    përparim të dukshëm në reformën e administratës publike, -    zbatim të reformës së ligjit zgjedhor si dhe një vendim përfundimtar për ligjshmërinë e zgjedhjeve lokale të 30 qershorit 2019, -    si dhe përparimin e mëtutjeshëm në miratimin e legjislacionit të mbetur në lidhje me ligjin kornizë 2017 për mbrojtjen e pakicave kombëtare, -    miratimin e ligjit për regjistrimin e popullsisë në përputhje me rekomandimet e Këshillit të Evropës -    dhe përparim në procesin e regjistrimit të pronave.
</doc>
<doc docid='dw_52900634' lang='sqi' type='mono' source='https://www.dw.com/sq/sq/maas-kjo-është-njohja-e-vonuar-e-përpjekjeve-për-reforma-të-shqipërisë-dhe-maqedonisë-së-veriut/a-52900634' term='korona'>
Në një deklaratë për media, ministri gjerman i Punëve të Jashtme, Heiko Maas, tha sot (24 mars) për vendimin e Këshillit të  Ministrave për hapjen e negociatave të anëtarësimit në BE me Shqipërinë dhe Maqedoninë e Veriut: "Evropa e mban fjalën. Shqipëria dhe Maqedonia e Veriut po fillojnë fazën tjetër në rrugën e tyre drejt BE-së. Kjo është njohja e vonuar e përpjekjeve të tyre për reforma. Dhe është një inkurajim për të vazhduar këtë kurs me vendosmëri", ka thënë Maas. "Të dy vendet kanë bërë përparime të dukshme në reformimin e  sistemeve të tyre gjyqësore dhe luftimin e krimit të organizuar dhe korrupsionit. Maqedonia e Veriut ka ndërmarrë hapa historikë drejt pajtimit në rajon me marrëveshjen e Prespës me Greqinë dhe marrëveshjen e miqësisë me Bullgarinë", shkruan më tej ministri gjerman i Punëve të Jashtme.
Maas me këtë rast bën thirrje për më shumë ndihmë për përballjen me korona virusin:
"Pikërisht tani këto vende kanë nevojë për mbështetjen dhe solidaritetin e BE-së. Sistemet e dobëta shëndetësore të tyre nuk i bëjnë dot ballë virusit. Ne duhet ta luftojmë këtë betejë së bashku - transmetimi nuk ndalet në kufij", përmbyll Maas deklaratën.
Ministrat e Evropës të vendeve anëtare të BE-së ranë dakord (24.03) në video konferencë për çeljen e negociatave të anëtarësimit me Shqipërinë dhe Maqedoninë e Veriut. Komisionit të BE-së iu kërkua të hartojë një kornizë negociuese. Kjo bëhet në bazë të një metodologjie të re të pranimit që vendos një përqendrim edhe më të fortë në fushat e demokracisë dhe sundimit të ligjit.
Kushte të reja për Shqipërinë
Para se të fillojnë negociatat, Shqipëria duhet të bëjë përparime të mëtejshme konkrete. Sipas informacioneve të DW, janë shtuar kushtet:  Përveç dy  kushteve të vendosura nga Bundestagu, pra, reforma zgjedhore dhe funksionimi i gjykatës kushtetuese dhe gjykatës së lartë, deri në fillimin e konferencës ndërqeveritare Shqipëria duhet të plotesojë edhe kushte të tejra, ndër të tjera edhe riatdhesimin e azilkërkusve.
"Para konferencës së parë ndërqeveritare, Shqipëria duhet të miratojë reformën zgjedhore në përputhje me rekomandimet e OSBE / ODHIR, duke siguruar financim transparent të partive politike dhe fushatave elektorale, të sigurojë zbatimin e vazhdueshëm të reformës gjyqësore, duke përfshirë sigurimin e funksionimit të Gjykatës Kushtetuese dhe Gjykatës së Lartë, duke marrë parasysh ekspertizën përkatëse ndërkombëtare, përfshirë edhe rekomandimet e Komisionit të Venecias, dhe të përmbyllë krijimin e strukturave të specializuara kundër korrupsionit dhe krimit të organizuar. Shqipëria gjithashtu duhet të forcojë më tej luftën kundër korrupsionit dhe krimit të organizuar, edhe përmes bashkëpunimit me Shtetet anëtare të BE-së dhe përmes planit të veprimit për të adresuar rekomandimet e Task Force të Veprimit Financiar (FATF). Trajtimi i aplikimeve të pabazuara për azil dhe sigurimi i riatdhesimeve dhe ndryshimi i ligjit të medias në përputhje me rekomandimet e Komisionit të Venecias mbeten prioritete të rëndësishme," thuhet ndër të tjera në draftin e konkluzioneve, që do t'u paraqitet të enjten kryetarëve të qevereive dhe të shteteve të BE-së, një kopje të të cilit e ka edhe DW.
Marrëveshja e sotme politike duhet të konfirmohet zyrtarisht nga shtetet anëtare të BE-së në një procedurë me shkrim.
Komisioni i BE-së kishte rekomanduar fillimin e bisedimeve të pranimit me Shqipërinë dhe Maqedoninë e Veriut qysh në vitin  2018, por vendimi ishte shtyrë për shkak të rezervave që kishte presidenti francez Macron për metodologjinë e zgjerimit, si edhe për shkak të rezervave të disa vendeve të tjera, sidomos Vendeve të Ulëta,  ndaj Shqipërisë.
Më 2 Mars 2020, Komisioni i BE-së paraqiti një raport të ri të përparimit të reformave në të dy vendet dhe konfirmoi sërish rekomandimin e tij për çeljen e negociatave.
Fillimi i bisedimeve të pranimit është fillimi i një procesi disavjeçar, kishte thene me pare ministri  gjerman i Evropes Michael Roth.  Vetëm nëse Shqipëria dhe Maqedonia e Veriut zbatojnë axhendën ambicioze të reformave, ato mund të bëhen përfundimisht anëtare te Bashkimit Evropian. (ash)
</doc>
<doc docid='dw_52664033' lang='sqi' type='mono' source='https://www.dw.com/sq/sq/rki-shpall-tirolin-jugor-zonë-të-rrezikuar-nga-virusi-korona/a-52664033' term='korona'>
Presidenti i institutit  Robert Koch (RKI) në Berlin, Lothar Wieler, tha se vendimi për renditjen e Tirolit Jugor në këtë listë është marrë për shkak të përhapjes së virusit në veri të Italisë. Në Gjermani ndërkohë janë regjistruar 36 raste të infektimeve me virusin Korona, nga persona që kanë qenë në Tirolin Jugor. Si zona të rrezikuara në Itali konsiderohen edhe Emilia-Romanja, Lombardia dhe qyteti Vo, në provincën Padova të Venetos. Të rrezikuara janë edhe disa rajone në Kinë, në Korenë e Jugut dhe Iran. Ministria e Jashtme në Berlin ka bërë thirrje që të mos udhëtohet në këto rajone, nëse nuk është e nevojshme.
Ndërkohë në Gjermani është rritur numri i të infektuarve në 534, që është 134 më shumë se të enjten (05.03) pasdite. Virusi është përhapur ndërkohë në 15 lande të Gjermanisë. Deri tani vetëm në Saksoni-Anhalt nuk është regjistruar asnjë rast, ndërsa më së shumti ka në Renaninë Verioe - Vestfali sipas ekspertëve të RKI, i cili merret me vlerësimin e gjendjes së përgjithshme në Gjermani dhe jep sugjerime.
RKI pohon se përhapja e virusit Korona ende nuk ka arritur shkallën më të lartë në Gjermani dhe nuk dihet kur do të ndodhë kjo. "Ne duam që sa më shumë të parandalojmë përhapjen", thekson Wieler. Por në Gjermani po shtohet numri i të infektuarve dhe mendohet se kështu mund të vazhdojë në ditët dhe javët në vijim.
Spahn nuk kufizon lëvizjet
Pavarësisht përhapjes së virusit Korona, ministri i Shëndetësisë Jens Spahn pohon se ende nuk ka nevojë për kufizime të udhëtimeve brenda Bashkimit Evropian. Në samitin e minsitrave të shëndetësisë në Bruksel ai tha, se deri tani nuk është aspak e nevojshme për kufizime të tilla. Ministrat e 27 vendeve anëtare të BE janë takuar për herë të dytë këtë javë për këshillime.
Gjendja ka ndryshuar, thotë Spahn. Në samitin e parë jemi këshilluar si të parandalojmë ardhjen e virusit Korona në Evropë, ndërsa tani kemi një valë të sëmundjeve. "Tani duhet të punojnë së bashku për parandalimin e përhapjes së mëtejshme të sëmundjes."Në mbarë Evropën janë regjistruar deri ditën e enjte rreth 4200 vetë të prekur në vendet e BE. Në Gjermania nuk ka pasur deri tani asnjë rast vdekjeje, ndërsa në BE janë regjistruar 112 raste vdekjesh.
Virusi po përhapet edhe në SHBA
Virusi Korona ka mbërritur edhe në shumë pjesë të SHBA. Deri të enjten në këtë vend janë regjistruar 150 raste. Të paktën 12 persona kanë vdekur, në 17 shtete të SHBA-së. Zv/presidenti Mike Pence, i cili është koordinator i luftës kundër këtij virusi, ka premtuar ndihma për zonat e prekura. Të premten presidenti Donald Trump do të akordojë 8,3 miliardë dollarë ndihma. Një ditë më parë këto ndihma i ka miratuar edhe Kongresi. Virusi ka ndikuar edhe në rënien dramatike të vlerave në tregun e aksioneve në Wall Street. Koncernet Google, Microsoft, Amazon dhe Facebook kanë kërkuar që më shumë se 100.000 të punësuarit e tyre në Seattle të punojnë nga shtëpia. Facebook dhe Google kanë sugjeruar punonjësit e tyre të punojnë nga shtëpia edhe në San Francisco.
Shtohet sërish numri i infektimeve në Kinë
Lajme të këqija vijnë edhe nga Pekini. Pas një periudhe të shkurtër të uljes së numrit, të enjten (05.03) sërish është shtuar numri i infektimeve. Autoritetet kineze lajmërojnë 143 raste të reja të infektimeve dhe 30 raste vdekjesh. Ndërkohë në Kinë është rritur numri i të infektuarve në 80.500, ndërsa kanë vdekur 3042 vertë.
Virusi ka mbërritur edhe në Vatikan
Në territorin e Vatikanit është regjistruar rasti i parë i inflektimit me virusin Korona. Zëdhënësi i Vatikanit Matteo Bruni konfirmoi, se ndërkohë janë dezinfektuar ambulancat në Vatikan, sepse të enjten atje është trajtuar një pacient i sëmurë me këtë virus.
bc/kle/se (dpa, afp, rtr, kna, RKI)
</doc>
<doc docid='dw_52656183' lang='sqi' type='mono' source='https://www.dw.com/sq/sq/virusi-korona-si-mjellma-e-zezë-për-tregjet-e-financave/a-52656183' term='korona'>
Kur në fund të janarit Gilles Guibout e pyetën, nëse mund të jetë virusi korona një "mjellmë e zezë", ai u përgjigj: "Po, ndoshta për firmat, që kanë shumë biznese me Kinën." Mendimi i tij ka peshë:  Guibout është strateg i aksioneve të Axa Investment Managers në Europë, një administrues pasurishë me një volum depozitash në vlerën 800 miliardë Euro.
Kur u prononcua lidhur me virusin strategu i Axa dhe pjesa tjetër e botës së investimeve as nuk mund ta parashikonte, që virusi kishte kohë që po infektonte qindra vetë përreth Milanos. Ndërkohë norvoziteti në tregjet e financave në mbarë botën është rritur ndjeshëm.
Sa kohë virusi korona do të paralizojë ekonominë?
Gjithnjë e më shpesh tani po përmendet mjellma e zezë, kur është fjala për pasojat ekonomike të virusit korona. Me këtë emërtohet një ngjarje krejt e papritur, që ndodh rrallë dhe ka pak gjasa të ndodhë, por që shkakton pasoja të rënda për tregjet e financave dhe ekonominë reale.
Aktualisht gjithnjë e më shpesh bëhen krahasime me krizën botërore para më shumë se dhjetë vjetësh. Edhe më 2008 për botën e financave ishte krejtësisht e paimagjinueshme, që banka kryesuse investimesh në SHBA me histori 150 vjeçare mund të falimentonin. Askush nuk do ta kundërshtonte, që pasojat e falimentimit të Bankës Lehman Brothers do të ishin jashtëzakonisht të mëdha.
Asokohe vala e shokut në tregjet e financave depërtoi duke prekur edhe ekonominë reale. Sot është e kundërta: Mbyllje fabrikash, panaire të anuluara, anulim fluturimesh dhe ndalimi për miliona njerëz që të largohen nga shtëpia e tyre, bëjnë që ekonomia reale të tkurret. Meqënëse si rrjedhojë ndërmarrjet fitojnë më pak, kjo ka pasoja për kurset e aksioneve të tyre e kësisoj ndikon edhe në tregjet e financave.
Qysh prej shpërthimit të virusit korona në Kinë dhe masave të zgjeruara të karantinës që ka marrë udhëheqja e shtetit dhe e partisë Republika Popullore si motor i koniunkturës botërore po mungon në shumë sektorë. Ish-shefi i Bundesbank Axel Weber parashikon që ekonomia kineze të tkurret në tremujorin e parë  me 1,5 përqind, e si rrjedhojë është e thjeshtë të llogarisësh pasojat globale - sepse Kina mbulon gati 20 përqind të rendimetit ekonomik mbarëbotëror.
Mjeshtri hesht
Shpikësi i konceptit mjellma e zezë si një fantazëm për tregjet e financave deri tani nuk është prononcuar publikisht. Nassim Nicholas Taleb, një matematicien financash nga SHBA, ish-profesionist në Wall Street dhe autor bestseller, hesht. Në vitin  2001 autori me origjinë nga Libani përdori në librin "Roli i nënvleftësuar i rastësisë – Budallenjtë e rastësisë" konceptin mjellma e zezë, për të përshkruar ngjarje me pasoja të mëdha në botën e financave.
Kur më 2007 u publikua libri i tij "Mjellma e zezë: Fuqia e ngjarjeve që vështirë s mund të ndodhin", interesi për të ishte i kufizuar. Vetëm pas falimentimit të Lehman Brothers një vit më vonë vepra e tij u kthye në një bestseller global.
</doc>
<doc docid='dw_52625639' lang='sqi' type='mono' source='https://www.dw.com/sq/sq/virusi-korona-dhe-jeta-si-në-rrethim-në-qytezat-italiane/a-52625639' term='korona'>
Casalpusterlengo – një qytet i vogël në Lombardi me 15. 000 banorë. Askush  nuk lejohet më të hyjë apo të dalë nga kjo qytezë. Me këtë mënyrë synohet të kufizohet përhapja e mëtejshme e virusit korona.
Në dyqanet e vogla nuk lejohen më të hyjnë brenda më shumë se katër klientë njëherësh. Ndërsa farmacia është kthyer në destinacionin më të rëndësishëm në qytezën e kthyer në fantazmë. Këtu u konstatuan rastet e para me virusin korona. E papritur banorët u përballën me njoftimin: arrest shtëpie, pra karantinë. Njerëzve iu desh kësisoj të aranzhohen me këtë situatë të jashtëzakonshme. Një banor thotë i shpenguar, se „s'kemi çfarë bëjmë, tani jemi ambjentuar me gjendjen e jashtëzakonshme dhe vetëm shpresojmë, që së shpejti supermerkatot të jenë sërish plot me mallra, ky është shqetësimi ynë i vetëm, ndryshe nuk kemi probleme."
Shumica e infeksioneve deri më tani  janë njoftuar në veri të Italisë. Ndaj qeveria ndërmorri masa të forta: qytete të tëra u rrethuan, duke u shpallur zona të rrezikut. Zona të ndaluara, ku zhvillohen kontrolle të rrepta.
Massimo, një banor nga qyteza fqinjë thotë, se ka ardhur të marrë djalin. E nuk është i sigurt nëse do ta lejojnë. Djali i tij 15- vjeçar kishte ardhur ta kalonte fundjavën tek gjyshi. Tani që kjo është shpallur zonë e izoluar ai dëshiron të kthehet në shtëpi. Por polici nuk e lejon të atin të kalojë.
Shumë njerëz në Itali pyesin, se përse janë prekur pikërisht ata? Edhe sipërmarrësi Fabio Longo. Ekspertët thonë, se është rastësi, mund të ishte prekur po ashtu edhe çdo vend tjetër. Secili nga vendet që ka kontakte me Kinën.
Dega e tekstileve në Itali bashkëpunon intensivisht me sipërmarrës kinezë. Firma e Longos „Block Industrie" ndodhet në Rovolon, një komunë e vogël në Veneto. Ai bashkëpunon edhe me sipërmarrje aziatike. Situata e jashtëzakonshme për shkak të virusit korona krijon shumë probleme për sipërmarrjen e tij në shumë aspekte:„Pasojat e virusit korona për firmën tonë aktualisht janë shumë të rënda. Kjo e gjitha ndodh në pikun e sfilatave të modës, në sezonin  e rëndësishëm të dimrit, kur  kemi përkatësisht dy sfilata për gratë dhe për burrat.
Fashion Week në Milano ditët e fundit u zhvillua në kushte të vështira. Ndërkohë që kjo është sfilatë shumë e rëndësishme për këtë degë të industrisë tekstile. Ekonomia italiane është dobësuar e kësaj i shtohet tani edhe virusi, ankohet Longo. „Dega e tekstilit ka pësuar një goditje, në një fazë mjaft delikate, për më tepër tani pas krizës ekonomike. Kjo edhe për shkak të gjendjes në Kinë që po përballet prej dy muajsh me këtë problem. Kina mbulon 30-36% të konsumit.
Longo megjithatë ka fat në fatkeqësi: Ai e ka furnizuar ndërkohë 97% përqind të prodhimit të rij. Ai as që do ta imagjinojë se çfarë mund të ndodhte nëse virusi do ta kishte paralizuar dy muaj më parë Italinë e veriut. Ndërkohë mund të vijnë vetëm 15 përqind e punonjësve të tij në firmë. Pjesa tjetër e personelit banojnë në zona e kuqe, pra në zonat ku ndalohet qarkullimi.
I gjithë personeli shpreson që së shpejti të rivendoset qetësia. Pasi mungonte klientela në Fashion Week në Milano, ndoshta do të duhej që sfilatat e ardhëshme në Paris të ndihmojnë sado pak degën italiane të tekstileve.
</doc>
<doc docid='dw_52577743' lang='sqi' type='mono' source='https://www.dw.com/sq/sq/virusi-korona-gjermania-midis-kujdesit-dhe-panikut/a-52577743' term='korona'>
Çfarë do të thotë epidemia e virusit Korona për Gjermaninë? A do të ndalet së shpejti jeta publike, a do të anulohen aktivitetet e mëdha, siç po bëhet në Zvicër? Virusi i ri është në titujt e të gjitha gazetave gjermane. "Mos kalo në panik" këshillon të paktën gazeta e përditshme "Taz". Por epidemia përcakton në masë të madhe bisedat mes njerëzve: në autobus dhe në tren, në rrugë, në restorante dhe në vendin e punës.
Qëndrim i arsyeshëm te ekspertët
Relativisht me qetësi reagojnë ata që duhet ta dinë më mirë: Instituti-Robert-Koch, autoriteti më i lartë në Gjermani për sëmundjet infektive, mban konferenca shtypi të përditshme. Lars Schaade, mjek specialist në mikrobiologji dhe nënkryetar i institutit, rendit: 52 infektime njihen deri tani në Gjermani, ka tre zona lokale të përqendrimit. Një në Renaninë Veriore-Vestfatli me një pacient të sëmurë rëndë, një në Baden-Württemberg, një rast të ri në Mynih.
Sa për krahasim: në të gjithë botën janë infektuar me virus deri tani mbi 80.000 vetë, në 52 vende. Dhe, sipas ekspertëve, numri i rasteve të paraportuara është i lartë. Kjo është arsyeja pse Schaade arrin në përfundimin se "për momentin virusi nuk duket të ketë një përhapje të gjerë në Gjermani. Dhe kjo është arsyeja pse rreziku për shëndetin e popullatës është i vogël deri në mesatar".
Takim krize i ministrit të Shëndetësisë, Jens Spahn dhe atij të Brendshëm, Horst Seehofer
Më e rëndësishmja tani: larja e duarve
Schaade edhe njëherë dha këshilla shumë specifike se si duhet të sillet popullata tani: "Përdorni shami që mund t'i flakni, kur kolliteni ose teshtini, hidhini ato. Lani duart, dhe kur kjo nuk është e mundur është mirë të ktheheni pas kur teshtini ose kolliteni dhe teshtini në bërryl. "Për më tepër, prekeni sa më pak të jetë e mundur fytyrën, gjë që një person normal e bën deri në dyqind herë në ditë.
Çfarë ndodh, e pyesin Schaade, në rast të një infektimi? Rreth 85 përqind e rasteve kalojnë si grip i butë, por: "Ka disa raste që përkeqësohen, që përkeqësohen pas rreth nëntë ditëve: këto janë rastet që kanë rrjedhën më të rëndë të sëmundjes. Dhe kur ke një rrjedhë kaq të rëndë të sëmundjes , atëherë mund të duhen tre, katër, ose në raste ekstreme madje edhe gjashtë javë për ta marrë veten, siç përshkruhet në Kinë ”.
Qeveria federale ka reaguar dhe ka ngritur një ekip krizash të cilit i përkasin shumica e dikastereve. Ministri i Brendshëm Horst Seehofer (CSU) dhe Ministri i Shëndetësisë Jens Spahn (CDU) e kanë diskutuar gjendjen e punëve me kancelaren Angela Merkel. Zëdhënësi i Merkel-it, Steffen Seibert tha të premten: "Kancelarja, për këtë të jeni të sigurtë, do të informohet çdo ditë për përparimin e ngjarjeve, si në aspektin e përhapjes, ashtu edhe për gjendjen e përgatitjeve."
A duhet të anulohet panairi i turizmit?
Ndërkohë, është shtyrë edhe panairi kryesor botëror i turizmit ITB me mijëra vizitorë nga e gjithë bota, i cili do të fillonte në Berlin të mërkurën e ardhshme. Një temë tjetër do të jetë ndoshta nëse Gjermania ka mjaft kostume speciale dhe maska ​​mbrojtëse, veçanërisht për personelin ndihmës, po të përkeqësohet epidemia. Nuk duket se ato mjaftojnë. Ministri Spahn, pra, po shqyrton, siç tha dje në "Televizionin e Dytë Gjerman" (ZDF), një ndalim eksporti, nëse është e nevojshme.
</doc>
<doc docid='dw_52551964' lang='sqi' type='mono' source='https://www.dw.com/sq/sq/rreziku-i-virusit-korona-në-europë/a-52551964' term='korona'>
DW: Sa i madh është rreziku, që virusi Korona të vazhdojë të përhapet i pakontrolluar në Europë?
Gérard Krause: Në një rast të tillë duhet përcaktuar qartë koha, nga mbajtja nën kontroll deri tek zbutja e një epidemie të tillë. Nuk duhet të kemi iluzione, që një vend do të jetë i mbrojtur gjithmonë nga një virus i tillë. Tek ky lloj virusi me sa duket kjo nuk ka për të ndodhur. Herët a vonë një vend i hemisferës veriore do të konfrontohet me të. Megjithatë në fillim ka rëndësi që të fitosh kohë, të përgatitësh spitalet dhe të mbash në gatishmëri sistemet e paralajmërimit për të mësuar më shumë për virusin dhe për të reaguar më mirë.
Që do të thotë, se nuk ka shumë kuptim të ngresh kontrolle shëndetësore në kufijtë brenda vendeve të BE për të matur për shembull temperaturën e udhëtarëve, siç bëjnë disa aeroporte?
Për këtë ka disa modele llogaritjeje, që tregojnë se masa të tilla si rregull nuk sjellin shumë rezultat. Sidomos tek ky virus nuk ke shumë siguri tek efekti i kontrolleve kufitare. Sepse shumica e të infektuarve në fillim nuk ka asnjë simptomë. Prandaj edhe kontrollet nga autoritetet e shëndetësisë nuk do t'i mund të identifikonin dot.
Italia është një destinacion i preferuar, do të këshillonit që të mënjanohej ky vend nga udhëtarët apo nuk ka nevoje për shqetësim për sa kohë nuk shkon në rajonet e prekura nga virusi ?
Personalisht nuk do të thoja të mos udhëtohej, sepse pres që edhe në Francë, Gjermani e vende të tjera të kemi rajone të tilla, ku mund të kemi shpërthime të tilla. Në këtë kuptim nuk shtrohet më pyetja, nëse udhëton apo jo.
Prof. Dr. Gerard Krause
Por megjithatë karnavalet në Venecia u anuluan, 11 rajone janë në karantinë, janë masa të tilla të ekzagjeruara?
Më pas je gjithmonë më i ditur, por do të vijë një moment të caktuar, kur masa të tilla nuk kanë kuptim. Tani është momenti i duhur për të vepruar me rigorozitet, për të fituar kohë. Por këtë nuk mund ta zbatosh për çdo komunë apo çdo vend në Europë, ku shfaqet virusi.
A mund të mbrohesh nga virusi Korona?
Në këtë rast duhet të sjellësh në mendje rregullat e përgjitshme të higjienës. Larja e duave, nëse je vetë i sëmurë të mënjanosh kontaktin me të tjerët. Gjithçka që bëhet për të mënjanuar virusin influenca, duhet ta bësh edhe në këtë rast.
Për shembull për të vënë mënjanë disa maska?
Maskat e thjeshta kanë rëndësi, kur je vetë i sëmurë dhe nuk do t'ia ngjisësh virusin të tjerëve. Por nëse do të mbrosh veten, efekt kanë vetëm maskat FFP3, të cilat duhen vendosur mirë dhe duhen ndërruar shpesh. Kjo është shumë e komplikuar, e ka kuptim për njerëz me sitem imunitar të dobët. Përtej kësaj nuk mund të mbrohesh dot, nuk ka ende vaksinë dhe terapi profilaktike.
Prof. Dr. Gérard Krause është drejtor i Departamentit të Epidemiolgjisë në Qendrën Helmholtz për Studimet e Infeksioneve në Braunschweig, Gjermani.
Intervistën e zhvilloi Elena Gunkel
</doc>
<doc docid='dw_52525731' lang='sqi' type='mono' source='https://www.dw.com/sq/sq/virusi-korona-nuk-ndalet/a-52525731' term='korona'>
Lajmet për përhapjen e shpejtë të virusit Korona ndryshojnë me orë. Së fundmi bëhet e ditur, se edhe zëvendësministri i Shëndetësisë së Iranit është i infektuar me virusin Korona. Më parë Austria kishte njoftuar dy  raste ntë infektimit në Tirol. Edhe Kroacia ka njoftuar për rastin e parë të infektimit, sipas kryeministrit, Andrej Plenkovic. Turqia ka izoluar 132 vetë në bordin e një avioni të ardhur nga Irani për shkak të dyshimit për persona të infektuar. Në një hotel në Tenerifa në Spanjë janë izoluar disa qindra vetë për shkak të dyshimit për raste të infeksioneve me virusin Korona. Në Itali krahas më shumë se 280 rasteve të infektimit në veri, është konfirmuar edhe një rast infeksioni në Sicili. Italia ka reagur me masa drakoniane duke izoluar disa zona në veri për të penguar përhapjen e virusit.
Ndërkohë në Romë zhvillohet të martën mbasdite një takim krize i ministrave të Shëndetësisë të disa vendeve të BE që janë afër Italisë. Italia ka ftuar në këtë takim për të koordinuar veprimet për përhapjen kaq të shpejtë të virusit në Europë. Ministri gjerman i Shëndetësisë, Jens Spahn është shprehur, se virusi nuk ndal në kufijtë e vendeve. Spahn pret raste të tjera të virusit Korona edhe në Gjermani, ku aktualisht janë regjistruar 16 vetë të infekuar.
Casalpusterlengo në Itali
Ndërkohë një virolog ka kritikuar në mediat gjermane mënyrën e veprimit të qeverisë gjermane. Alexander Kukele tha për Deutschlandfunk, se ministri i Shëndetësisë, Jens Spahn e nënvlerëson rrrezikun në përhapjen e virusit Korona dhe e paraqet shumë më pak të rrezikshëm se një grip. Por nëse vdekshmëria tek gripi është 0,1% në rastet e virusit Korona është më e lartë, 0,5-1,5%. „Kjo do të thotë, se për ata që infektohen, virusi është 10 herë më i rrezikshëm", ka thënë Kukele. Virusi Korona mund të jetë vdekjeprurës jo vetëm për pleqtë, si në rastin e gripit, por edhe për njerëzit në moshën e mesme.
la/afp,dpa
</doc>
<doc docid='dw_52371355' lang='sqi' type='mono' source='https://www.dw.com/sq/sq/spahn-korona-mbetet-rrezik-global/a-52371355' term='korona'>
Në Bruksel, ministrat e shëndetësisë të BE diskutuan  në një takim krize kufizimin e përhapjes së virusit të ri të Koronës. Nuk u vendos asnjë masë specifike, por u ra dakord për një shkëmbim intensiv të informacionit. Ministrat ishin të shqetësuar për telashet e mundshme në furnizimin me medikamente dhe veshje mbrojtëse, të prodhuara në Kinë. Pas takimit, Bernd Riegert foli me Ministrin Federal të Shëndetësisë Jens Spahn (CDU).
Deutsche Welle: Cilat masa shtesë duhet të ndërmarrin Evropa dhe Gjermania për të parandaluar që virusi i Koronës të çojë në një epidemi globale?
Jens Spahn: Para së gjithash, kemi nevojë për një qasje të koordinuar në Evropë dhe ndërkombëtarisht. Kjo është arsyeja pse po përpiqemi shumë të koordinojmë punën në nivel evropian, siç është rasti sot në Këshillin e Ministrave. Në nivelin e G7 (kombet më të rëndësishme të industrializuara në botë) folëm në telefon. Është e rëndësishme që ne të përgatisim veten në mënyrë që të parandalojmë që virusi të arrijë në rajone të tjera, përveç Kinës dhe t'i prekë ato aq sa Kinën. Për momentin kjo është ende një epidemi rajonale në Kinë. Ne duhet të sigurohemi që nuk do të kthehet në një epidemi globale. Nëse kjo ndodh, duhet të jemi të përgatitur për të gjetur terapi të reja dhe një vaksinë. Duhet të krahasojmë vazhdimisht ato që dimë për virusin. Ka njohuri të reja çdo javë. Sa ngjitës është? Sa serioze janë sëmundjet? Duhet të fitojmë kohë për të ditur më shumë.
A do t'i kufizoni udhëtimet për dhe nga Kina, siç kanë bërë SHBA?
Në Gjermani, ne i udhëzuam pilotët të raportonin nëse në bord ka pasagjerë me simptoma, para uljes së avionit. Pasagjerët duhet të tregojnë se ku dhe si mund të kontaktohen në 30 ditët e ardhshme. Mund të na duhet të prezantojmë rregulla të reja për të kuptuar, se cilët pasagjerë kanë qenë në kontakt me njerëz nga Wuhani. Ne e diskutuam këtë në këtë Këshill të Ministrave. Ajo që nuk na nevojitet është matja e temperaturës te pasagjerët. Ne e dimë që kjo nuk do të ndihmojë për shkak të periudhës së inkubacionit dhe infeksioneve pa simptoma.
Kur do të mbarojë më e keqja?
Kjo është një pyetje e mirë. Sikur ta dija! Problemi ynë është se nuk dimë sa duhet rreth virusit. Kjo është arsyeja pse duhet të marrim kaq shumë masa paraprake për t'u përgatitur - për aq kohë sa nuk e dimë se çfarë bën vërtet virusi dhe sa dëm. Deri tani, zbulimi dhe përmbajtja e virusit ka funksionuar në Evropë. Ne jemi në gjendje të thyejmë zinxhirët e infeksionit. Por duhet të pranojmë që kjo vlen për sot. Mund të ndodhë që gjendja të bëhet më e keqe, përpara se të përmirësohet. Për aq kohë sa virusi nuk është nën kontroll në Kinë, epidemia rajonale ende mund të kthehet në epidemi globale.
</doc>
<doc docid='dw_52293140' lang='sqi' type='mono' source='https://www.dw.com/sq/sq/gjermani-pak-frikë-nga-virusi-korona/a-52293140' term='korona'>
Lufta kundër virusit të ri Korona, që ka shpërthyer në Kinë, aktualisht tërheq vëmendjen në të gjithë botën. Edhe në Gjermani, njerëzit janë infektuar me virusin mjaft të panjohur. Rastet e para ndodhën në një kompani në Bavari, ku një punonjëse e infektuar nga Wuhani kishte bërë trajnime.
Javën e kaluar, më shumë se njëqind shtetas gjermanë u kthyen në Gjermani nga Kina. Ata i futën në karantenë, në një kazermë. Edhe tek ata u konstatuan raste të veçanta të infektimit me virusin e Koronës. Edhe pse sëmundja te shumë pacientë është e butë dhe kalon shpejt,  shfaqja e virusit ende mjaft të panjohur ka shkaktuar frikë në të gjithë botën.
Gjermanët u besojnë autoriteteve
Në Gjermani, megjithatë, frika është e kufizuar. Tetë nga dhjetë gjermanë besojnë se situata deri tani është nën kontroll. Kjo del nga një sondazh i ARD-së, të cilën e ka realizuar qendra e sondazheve infratest-dimap.
Sa duhet të kushtojnë ushqimet?
Një temë tjetër, për të cilën i kanë pyetur studiuesit e opinionit shtetasit në sondazhin e fundit janë çmimet e ushqimeve në Gjermani. Sipas statistikave gjermanët nuk shpenzojnë as dhjetë përqind të të ardhurave të tyre për ushqim. Kjo është shumë pak, po ta krahasosh me shtetet e tjera evropiane. Çmimin e paguajnë mjedisi dhe fermerët. Jo vetëm me blegtorinë, por edhe në ara mund të fitosh gjithnjë e më pak para.
Fermerëve gjermanë iu desh të pranonin një rënie të të ardhurave prej 18 përqind në vitin e fundit të llogaritjes. Politikanët nuk duan më të rrijnë duarkryq. Në fillim të javës, kancelarja Angela Merkel foli me përfaqësuesit e tregtisë me pakicë dhe të industrisë ushqimore, për praktikat e tregtisë së drejtë dhe për mundësitë e rritjes së çmimeve të ushqimeve.
Vetëm një në dy vetë i gatshëm të paguajë më shumë
Por a do t'u pëlqente kjo gjermanëve? Vërtet që niveli aktual i çmimeve për ushqimet nga këndvështrimi i pothuajse gjysmës së të gjithë qytetarëve gjermanë (54 përqind), është mjaft i ulët. Sidoqoftë, 43 përqind nuk pajtohen: ata mendojnë se çmimet ekzistuese të ushqimeve janë të përshtatshme (36 përqind) ose shumë të larta (shtatë përqind).
E rëndësishme për vlerësimin e çmimeve të ushqimeve është situata përkatëse e të ardhurave. Në familjet me të ardhura neto më pak se 1.500 euro, 64 përqind mendojnë se çmimet aktuale të ushqimeve nuk janë aspak të ulta.
Qiratë po bëhen gjithnjë e më të larta
Një çështje që i preokupon njerëzit në Gjermani pothuajse në të gjitha nivelet e të ardhurave është mungesa në rritje e banesave. Gjithnjë e më shumë qytetarë po zhvendosen nga fshati në qytet dhe me kërkesën për strehim po rriten edhe qiratë. Po të mos kesh të ardhura mbi mesataren dhe të jesh në gjendje të shpenzosh një pjesë të madhe të të ardhurave për qiranë, vështirë se do të gjesh banesë me çmim të  përballueshëm.
Vetëm një në shtatë gjermanë (14 përqind) janë të kënaqur me përpjekjet e bëra nga politikanët në Gjermani për të krijuar strehime me çmime të përballueshme. 80 përqind kritikojnë.
Në dekadat e fundit, shteti është tërhequr gjithnjë e më shumë nga banesat sociale. Kjo në një kohë kur ndërtuesit privatë mbështeten financiarisht, por si rezultat ata duhet të angazhohen për mbajtjen të ulët të qirasë  për një periudhë të caktuar kohe dhe për dhënien me qira të banesës qytetarëve me të ardhura të ulëta.
Ndërkohë, nuk ka pothuajse apartamente me çmime fikse të qirasë. Shumica e banesave të mëparshme sociale jepen me qira me çmime të zakonshme.
Në situatën e tensionuar, shumica e qytetarëve janë në favor të ndërhyrjeve më të forta rregulluese  në tregun e banesave, si p.sh, duke vendosur tavane për qiranë, si në Berlin.
Më pak mbështetje për koalicionin në Berlin
Qeveria federale e përbërë nga partitë unioniste dhe SPD edhe në vitin e dytë të periudhës aktuale legjislative e ka të vështirë të mbledhë pikë te qytetarët e saj. Më pak se një e treta janë aktualisht të kënaqur me punën e koalicionit qeveritar, dy të tretat kanë qëndrim kritik. Kjo do të thotë që niveli i mbështetjes për punën e qeverisë është ulur pak që nga fillimi i janarit. Në radhët e partive unioniste (46:53 përqind) dhe te SPD (52:48 përqind) miratimi dhe refuzimi janë të balancuara. Kritika ndaj punës së qeverisë së Berlinit mbizotëron në mesin e mbështetësve të opozitës së Bundestag, më qartë në mesin e mbështetësve të AfD.
Përsa i përket mbështetjes për partitë, ashtu si në muajin e kaluar, CDU dhe CSU aktualisht arrijnë në gjithsej 27 përqind. SPD arrin 14 përqind, Të Gjelbrit 22 përqind. 14 përqind e votuesve vazhdojnë të mbështesin AfD. Ndërsa partia E Majta përmirësohet dhe arrin nëntë përqind, FDP humbet një pikë përqindje dhe arrin në tetë përqind.
Sidoqoftë, demoskopët kujtojnë si gjithmonë se sondazhet me pyetjen e së dielës tregojnë tendencat aktuale të votimit në lidhje me zgjedhjet e Bundestag-ut dhe jo sjelljen aktuale të votimit. Shumë votues e përcaktojnë pozicionin e tyre pak para zgjedhjeve. Një rëndësi të madhe ka fushata zgjedhore, kur u drejtohesh konkretisht votuesve të pavendosur dhe taktikë
</doc>
<doc docid='dw_52233934' lang='sqi' type='mono' source='https://www.dw.com/sq/sq/virusi-korona-përhapje-e-vrullshme-në-kinë/a-52233934' term='korona'>
Numri i të infektuarve me virusin Korona në Kinë po rritet me shpejtësi, gjë që i bën autoritetet të marrin vendime të mëtejshme drastike. Për herë të parë, liria e lëvizjes së banorëve është kufizuar në mënyrë masive në një qytet jashtë provincës Hubei.  Në Wenzhou në bregun lindor të Kinës, lejohet të dalë në rrugë vetëm një person për familje, çdo dy ditë për të blerë gjëra të domosdoshme për të mbijetuar, thanë autoritetet lokale. Më shumë se 40 pika taksash në autostradë në qytet janë mbyllur. Sipas të dhënave zyrtare, virusi është vërtetuar deri tani te 256 vetë në qytetin me nëntë milionë banorë. Wenzhou ndodhet në provincën Zhejiang, e cila pas Hubeit është provinca me numrin më të madh të infeksioneve të konfirmuara.  Më shumë se 14.000 vetë të infektuar  Në Hubei, janë futur tashmë në karantinë disa qytete të krahinës, me një numër total prej më shumë se 40 milion banorësh. Njerëzit nuk lejohen të largohen nga qytetet, transporti publik është ndalur, aktivitetet janë anuluar dhe zbatohen masa të mëtejshme të mbrojtjes së shëndetit. Shumë shtete tashmë i kanë larguar qytetarët e tyre nga Wuhan dhe rrethinat. Brenda një dite u raportuan 45 vdekje të reja dhe 1921 infektime të reja me virusin Korona nga krahina kineze Hubei. Sipas televizionit shtetëror, në Hubei ka 294 raste të njohura vdekjesh. Gjithsej në Republikën Popullore kanë vdekur 304 vetë. Numri i rasteve të konfirmuara në Kinë,sipas të dhënave zyrtare u rrit në 14.380.  Veç kësaj, Filipinet raportuan vdekjen e parë jashtë Kinës. Sipas Ministrisë së Shëndetësisë, i ndjeri është një 44-vjeçar nga Wuhani. Ai dhe partnerja e tij, e cila gjithashtu është e sëmurë, patën udhëtuar në Filipine më 21 janar.
Përhapje përmes feçeve?  Nuk ekziston asnjë vaksinë kundër sëmundjes së re. Sipas Spitalit Renmin të Universitetit të Wuhanit dhe Institutit të Viruseve të Akademisë së Shkencave të Kinës, sëmundja e mushkërive mund të përhapet në sistemin e tretjes. Virusi u gjet gjithashtu në mostrat e jashtëqitjes dhe në teste rektale, pasi mjekët patën zbuluar se disa pacientë kishin vetëm diare, në vend të etheve të zakonshme, njoftoi agjensia zyrtare e lajmeve Xinhua.  Virusi Korona mund të shkaktojë simptoma të ngjashme me ftohjen ose me gripin, por edhe marrje fryme dhe pneumoni. Virusi besohet të jetë transmetuar te njerëzit nga kafshët e egra në një treg në Wuhan. Kina e informoi OBSH për rastet e para në fund të dhjetorit.
Dy gjermanët "janë mirë në bazë të rrethanave"
Sipas Ministrisë së Çështjeve Sociale të Hessenit, dy pasagjerë gjermanë që u kthyen nga Kina dhe u infektuan me virusin Korona "janë mirë në bazë të rrethanave". Ata po mjekohen në klinikën universitare në Frankfurt am Main. Të dy ishin fillimisht në karantinë me mbi 100 të kthyer të tjerë në një kazermë në Pfalz, pasi u kthyen dje për në Gjermani me një avion të Bundeswehr-it.
</doc>
<doc docid='dw_17157448' lang='sqi' type='mono' source='https://www.dw.com/sq/sq/çmimi-nobel-në-ekonomi-nderohen-profetët-e-bursës/a-17157448' term='korona'>
"Ky është çmim për parashikueshmërinë", u shpreh sekretari i përhershëm i Akademisë Nobel Staffan Normark. Çmimi Nobel i këtij viti në Ekonomi nderon kërkimet e Eugene Fama, Robert J. Shiller dhe Lars Peter Hansen për lëvizjen e çmimeve të aseteve, për shembull të aksioneve dhe obligacioneve. E veçanta në punën e lauretëve ka qenë raporti me praktikën. Ata nuk kanë ndryshuar vetëm perceptimin në mesin e shkencëtarëve, por kanë ndikuar në shumë pikëpamje edhe në praktikën e tregut, u shpreh Per Krusell nga Instituti për Studime Ndërkombëtare Ekonomike në Universitetin e Stokholmit në arsyetimin e jurisë. Që në vitet 1960-të Eugene Fama dhe kolegët e tij treguan se është shumë e vështirë që kurset e aksioneve të parashikohen për një periudhë të shkurtër, për pak ditë, apo javë.
Parashikimet afatgjata të mundshme
Robert Shiller, Profesor i ekonomisë në Yale, njëri nga fituesit e çmimit Nobel për Ekonominë.
Edhe më të çuditshme ishin zbulimet e Robert Shiller-it: Në fillim të viteve 1980 ai konstatoi se tendencat në lëvizjet e çmimeve të aksioneve dhe obligacioneve mund të parashikohen shumë mirë, por vetëm gjatë një periudhe prej disa vitesh. Profesor i Yale konsiderohej prej shumë vitesh si kandidat për çmimin Nobel. Shiller pati paralajmëruar heret rrezikun e një kolapsi të tregut të imobilieve në SHBA. Në vitin 2009 me rrënimin e bankës Lehman u vërtetuan parashikimet e tij dhe bota u zhyt në krizë financiare.
"Shkenca e financës është një teori, që përmban shumë elemente kontroversë, por edhe shumë dije, që janë të rëndësishme për shoqërinë dhe ndihmojnë për të përmirësuar mirëqënien e përbashkët. Unë gëzohem që jemi nderuar për ketë me mirënjohje", tha Shiller në një intervistë, që u transmetua menjëherë pas shpalljes së fituesve.
Fituesi i tretë i çmimit, Lars Peter Hansen, jep mësim si Fama në Universitetin e Çikagos. Ai ka zhvilluar metoda, që janë të dobishme në vlerësimin e çmimeve të pasurive.
Një çmim Nobel, që në fakt nuk është i tillë
Lars Peter Hansen nga Universiteti i Çikagos, laureat i sivjetshëm i çmimit Nobel për Ekonominë
Çmimi Nobel për ekonominë është i diskutueshëm. Ndryshe nga çmimet e tjera ai jepet nga Banka Qendrore Suedeze dhe nuk është e përfshirë në testamentin e themeluesit të fondacionit Alfred Nobel. Ky çmim është dhënë për herë të parë në vitin 1969. Procesi i përzgjedhjes bëhet po ashtu si dhe për çmimet e tjera Nobel. Fituesit e mëparshëm të çmimit dhe një grup shkencëtarësh të tjerë dhe institucionesh i propozojë komitetit përzgjedhës pesëanëtarësh të Akademisë Suedeze të Shkencave kandidatët e tyre. Komiteti bën një përzgjedhje paraprake, të cilën ia parashtron Akademisë për votim. Dhe paratë për çmimin janë identike me çmimin "e vërtetë" Nobel, tetë milionë korona suedeze, që u korrespondojnë 920.000 eurove.
Që ky çmim këtë vit u jepet shkencëtarëve amerikanë, nuk çudit njeri. Që nga ndërrimi i mijëvjeçarëve asnjë shkencëtar nga ndonjë vend tjetër nuk ka arritur të fitojë çmimin Nobel në Ekonomi. Gjithsej tre të katërtat e medaljeve të dhëna që nga viti 1969 i kanë fituar ekonomistë nga Shtetet e Bashkuara. I vetmi gjerman, që është nderuar me këtë çmim prestigjioz, ka qenë ekonomisti dhe matematikani nga Boni, Reinhard Selten, në vitin 1994. Gruaja e vetme, që ka fituar deri tani çmimin Nobel në Ekonomi, është amerikanja Elinor Ostrom.
Fama, Hansen dhe Shiller duhet të durojnë edhe pak deri sa të marrin medaljet. Të gjitha çmimet Nobel tradicionalisht dorëzohen më 10 dhjetor, në përvjetorin e vdekjes së Alfred Nobelit.
</doc>
<doc docid='dw_14742054' lang='sqi' type='mono' source='https://www.dw.com/sq/sq/a-duhet-pranuar-një-nuse-e-sëmurë-estonia-hyn-në-zonën-e-euros/a-14742054' term='korona'>
Kursi i këmbimit 15 korona estoneze 1 euro. Deri tani në Estoni kishte në përdorim thuajse vetëm kartmonedha. Tani estonezëve do t'u duhet të mësohen edhe me monedhat e euros. Këmbimi i koronave estoneze me qeset me monedhat e euros ka filluar.
Evelyn Tamm, studente nga Talini vështron me kujdes monedhat e reja dhe thotë: "Për mua dhe të tjerë do të jetë e vështirë të mësohemi me paratë e reja. Për 15 korona tani kemi në duar një euro dhe gjithë këto cent. Në fillim është e vështirë ta llogarisësh vlerën e vërtetë të parasë.!"
Ministri estonez i Financave, Jürgen Ligi.
Ministri estonez i Financave, Jürgen Ligi, thekson:
"Estonezët paguajnë më tepër me karta krediti dhe karta bankare dhe kjo prirje vazhdon."
Për këtë arsye sipas tij estonezët do të heqin shpejt dorë prej llogarive se sa korona bëjnë sa euro.
Shpresa për më shumë investime pas futjes së euros
Estonia bëhet anëtare e eurozonës në momentin e krizës më të rëndë të monedhës së përbashkët, por sipas kryeministrit të vendit Andrus Ansip, euroja do të forcojë besimin e investitorëve tek Estonia, sepse dëshmon se vendi ka punuar mirë për të përmbushur kriteret e forta të euros.
Ndryshe nga shumë vende të tjera të BE-së, Estonia nuk ka probleme me borxhet. Borxhi publik përbën vetëm 7,2% të prodhimit bruto të vendit. Kjo është edhe kuota më e ulët në të gjithë Evropën. Pas një rënieje dramatike për shkak të krizës, ekonomia estoneze po shënon sërish rritje.
Anti Poolamets, jurist dhe historian organizon fushatë kundër futjes së euros në Estoni.
Në vend ka edhe një lëvizje të fortë kundër euros
Në krye të saj është Anti Poolamets, jurist dhe historian. Sipas tij korona është edhe simbol i pavarësisë së vendit, i shkëputjes nga Bashkimi Sovjetik dhe zona e detyruar e rublës:
"Ne quajmë euron edhe rubla evropiane, sepse ideologjia 'një monedhë është e përshtatshme për të gjithë' na kujton së tepërmi kohët e Bashkimit Sovjetik."
Anti Poolaments mendon, se me euron Estonia do t'u bindet pa një pa dy vendimeve të Brukselit. Sipas anketimeve të këtij mendimi janë edhe shumica e estonezëve.
Ministri estnonez i Financave, Jürgen Ligi, mendon se problem për eurozonën nuk është monedha e përbashkët, por drejtimi i keq ekonomik në vende të tilla si Greqia, Irlanda opo Portugalia. Ai mendon se euroja do të jetë për shumë kohë monedha e Estonisë.
Autor: Bernd Riegert / Pandeli Pani
Redaktoi: Eliana Xhani
</doc>
<doc docid='dw_5000163' lang='sqi' type='mono' source='https://www.dw.com/sq/sq/presidenti-amerikan-barack-obama-merr-sot-çmimin-nobelist-i-paqes-për-vitin-2009/a-5000163' term='korona'>
Obama nderohet për përpjekjet e tij për forcimin e diplomacisë dhe angazhimin për një botë pa armë atomike. Çmimi Nobel për Paqen dorëzohet që prej vitit 1901 në kryeqytetin e Norvegjisë Oslo më datën 10 dhjetor, ditën e vdekjes së Alfred Nobel-it. Ky çmim shoqërohet me dhjetë milionë korona suedeze (rreth 972.000 euro).
Në mënyrë të veçantë nderohet angazhimi i Obamës për një botë pa armë atomike.
Nderimi i Obamës me çmimin e paqes bëhet në një moment kur lufta në Afganistan vazhdon. Sipas të dhënave të Shtëpisë së Bardhë në fjalën e tij në Oslo, Obama synon të sqarojë se përse në të njëjtën kohë që përpiqet për paqen do të dërgojë në Afganistan edhe rreth 30.000 ushtarë të tjerë. Po ashtu në fjalimin e tij në ceremoninë e dorëzimit të çmimit Nobel Obama do të trajtojë krahas konceptit për forcën drejtuese të SHBA-së edhe përgjegjësinë e shteteve të tjera për paqen në botë.
Sipas zëdhënësit të qeverisë Robert Gibbs vetë Obama vjen në Olso me ndjenja të dyzuara. "Ai e kupton dhe e pranon që nuk bën pjesë në të njëjtën kategori si Mandela dhe nënë Tereza," tha Gibbs duke pasur parasysh edhe reagimet e përmbajtura dhe faktin që shumë amerikanë u befasuan me vendimin për çmimin Nobel, ngaqë Obama u nderua vetëm pas rreth nëntë muajsh në këtë post dhe nuk kishte kohë të tregonte rezultate.
Gjithsesi sipas Komitetit të Çmimit Nobel për Paqen "Barack Obama nderohet me Çmimin Nobel për Paqen për përpjekjet e tij të jashtëzakonshme për të forcuar diplomacinë ndërkombëtare dhe bashkëpunimin mes popujve." Në mënyrë të veçantë nderohet angazhimi i Obamës për një botë pa armë atomike.
Sipas zëdhënësit të qeverisë Robert Gibbs vetë Obama vjen në Olso me ndjenja të dyzuara.
Si president Obama ka krijuar një atmosferë të re në politikën ndërkombëtare - thuhet në argumentimin e Komitetit të Çmimit Nobel për Paqen. Diplomacia shumëpalëshe dhe rëndësia e OKB-së dhe e organizatave të tjera ndërkombëtare janë sërish në qendër të vëmendjes. Madje dialogu dhe bisedimet shihen si instrumenta të preferuara edhe për zgjidhjen e konflikteve më të vështira ndërkombëtare. Nën drejtimin e Obamës SHBA po lun një rol konstruktiv edhe në politikën për klimën - sqarohet më tej në argumentim.
"Rallëkush ka tërhequr dhe fituar aq shumë sa Obama vëmendjen e botës dhe i ka dhënë popullit të vet shpresë për një të ardhme më të mirë," - thuhet në argumentimin e Komitetit të Çmimit Nobel për Paqen. "Diplomacia e tij bazohet në përfytyrimin se ata që duhet të drejtojnë botën, duhet ta bëjnë këtë mbi bazën e atyre vlerave dhe përfytyrimeve që janë të përbashkëta për shumicën e popullsisë së botës." - vazhdon argumentimi. Pikërisht këto janë edhe pozicionet për të cilat angazhohet që prej 108 vjetësh edhe Komiteti i Çmimit Nobel për Paqen.
Autor : Dr. Pandeli Pani
Redaktoi : Aida Cama
Akordimi i çmimit Nobel për Paqen Presidentit Barack Obama ka shkaktuar jo vetëm një debat të fortë politik në SHBA, pasi edhe ekspertët po debatojnë rreth faktit se çfarë do të thotë nderimi për Obamën. (12.10.2009)
Presidenti amerikan Barack Obama u nderua me çmimin Nobel për paqe për vitin 2009. Reagimet e para në SHBA janë më të përmbajtura se në botën e jashtme. Vetë Obama reagoi me një modesti demonstrative. (10.10.2009)
</doc>
<doc docid='dw_4777658' lang='sqi' type='mono' source='https://www.dw.com/sq/sq/obama-fiton-çmimin-nobel-për-paqe/a-4777658' term='korona'>
"Barack Obama nderohet me Çmimin Nobel për Paqen për përpjekjet e tij të jashtëzakonshme për të forcuar diplomacinë ndërkombëtare dhe bashkëpunimin mes popujve" - kështu u shpreh në Oslo kryetari i Komitetit të Çmimit Nobel për Paqen, Thorbjërn Jagland. Në mënyrë të veçantë nderohet angazhimi i Obamës për një botë pa armë atomike.
Obama në Pragë duke folur pë një botë pa armë bëthamore
Si president Obama ka krijuar një atmosferë të re në politikën ndërkombëtare - thuhet në argumentimin e Komitetit të Çmimit Nobel për Paqen. Diplomacia shumëpalëshe dhe rëndësia e OKB-së dhe e organizatave të tjera ndërkombëtare janë sërish në qendër të vëmendjes. Madje dialogu dhe bisedimet shihen si instrumenta të preferuara edhe për zgjidhjen e konflikteve më të vështira ndërkombëtare. Nën drejtimin e Obamës SHBA po lun një rol konstruktiv edhe në politikën për klimën - sqarohet më tej në argumentim.
"Rallëkush ka tërhequr dhe fituar aq shumë sa Obama vëmendjen e botës dhe i ka dhënë popullit të vet shpresë për një të ardhme më të mirë," - thuhet në argumentimin e Komitetit të Çmimit Nobel për Paqen.
"Diplomacia e tij bazohet në përfytyrimin se ata që duhet të drejtojnë botën, duhet ta bëjnë këtë mbi bazën e atyre vlerave dhe përfytyrimeve që janë të përbashkëta për shumicën e popullsisë së botës." - vazhdon argumentimi. Pikërisht këto janë edhe pozicionet për të cilat angazhohet që prej 108 vjetësh edhe Komiteti i Çmimit Nobel për Paqen.
Çmimi Nobel për Paqen dorëzohet që prej vitit 1901 në kryeqytetin e Norvegjisë Oslo më datën 10 dhjetor, ditën e vdekjes së Alfred Nobel-it. Ky çmim shoqërohet me dhjetë milionë korona suedeze (rreth 972.000 euro).
Autor: Pandeli Pani
Redaktoi: Mimoza Cika-Kelmendi
</doc>
<doc docid='dw_52942875' lang='sqi' type='mono' source='https://www.dw.com/sq/sq/kriza-e-coronës-europol-paralajmëron-nga-mashtruesit/a-52942875' term='COVID'>
Të falsifikuara dhe pa efekt: Medikamente kundër Covid-19 ofrohen në rrjet. Europoli tërheq vëmendjen të bëhet kujdes.
Shumë sipërmarrje dhe të vetëpunësuar po humbasin porositë dhe xhirot për shkak të pasojave të krizës Corona në mbarë Europën. Por një tjetër degë ka koniunkturë të lartë: Mashtruesit bëjnë biznes me frikën, paralajmëron autoriteti policor i BE-së, Europol në Hagë. Catherine De Bolle, drejtore e Europolit deklaroi (27.03), se është e habitur me çfarë shpejtësie kriminelët po i zhvillojnë modelet e tyre të mashtrimit: "Ndërsa njerëzit luftojnë kundër krizës dhe ndihmojnë viktimat, ka edhe kriminelë, që shfrytëzojnë krizën. Këtë nuk mund ta pranojmë. Biznese të dyshimta gjatë një krize shëndetësore janë mjaft të rrezikshme dhe mund t'i rrezikojnë jetën e njerëzve." Europoli koordinon autoritetet policore të BE-së dhe është përgjegjës për hetimet ndërkufitare.
Medikamente të rreme
Europol paralajmëron prej medikamenteve të falsifikuara, që ofrohen për shitje në internet. Në një aksion mbarëbotëror hetimesh në 90 vende bashkë me autoritete të tjera policore janë identifikuar mbi 2000 faqe interneti, në të cilat ofrohen medikamente pa efekt, spray ose kremëra kundër virusit Corona. Në kuadër të aksionit policor të emërtuar "Pandea" janë konfiskuar katër milionë kampione medikamentesh. Fjala është për medikamente antivirale ose tableta kundër malarjes, që nuk janë të licensuara në treg. Po ashtu janë në qarkullim edhe maska mbrojtëse, që ose nuk kanë efekt ose janë ekstremisht të kushtueshme. Që nga fillimi i marsit janë tërhequr nga qarkullimi 34.000 maska kirurgjikale me përbërje velo-kartë, thuhet në një njoftim të Europolit.
Jo vetëm konsumatorë privatë të frikësuar kanë rënë pre e mashtrimeve, por ndonjëherë edhe institucione shtetërore. Në Belgjikë autoritetet porositën për pesë milionë Euro maska mbrojtëse tek një prodhues në Turqi, i cili nuk e solli asnjëherë furnizimin, njofton gazeta belge "Le Soir."
Gazeta spanjolle "El Pais" duke iu referuar burimeve anonime shkruan, se autoritetet spanjolle kanë përdorur në Madrid 640.000 teste pa efekt ndaj Coronas. Ato dhanë shumë rezultate negative ndaj Coronas. Këto kampione testesh me sa duket e kishin origjinën nga një firmë kineze.
Komisioni i BE-së bën thirrje për të pasur kujdes
Presidentja e Komisionit të BE-së, Ursula von der Leyen, në fillim të javës (24.03) përmes një video-mesazhi paralajmëroi prej mashtrueve. Secili duhet të bindet para se të bëjë porosi në internet për seriozitetin e ofruesit. Premtimet, se një vaksinë mund të blihet janë të rreme. Nëse një vaksinë është zhvilluar dhe licensuar, "këtë do ta mësoni nga burime të besueshme", tha von der Leyen. Qeveritë dhe institucionet publike do ta komunikojnë këtë në kohën e duhur.
Punonjës të rremë ofrojnë teste
Europoli paralajmëron edhe nga një tjetër formë në rritje e vjedhjeve. Për shkak të kufizimeve të qarkullimit shumë sipërmarrje dhe qendra mjekësore janë bosh ose jo të ruajtura. po ashtu ka rritje të përpjekjeve për të hyrë në shtëpi private. Kirminelët thonë, se janë përfaqësues të autoriteteve ose sanitarë, që vijnë për të bërë test të Coronas ose për të verifikuar nëse personat qendrojnë vërtetë në shtëpi. Viktimat mashtrohen prej hajdutëve dhe si rrjedhojë ata i grabisin.
Jo vetëm në Europë ka ndërkohë probleme me mashtrime të tilla në faqet e internetit. Një firmë në Los Angeles, që regjistron automatikisht faqet e reja të inernetit, deklaroi, se portalet me fjalët kyç "Corona" ose "Covid" nuk janë të lejuara. Një gjyqtar në Teksas më parë vendosi me kërkesën e Ministrisë së Drejtësis të SHBA-së që të mbyllet kjo faqe interneti. Në të shiteshin doza vaksine për 4,95 Dollarë, që gjoja e kishin prejardhjen nga Organizata Botërore e Shëndetësisë. Menaxhuesit e këtij protali synonin që përmes arkëtimit të parave të fitonin akses tek të dhënat e kartave të kreditit të klientëve.
</doc>
<doc docid='dw_52927169' lang='sqi' type='mono' source='https://www.dw.com/sq/sq/pas-rrëzimit-të-qeverisë-kurti-qeveri-gjithëpërfshirëse-apo-zgjedhje/a-52927169' term='COVID'>
Kryeministri i Kosovës në detyrë Albin Kurti, në deklarimin e parë pas shkarkimit një ditë më parë (25.03) përmes mocionit në parlament tha, se ai do të vazhdojë punën si qeveri në detyrë, por jo si qeveri e detyruar. "Para së gjithash, duhet ta luftojmë bashkë pandeminë Covid-19. Mbi të gjitha, le t'i rrimë popullit afër, se Kosova është shtëpia jonë”, shkroi Kurti në një postim në rrjetin social, duke shprehur edhe një herë bindjen e tij, se rrëzimi i qeverisë së tij në parlament kishte prapavijë.
"Qëllimi i mosbesimit nuk ishte rrëzimi i qeverisë sa dobësimi i qeverisjes. Ndërkaq kuptimi i mocionit ishte porosia e ambasadorit Grenell: në Kosovë janë mbi 80 deputetë të gatshëm të rrezikojnë edhe jetët e qytetarëve vetëm që të kalojë shkëmbimi presidencial”, shkroi Kurti, duke lënë të kuptohet se synimi është që pa të kryeministër, të arrihet një marrëveshje me Serbinë për shkëmbim territori, duke e akuzuar hapur Presidentin Thaçi si mbështetës të kësaj ideje. Kështu u shpreh Albin Kurti edhe gjatë seancës ditën e mërkurë, kur u shkarkua nga 82 deputetë.
LDK nuk do t'i tërheqë në mënyrë të njëanshme ministrat
Menjëherë pas mesnate, vetëm pak kohë pasi parlamenti miratoi me 82 vota mocionin për rrëzimin e qeverisë së tij, Albin Kurti me një vendim, shkarkoi nga detyra zëvëndësin e tij të parë, Avdullah Hotin që vjen nga radhët e LDK-së. E në reagimin e LDK-së kryetari i kësaj partie Isa Mustafa, shkroi se "në kohën kur po ballafaqohemi me Pandeminë e COVID-19, si Kryetar i LDK-së, nuk do t'i tërheqë njëanshëm ministrat nga detyrat e tyre në Qeverinë në dorëheqje”. "Pasi që koalicioni VV-LDK ka rënë mbrëmë me mocion votëbesimi me votat e mbi 2/3 e deputetëve, mbetet në vullnetin e Kryeministrit në detyrë, z.Kurti, se a do të vazhdoj të punoj me ta gjatë kësaj gjendjeje emergjente, derisa të zgjidhet qeveria tjetër, apo do të bëj veprime tjera, ashtu siç e liroi z. Avdullah Hoti nga pozita e zëvendëskryeministrit të parë mbrëmë para mesnate”, shkroi Isa Mustafa.
Kritika nga BE
Rrëzimi i Qeverisë, e ka vënë Kosovën në një situatë të vështirë politike në kohën e një krize të paparë deri më tash të shkaktuar nga koronavirusi, deklaroi zëdhënësja i Komisionit Evropian për çështje të zgjerimit, Ana Pisonero. "Ajo që Kosova tani ka nevojë është stabiliteti dhe që përpjekjet të orientohen drejt përballjes me krizën e shkaktuar nga koronavirusi dhe me mbrojtjen e shëndetit të qytetarëve. Të githë liderët politikë duhet të veprojnë tani me përgjegjësi dhe në interes të qytetarëve të Kosovës. Kjo përfshin edhe ndërmarrjen e të gjitha masave për menaxhimin e pandemisë dhe pasojat në jetën e qytetarëve, shoqërisë dhe ekonomisë” thuhet në reagimin e Komisionit Evropian, duke iu rikujtuar udhëheqësve politik se "hapat që do të pasojnë votën e mbrëmshme duhet të ndërmerren në përputhje me Kushtetutën e Kosovës”.
Raportuesja për Kosovën në Parlamentin Evropian, Viola von Cramon, e ka quajtur "tragjike" atë që ndodhi të mërkurën mbrëmë në Kuvendin e Kosovës, ku u rrëzua Qeveria Kurti përmes një mocioni. "Një klasë politike totalisht e papërgjegjshme. Vendosin interesat partiake dhe karrierat e tyre para vendit të tyre. Njerëzit e gjorë në Kosovë kanë shpresuar për reforma, sundim të ligjit, drejtësi dhe të ardhme më të mirë. Tash votat janë vjedhur nga të vjetrit sërish. Tragjike”, ka shkruar ajo në Twitter.
Skenarët e mundshëm pas rrëzimit të qeverisë
Por çfarë do të ndodhë pas votës së mosbesimit të qeverisë Kurti. Çfarë thotë Kushtetuta dhe çfarë thonë njohësit e zhvillimeve politike? Në Kushtetutën e Kosovës, neni 100 i saj thotë se "nëse mocioni i mosbesimit votohet për Qeverinë në tërësi, Qeveria konsiderohet në dorëheqje”. Kurse neni 82 e përcakton se "Kuvendi mund të shpërndahet nga presidenti pas votimit të suksesshëm të mosbesimit të Qeverisë”. Blerim Burjani, njohës i Kushtetutës së Kosovës, i tha DW-së, se qeveria në detyrë mund të ushtrojë detyrat e saja kushtetuese e ligjore në marrëveshje me partitë e tjera deri në një periudhë kohore të përshtatshme.
"Skenari kushtetues është i qartë, mandati rikthehet në piken zero. Prapë Vetëvendosja e mban të drejtën kushtetuese të themelojë kaolicion më një apo më shumë parti politike, duke propozuar brenda 10 ditëve të ardhshme kryeministrin e ri, pasi të ketë arritur marrëveshje për koalicion. Nëse herën e parë nuk arrin të votohet në Kuvend, atëherë është afati tjetër kushtëtues prej pesë ditëve në vijim që të propozojnë një kandidat tjetër për kryeministër nga i njejti subjekt politik dhe nëse dështon edhe herën e dytë për të zgjedhur kryeministrin, atëherë vendi shkon në zgjedhje”, thotë Blerim Burjani.
Neni 95 i Kushtetutës së Kosovës shkruan se "nëse kryeministri jep dorëheqjen ose për arsye të tjera, posti i tij/saj mbetet i lirë, Qeveria bie, dhe Presidenti i Republikës së Kosovës, në konsultim me partitë politike ose koalicionin që ka fituar shumicën në Kuvend, mandaton kandidatin e ri për të formuar Qeverinë”. Sipas analistit Blerim Burjani, ka edhe mundësi të tjera. Nëse Vetëvendosja pajtohet me partitë politike, atëherë mund të ketë një qeveri teknike me një kryeministër të pavarur nga politika.
Viola von Cramon
"Dhe opcioni i tretë është që të ketë një marrëveshje gjithëpërfshirëse nga të gjitha partitë politike parlamentare për të bërë një qeveri kalimtare, deri në zgjedhjet e ardhshme parlamentare pas situatës së pandemisë. Nëse nuk mund të merren vesh partitë për një kandidat nga radhët e tyre, atëherë mund të merren vesh në këtë situatë që një qeveri e zgjeruar të udhëhiqet nga një kryeministër jo partiak edhe pse kabineti qeveritar në këtë situatë do të ishte i përbërë nga partitë politike”, thotë Blerim Burjani, duke përjashtuar mundësinë e opcioneve të tjera pa pajtimin e Vetëvendosjes si partia që doli e para në zgjedhjet parlamentare të 6 tetorit.
</doc>
<doc docid='dw_52926537' lang='sqi' type='mono' source='https://www.dw.com/sq/sq/deimel-be-shba-me-përfytyrime-të-ndryshme-për-mënyrën-e-marrëveshjes-kosovë-serbi/a-52926537' term='COVID'>
Deutsche Welle: Kosova ndodhet në krizë politike, sikur nuk mjafton kriza e Coronës, qeveria u rrëzua pas mocionit të mosbesimit. Pse dështoi kaq shpejt Albin Kurti?
Johanna Deimel: Po të kujtohemi, edhe krijimi i qeverisë zgjati shumë. Për herë të parë në Kosovë u bë marrëveshje koalicioni. Por ky koalicion që nga fillimi ishte një "martesë nga arsyeja", por kjo do të thotë, se të gjithë duhet të respektojnë ujditë dhe se për vendimet zhvillohen konsultime mes partive qeverisëse. Kjo duket qartë që nuk ka funksionuar dhe shkaktoi si pasojë zemërim. Siç dëgjoj nga Prishtina, ky ka qenë gabimi më i madh politik i Albin Kurtit. Përveç kësaj vjen edhe një gabim strategjik, sepse Albin Kurti me "Jo"-në e tij për heqjen e menjëhershme të doganave provokoi SHBA. E nuk ndihmoi më, që ai ishte i gatshëm për heqjen e pjesshme të tyre. Presioni i Uashingtonit ishte shumë i madh.
Si e vlerësoni këtë situatë tani? Sërish zgjedhje të parakohshme?
Fillimisht Albin Kurti do të vazhdojë të kryejë detyrat qeveritare. Sipas Kushtetuës do mandatuar Vetëvendosja, VV sërish me krijimin e një qeverie. Për këtë Kurti duhet të shkojë tek presidenti Thaçi, dhe këtë unë nuk e parashikoj në një kohë të afërt. Pyetja që shtrohet është, nëse do mund të krijohet një koalicion qeveritar me LDK, NISMA dhe AAK. Ndoshta Albin Kurti synon zgjedhjet e parakohshme. Por për shkak të krizës COVID-19, kjo mund të zgjasë disa muaj derisa të fillohet të mendohet për këtë. Për fat të keq, Kosova ka përpara kohë të pasigurta dhe të vështira. Aty ku në vende të tjera kapërcehen hendeqet ideologjike dhe forcat politike bashkëpunojnë, për të mbajtur përgjegjësi për popullin në situata të jashtëzakonshme për shkak të virusit, Kosova e vështirëson situatën më tej me institucione politike jo stabël.
Kurti tha në parlament të mërkurën, se arsyeja e mocionit të mosbesimit ndaj qeverisë së tij, nuk ishte shkarkimi i ministrit të Brendshëm, por një marrëveshje me Serbinë që përmban edhe ndarjen e Kosovës, e ai është kundër. Ai sulmoi hapur edhe presidentin. Çfarë fshihet pas kësaj lufte politike?
Krahas grindjeve për kompetenca mes VV dhe LDK-së me gjasë bëhet fjalë edhe për atë që të vazhdojë dialogu, thënë ndryshe, që Vuçiç dhe Thaçi t'ia dalin deri në fund me marrëveshjen, që mund ta kenë arritur. Presidenti Thaçi në javët e kaluara nuk ka lënë t'i ikë asnjë rast pa dalë kundër kryeministrit Kurti. Nga ana tjetër, Kurti i mohoi presidentit të drejtat e negociimit në dialogun Kosovë-Serbi. Në një kohë që Kurti, qartësisht dhe disa herë sqaroi, se për të nuk ka prioritet dialogu, ai do të kujdeset për situatën e brendshme në vend dhe do të luftojë fort korrupsionin, presidenti Thaçi në akord me Richard Grenell e vazhduan më tej dialogun në Uashington. Edhe kjo patjetër ka çuar në rrëzimin e qeverisë.
Para votës së mosbesimit, Gjermania dhe Franca bënë thirrje që të tërhiqet mocioni i mosbesimit. Pse u injoruan këto thirrje?
Për këtë duhet të pyesni politikanët në Kosovë. Demarshi (kërkesa verbale e Francës dhe Gjermanisë, shën.red) ishte i qartë, por ndoshta erdhi shumë vonë.
Ka pasur zëra për një marrëveshje Kosovë-Serbi që do nënshkruhej në Shtëpinë e Bardhë...por nuk ka qartësi për atë, se çfarë lloj marrëveshjeje do të jetë kjo. Nuk po ecin më aspak në një linjë BE dhe SHBA për sa i përket Kosovës?
Sidoqoftë ajo që shohim është se mes SHBA dhe BE, ose mes disa vendeve anëtare ka përfytyrime të ndryshme për mënyrën e marrëveshjes. Në një kohë që i ngarkuari i posaçëm, Grenell është në një linjë me Thaçin dhe Vuçiçin, dhe do të jepte miratimin edhe për një shkëmbim territoresh, shtete të tjera, mes tyre edhe Gjermania me kancelaren Angela Merkel janë qartësisht kundër kësaj. SHBA e ka përdorur mirë edhe kohën, kur BE duhej të rikonfigurohej dhe për këtë nuk ishte e aftë për veprim për një kohë të gjatë. America First. Bëhet fjalë për një sukses në politikën e jashtme të Trumpit, e kjo nëse duhet, pa marrë parasysh edhe humbjet. Kosova është një shesh loje i mirë për presidentin Trump që të punojë kundër BE. Tani do duhej të emërohej Miroslav Lajcak si i ngarkuar i BE për dialogun Kosovë-Serbi, dhe së shpejti do duhej të zhvillohej në Paris një takim për dialogun. Tani që qeveria u rrëzua, nuk shoh shanse për këtë në një kohë të caktuar.
BE duket e paralizuar në Kosovë, asgjë nuk po lëviz, dialogu është i ngrirë. Presidenti Thaçi nuk e ka fshehur, se e ka humbur besimin tek BE. Edhe dy marrëveshjet e transportit për hekurudhat e lëvizjet ajrore u arritën me ndihmën e SHBA. Çfarë duhet të ndërmarrë BE që të jetë sërish aktive?
Po dy "marrëveshjet" e transportit janë në letër, me sa di unë. Ka shumë shou pas kësaj. Presidenti Thaçi e ka fajësuar shumë rëndë BE. E vërtetë, është e padurueshme dhe patolerueshme që ende nuk ka një liberalizim të vizave për Kosovën. Megjithatë Thaçi me fajësimet e tij ndaj BE për mendimin tim e ka diskredituar veten si partner i ardhshëm negociues në një dialog Kosovë-Serbi të moderuar nga BE. Se kur do të rifillojë dialogu, këtë nuk e dimë edhe për shkak të pandemisë. Kësaj i shtohen edhe zgjedhjet në Serbi, që po ashtu janë shtyrë. Tani situata e re në Kosovë. BE duhet dhe do ta ndihmojë Kosovën të kalojë pandeminë. Kjo është tani më e rëndësishme, se sa të mendosh për kufijtë.
Johanna Deimel është analiste e pavarur gjermane. Për një kohë të gjatë ajo ka qenë zëvendësdrejtoreshë e Shoqatës së Europës Juglindore në Mynih. Nga shkurti i këtij viti ajo është anëtare e bordit të shoqatës.
Intervistën e zhvilloi Lindita Arapi
</doc>
<doc docid='dw_52914711' lang='sqi' type='mono' source='https://www.dw.com/sq/sq/cakaj-vendimi-i-be-me-rëndësi-të-jashtëzakonshme-strategjike/a-52914711' term='COVID'>
Deutsche Welle: Çfarë e bën tejet të rëndësishëm vendimin e BE për hapjen e negociatave të anëtarësimit me Shqipërinë në kontekstin edhe të BE dhe të rajonit?
Gent Cakaj: Vendimi i BE është kurorëzimi i arritjeve të shumta të Shqipërisë dhe në të njëjtën kohë edhe fillimi i detyrave të reja, hapja e shumë kapitujve të rinj. Ai pritet t'u japë një nxitje dhe dinamikë të shtuar reformave të brendshme në Shqipëri dhe progresit në të gjitha ҫështjet që lidhen me pesë prioritetet kyçe. Vendimi pozitiv i sapomarrë i BE është shumë i rëndësishëm pasi përbën një instrument më shumë në shërbim të reformave dhe transformimit të Shqipërisë. Ai dëshmon se, pas shtyrjeve, nga qershori 2018 për Shqipërinë dhe Maqedoninë e Veriut, axhenda e zgjerimit të BE në Ballkanin Perëndimor është funksionale dhe prania e BE në rajonin e Ballkanin Perëndimor po bëhet gjithmonë dhe më e fuqishme.
Në këtë kuptim hapja e negociatave të anëtarësimt është lajm i mirë jo vetëm për Shqipërinë, por për gjithë rajonin. Edhe pse në pozita shumë sfiduese për shkak të situatës nga COVID- 19, BE arriti të marrë një vendim politik, me rëndësi të jashtëzakonshme strategjike. Zgjerimi është kthyer përsëri në drejtimin e duhur dhe bashkë me të edhe besueshmëria e perspektivës europianë të vendeve të të rajonit tonë.
Deutsche Welle: Cilat janë konkluzionet për Shqipërinë në raportin e sapovotuar të Këshillit Europian nga shtetet anëtare të BE?
Gent Cakaj:  Komisioni Europian, (KE) ka dhënë tri vlerësime pozitive për Shqipërinë dhe tri rekomandime të qarta për hapjen e negociatave me Shqipërinë dhe Maqedoninë e Veriut. Mbi këtë bazë, Shqipëria qartësisht i ka plotësuar të gjitha kushtet dhe vendimi për fillimin e bisedimeve për anëtarësim është mbështetur mbi meritat e saj madhore. Edhe në vendimin e djeshëm, vendet anëtare kanë vlerësuar pozitivisht progresin e qëndrueshëm të Shqipërisë në plotësimin e kushteve të paraqitura nga Këshilli Europian në qershor 2018. Në dritën e progresit të arritur në reformat dhe plotësimin e kushteve të vendosura në mënyrë unanime nga Këshilli në qershor 2018, ai vendosi hapjen e negociatave të pranimit me Republikën e Shqipërisë. Pavarësisht disa kushteve për mbajtjen e Konferencës së Parë Ndërqeveritare, kjo vendimmarrje mbetet me rëndësi historike për Shqipërinë.
Deutsche Welle: Cilat janë kushtet e reja që Shqipëria duhet t'i plotësojë para zhvillimit të Konferencës së Parë Ndërqeveritare?
Gent Cakaj: Këshilli Europian vendosi që Shqipëria të plotësojë disa kërkesa para kësaj konference: reformën zgjedhore, funksionimin e Gjykatës Kushtetuese dhe Gjykatës së Lartë dhe përfundimin e ngritjes së strukturave të posaҫme për luftën kundër korrupsionit dhe krimit të organizuar. Lidhur me këto çështje puna ka filluar dhe është arritur progres i dukshëm. Prandaj, këto kushte nuk duhen parë si elemente shtesë, por si përpjekje për thellim të reformave që tanimë ka ndërmarrë  Shqipëria. Ky është kuadri i përcaktuar i reformave të brendshme, me 5 prioritetet kyҫe. Në fund, vlen të theksohet se Komisioni tre herë ka dhënë vlerësim shumë  pozitiv për performancën e Shqipërisë lidhur me këto çështje.
Deutsche Welle: KE konstatoi në fillim të këtj muaji, kur përditësoi progresin e Shqipërisë dhe rikonfirmoi rekomandimin pozitiv për "progres të limituar” në disa fusha si psh në luftën kundër korrupsionit në nivele të larta të politikës dhe administratës publike etj. Ku është aktualisht Shqipëria në këto fusha dhe në plotësimin e kushteve të Bundestagut gjerman?
Gent Cakaj: Duhet theksuar paraprakisht një fakt: Raporti i KE konfirmoi që progresi i Shqipërisë në fushat e 5 prioriteteve është përmbajtësor, përfshirë reformën e pashembullt në drejtësi dhe për pasojë Shqipëria meriton hapjen menjëherë të negociatave për anëtarësim. Në bazë të këtij raporti është marrë edhe vendimi i Këshillit Europian për hapjen e negociatave. Kjo tregon se përparimi i Shqipërisë është i mjaftueshëm për të filluar bisedimet, ndërkohë që vullneti ynë është i palëkundur për të vazhduar me reforma të thella dhe avancuar më tutje në rrugën evropiane.
Deutsche Welle:  Çfarë vjen pas vendimit për hapjen e negociatave? Çfarë sfidash ka faza e re ku po hyn Shqipëria në rrugëtimin e saj drejt BE?
Gent Cakaj: Vjen nisja e një pune të madhe për përgatitjen e kuadrit negociator dhe kryerjen e procesit të analizës së nivelit të përputhshmërisë së legjislacionit tonë me atë të BE. Një sfidë tjetër është përfundimi i strukturës shtetërore që do të jetë përgjegjëse për negociimin. Procesi do të jetë jo i shkurtër dhe jo pa sfida, por jemi të gatshëm dhe me vullnet të qartë politik si edhe të armatosur me një skuadër shumë profesionale të përballemi me këto sfida, një nga një.
Deutsche Welle: Jeni optimist, po cilët faktorë në Shqipëri, rajon dhe BE e ushqejnë optimizmin tuaj?
Gent Cakaj: Jam optimist por edhe realist. Vendimi i BE për hapjen e negociatave është një arritje shumë e madhe, sepse na fut në një marredhënie të re me BE, përkatësisht në atë të nisjes së rrugës për të arritur në të ardhmen statusin final të një anëtari. Ky është një proces i gjatë, por tani rëndësi ka që me fillimin e bisedimeve me Shqipërinë dhe Maqedoninë e Veriut  tashmë është krijuar një momentum i ri në marrëdhëniet e BE me rajonin.
Tani është shumë e rëndësishme të thellohet marrëdhënia, të rritet ndërveprimi jo vetëm mes vendeve në rajon, por edhe të rajonit me BE. Falënderojmë vendet anëtare jo vetëm për dritën e gjelbër për fillimin e bisedimeve, por edhe për mesazhin e qartë se reformat e prekshme bëjnë të mundur përparimin në rrugëtimin europian.
Intervistoi:  Ani Ruci
</doc>
<doc docid='dw_52907355' lang='sqi' type='mono' source='https://www.dw.com/sq/sq/gjermania-dhe-franca-i-kërkojnë-ldk-së-të-tërheqë-mocionin-për-rrëzimin-e-qeverisë-kurti/a-52907355' term='COVID'>
Gjermania dhe Franca i kanë kërkuar Lidhjes Demokratike të Kosovës, partnere në qerinë e udhëhequr nga kryeministri Albin Kurti, që ta rishqyrtojë vendimin për mocionin e mosbesimit ndaj qeverisë dhe ta ndihmojë qeverinë e Kosovës të përballet me krizën. Thirrjen e bëri publike, ambasadori gjerman në Prishtinë Christian Heldt, ku së bashku me zyrtarët francez, shkuan "i nisën një demarsh zëvendëskryeministrit Avdullah Hoti që vjen nga LDK, që të kërkojë nga lideri i partisë së tij, të qëndrojë në qeveri”.
"Ambasadorët e Gjermanisë dhe Francës i kanë nisur një demarsh të përbashkët zëvendëskryeministrit Avdullah Hoti që të njoftojë kryetarin e LDK-së, Isa Mustafa mbi shqetësimet e dy shteteve tona, që të qëndrojë në krah me popullin e Kosovës në këtë krizë. E ftojmë LDK-në të rishqyrtojë vendimin për mocionin e mosbesimit dhe të mbajë një qeveri të besueshme dhe të qëndrueshme për t'u përballur me sfidat”, shkroi ambasadori gjerman, Christian Heldt në Twitter.
Christian Heldt
Osmani: Nuk përkrah mocionin për rrëzimin e qeverisë
Por megjithë thirrjen e Gjermanisë dhe Francës, kryesia e Kuvendit të Kosovës u mbodh të martën pasdite dhe vendosi që seanca për mocionin e mosbesimit për qeverinë Kurti të mbahet të merkurën  datë  (25.03). Vetë kryetarja e Kuvendit të Kosovës që vjen nga LDK-së, Vjosa Osmani është shprehur kundër mocionit për rrëzimin e qeverisë Kurti. "Absolutisht nuk e përkrahi këtë mocion dhe natyrisht i bëj thirrje të gjithë deputetëve të Kuvendit të Kosovës që mos ta përkrahin këtë mocion, sepse as nuk është në kohën e duhur, por mbi të gjitha nuk do t'i prodhojë Kosovës një qeveri tjetër që ka legjitimitet ose që mund të merret me sfidat me të cilat ballafaqohet Kosova", tha ajo.
Më herët gjatë ditës ambasadorët e vendeve më të industrializuara QUINT, dhe Bashkimi Evropian u bënë thirrje partive politike dhe liderëve të tyre që t'i lënë anash mosmarrëveshjet dhe të bëhen bashkë për të luftuar kërcënimin aktual në mbarë botën, virusin COVID-19. "Në momentin e vështirë si ky, u bëjmë thirrje të gjithë liderëve institucionalë dhe politikë që të përqendrohen në COVID-19 duke respektuar dispozitat kushtetuese dhe autoritetin që u është besuar atyre përmes Kushtetutës. Në këtë moment kritik, i nxisim ata të ruajnë dhe sigurojnë integritetin dhe funksionalitetin e qeverisë dhe institucioneve të Kosovës dhe t'i japin përparësi luftës kundër COVID-19 në Kosovë e jo politikës, duke ju kujtuar se vendet tona kanë marrë të gjitha masat e jashtëzakonshme në këtë drejtim”, thuhet në deklaratën e përbashkët të ambasadave të vendeve të QUINT.
Edhe Bashkimi Evropian bëri thirrje që të gjitha institucionet të punojnë së bashku në harmoni me Kushtetutën. "BE-ja qëndron bashkë me Kosovën në luftën kundër COVID-19. Në këtë kohë të vështirë dhe sfiduese, populli i Kosovës ka nevojë për udhëzime të qarta dhe siguri, se do të ndërmerren të gjitha masat e mundshme për t'i zbutur efektet e pandemisë. I bëjmë thirrje të gjithë udhëheqësve të institucioneve që të punojnë së bashku, (në respektim të plotë të Kushtetutës së Kosovës) dhe ta drejtojnë tërë energjinë dhe mundin e tyre drejt luftimit të pandemisë dhe ofrimit të sigurisë për popullin e Kosovës. Nuk është koha për antagonizma politikë ose institucionalë, por për unitet politik", thuhet në deklaratën e BE-së.
Përpasja politike ndërmjet Vetëvendosjes dhe LDK-së, filloi me shkarkimin që i bëri kryeministri Kurti, ministrit të Brendshëm Agim Veliu që vjen nga LDK dhe që kishte pasur përplasje me kryeministrin rreth shpalljes ose jo së gjendjes së jashtëzakonshme që e kërkonte edhe Presidenti i Kosovës për shkak të koronavirusit. Ky i fundit  të martën ju drejtua Gjykatës Kushtetuese për vendimin e fundit të qeverisë së Kosovës që vendosi masa ndalimi të qytetarëve në dy intervale kohore brenda ditës në përpjekje për ta parandaluar përhapjen e koronavirusit. Presidenti Thaçi vendimin e qeverisë e quajti antikushtetues, për faktin që sipas tij, që të bëhet ndalimi i lëvizjes së njërëzve, fillimisht duhet shpallur gjendja e jashtëzakonshme, të cilën e kundërshton kryeministri Albin Kurti.
</doc>
<doc docid='dw_52896281' lang='sqi' type='mono' source='https://www.dw.com/sq/sq/etika-në-krizën-e-coronës-kush-do-trajtuar-i-pari/a-52896281' term='COVID'>
Deutsche Welle: Mjekë dhe infermierë nga Italia raportojnë të tronditur, se në krizën e Coronës jo për të gjithë pacientët ka kujdes adekuat shëndetësor. A ka linja orientuese etike për një mjek që duhet të vendosë, kujt duhet t'i ndihmojë?
Georg Marckmann: Ka disa linja orientuese për situata kategorizimi (Triage) në mjekësi si edhe në raste katastrofash, në rast të një numri masiv të të lënduarve, e bëhet vlerësimi i pacientëve në kategori. Ajo që nuk kemi janë rekomandimet për një situatë, si po ndodh tani në Itali, që për shkak të përhapjes së Covid-19 ka kaq shumë pacientë që kanë nevojë për trajtim intensiv dhe intubim, saqë kapacitetet e mjekësisë nuk mjaftojnë.
Triage, është një fjalë që vjen nga mjekësia e luftës - kategorizim. Në cilat grupe ndahen pacientët?
Ka disa kategori: të sëmurët me kërcënim akut të jetës, trajtohen menjëherë, trajtimi i të sëmurëve rëndë shtyhet më pas, kurse të sëmurët lehtë trajtohen më vonë. Të sëmurët pa shanse mbijetese marrin vetëm mbështetje, trajtim pritës Vendimtarja në situatat me shumë pacientë të sëmurë që ne nuk arrijmë t'i trajtojmë dot më, është se duhet të ndërrojmë strategji, nga një trajtim i fokusuar tek pacienti në një këndvështrim të orientuar nga grupet apo popullsia. Në trajtimin e fokusuar tek pacienti ne përpiqemi që trajtimi të jetë optimal për mirëqenien e shëndetit të tij në pajtim me vullnetin e pacientit individualisht. Në një trajtim të orientuar nga grupi ne përpiqemi të sigurojmë që brenda një grupi popullsie të mbahet sa më i ulët numri i të sëmurëve dhe vdekjeve. Kjo i vën nën presion personat veprues, sepse ata nuk janë të mësuar me këtë. Normalisht përpiqemi të bëjmë më të mirën për pacientin individualisht. Ndërsa në situata kategorizimi nevojiten linja të tjera orientuese. Por rregull bazë është që të veprosh në atë mënyrë që të mbijetojnë sa më shumë njerëz, sepse kjo është në interesin e përgjithshëm.
Bergamo - ushtria transporton arkivolët e të vdekurve nga Covid-19
Ju jeni president i Akademisë së Etikës në Mjekësi. Çfarë mund të bëjnë specialistët e etikës në pandeminë e Coronës për spitalet?
Ne nuk fillojmë nga zero: Shoqata austriake e Mjekësisë Intensive ka dhënë rregulla për zbatimin e terapisë intensive për pacientët e Covid-19. Edhe Zvicra. I ri është një rekomandim nga SHBA me një katalog për komitetet e etikës dhe këshillat e etikës. Aktorët në terren nuk duhet t'i lemë vetëm në situata të tilla. Nga ana etike këshillohet që të përpilosh rekomandime, si të veprohet në rast të zvogëlimit të resurseve. Kjo është për të gjithë një situatë e jashtëzakonshme. Ne kemi një sistem shëndetësor të pajisur mirë, në të cilin si rregull nuk duhet të bëjmë një zgjedhje mes disa pacientëve që kanë nevojë për trajtim. Edhe për besimin e popullsisë është e rëndësishme, që ne të përcaktojmë kritere dhe procedura, si veprohet në rast të ngushticës së kapaciteteve të trajtimit intensiv.
Në rast të një krize, kur mungojnë shtretërit intensivë dhe intubimi, do duhet të trajtohen ata që kanë nevojë më urgjente apo ata që kanë më shumë shanse mbijetese?
Ne kemi gjithmonë një ndarje në bazë të urgjencës. Kush është i sëmurë rëndë ka qasje në resurset intensive. Në situata, kur kapacitetet nuk mjaftojnë, atëherë ne kalojmë në një kategorizim në bazë të suksesit të shërimit. Kështu është në rast Triage dhe katastrofash dhe do të ishte e mirëargumentuar në një situatë, ku do të kishim shumë pacientë që kanë nevojë për intubim dhe kur nuk mund të trajtohen të gjithë me respiratorë. Por prioritet duhet të ketë gjithmonë që të përpiqemi të zgjerojmë kapacitetet. Kjo po bëhet intensivisht tani në Gjermani. Kjo kërkohet nga ana etike, ashtu si edhe përdorimi i kapaciteteve në mënyrën më të mirë, si koordinimi i shtretërve intensivë, mundësisht edhe shkëmbimi i pacientëve. Pacientët me Covid-19 nuk janë të shpërndarë të gjithë njësoj në rajone.
Si mund të përcaktohet pa asnjë dyshim, se cili pacient futet në cilën kategori?
Prognoza për pacientët ka një traditë të gjatë në mjekësinë intensive. Aty ku jemi më pak të sigurtë, është prognoza e pacientëve me Covid-19. Po tani ka të dhëna të para nga Italia, ku ka pasur përpjekje për zhvillimin e kritereve për të bërë një vlerësim të gjendjes së pacientëve të sëmurë rëndë dhe probabilitetin e vdekjes.
Georg Marckmann
Për cilat kritere bëhet fjalë?
Duhet të vlerësosh shanset për suksesin e shërimit të pacientëve që trajtohen në mënyrë intensive. Një kriter këtu është shkalla e rëndë e sëmundjes akute të frymëmarrjes. Përveç kësaj duhet pasur parasysh, nëse sëmundje të tjera shoqëruese e keqësojnë prognozën e pacientit, si është gjendja e përgjithshme e tij, nëse dikush është shumë i brishtë nga shëndeti. E rëndësishme është të përcaktosh, cilat kritere nuk luajnë rol: për shembull statusi familjar, statusi social apo sfondi kulturor. Askush nuk është që nga fillimi i privilegjuar apo i lënë mënjanë, kjo vlerësohet në bazë të kritereve etike dhe mjekësore. Besoj, se në Gjermani kemi një sistem mjekësor mjaft të zhvilluar, ku mund të mobilizojmë disa rezerva, për të trajtuar si duhet pacientët me Covid-19. Përveç kësaj kemi një sistem funksionues të shoqatave mjekësore të specializuara, që janë mjaft aktive.
Prof. Dr. med. Georg Marckmann është drejtues i Institutit për Etikën, Historinë dhe Teorinë e Mjekësisë në Universitetin e Mynihut Ludwig-Maximilians. ai është president i Akademisë së Etikës në Mjekësi
</doc>
<doc docid='dw_52895425' lang='sqi' type='mono' source='https://www.dw.com/sq/sq/kosovë-dramë-politike-në-kohën-e-rritjes-së-pandemisë/a-52895425' term='COVID'>
Qeveria e Kosovës në një mbledhje të mbajtur të hënën vonë, mori vendim që të kufizoi lirinë e lëvizjes së qytetarëve për shkak të parandalimit të përhapjes së koronavirusit. Por, ky vendim  u cilësua antikushtetues nga Presidenti i Kosovës, Hashim Thaçi, i cili kërkoi që të tërhiqet vendimi. Edhe Presidenti më herët pati kërkuar masa ekstreme për ta parandaluar përhapjen e pandemisë, por kjo të bëhej përmes shpalljes së gjendjes së jashtëzakonshme, për të cilën nuk ishte pajtuar kryeministri Kurti.
Në vendimin e mbrëmshëm të qeverisë së Kosovës "ndalohet qarkullimi i qytetarëve dhe automjeteve private nga data 24 mars 2020 gjatë orës 10:00- 16:00 dhe prej orës 20:00- 06:00, përveç për nevoja mjekësore, prodhim, furnizim dhe shitje të mallrave esenciale (ushqim dhe barna për njerëz dhe kafshë/shpezë), si edhe për shërbime dhe aktivitete që ndërlidhen me menaxhim të pandemisë”. Po ashtu  në vendim thuhet se "lëvizjet në rrugë bëhen jo më shumë se nga dy persona së bashku dhe gjithmonë duke mbajtur distancën dy metra me të tjerët, duke ndaluar edhe tubimet në të gjitha mjediset private dhe publike, të hapura dhe të mbyllura, përveç atyre që janë të domosdoshme për të kryer detyrat e punës për parandalimin dhe luftimin e virusit Covid-19. E në rast të vdekjeve, në varrim mund të marrin pjesë vetëm anëtarët e ngushtë të familjes së të vdekurit dhe personat që kryejnë shërbimin e varrimit”.
Por, i menjëhershëm ishte reagimi i Presidentit të Kosovës Hashim Thai, i cili në një konferencë të jashtëzakonshme pak para mesnatës, vendimin e qeverisë së Kosovës e cilësoi antikushtetues dhe u bëri thirrje qytetarëve dhe institucioneve që të mos ta respektojnë vendimin e qeverisë. Presidenti tha se vendimin e qeverisë do të dërgojë të martën, 24.03. në Gjykatën Kushtetuese.
Hashim Thaçi
Kufizimet ndesh me liritë e të drejtat e njeriut
"Është një vendim i rrezikshëm për qeverinë dhe qytetarët e vendit. Kryeministri Kurti dhe qeveria e tij sonte kanë shkelur në mënyrë flagrante kushtetutën e Republikës së Kosovës. Është e papërgjegjshme institucionalisht dhe në kundërshtim me kushtetutën dhe ligjet e Kosovës. Vendimi për kufizimin e lirë të qytetarëve paraqet shmangie nga të drejtat dhe liritë e njeriut që garantohen me kushtetutën e Kosovës. Kufizimi i lirive dhe të drejtave të qytetarëve mund të bëhet vetëm nëse shpallet gjendja e jashtëzakonshme, e gjendjen e jashtëzakonshme mund ta shpallë vetëm Kuvendi i Kosovës. Një gjendje e tillë nuk ekziston”, argumentoi Presidenti Thaçi, duke bërë thirrje që mos të zbatohet vendimi i qeverisë së Kosovës.
"Qytetarët nuk janë të detyruar t'i respektojnë vendimet antikushtetuese dhe askush nuk mund t'i dënojë ata për këtë, e ripërsëris, qytetarët nuk janë të detyruar t'i respektojnë vendimet anti kushtetuese dhe askush nuk mund t'i dënojë ata për këtë. Nënvizoj, as policia e Kosovës as organet e sigurisë nuk duhet të zbatojnë këtë vendim anti kushtetues të qeverisë, sepse kështu edhe vetë bëjnë vepër penale. Vendimi i qeverisë është pa efekt juridik të zbatueshëm dhe është i pazbatueshëm në tërë territorin e Kosovës”, tha presidenti Thaçi.
Kundërshtimi i qeverisë së Kosovës
Ushtruesi i detyrës së ministrit të Brendshëm në qeverinë e Kosovës, Xhelal Sveçla, shkroi se "vendimi i qeverisë për masa dhe kufizim të lëvizjeve bazohet tek Neni 55 i Kushtetutës, paragrafi 1, dhe tek Ligji nr.02/L-109 për parandalimin dhe luftimin e sëmundjeve ngjitëse”. Prandaj, sipas tij, "presidenti nuk mund ta vendosë veten mbi Kushtetutën dhe mbi ligjin dhe u bën thirrje qytetarëve që t'i zbatojnë masat e qeverisë kundër koronavirusit”.
Nga ana tjetër kryetari i Lidhjes Demokratike të Kosovës LDK, Isa Mustafa, partia partnere në qeveri dhe e cila tashmë ka inicuar mocion  mosbesimi për qeverinë Kurti, shkroi se "vendimin për kufizimin e të drejtave dhe lirive të njeriut, mund ta marrin vetëm dy të tretat e deputetëve dhe jo Qeveria”. Ndryshe sipas tij, "shkelet Kushtetuta, pa marrë parasysh, kush janë ata që kanë votuar dhe në çfarë rrethana. Prandaj qeveria do duhej ta rishqyrtojë vendimin e saj dhe karshi gjendjes së krijuar t'i drejtohet Kuvendit”.
Edhe udhëheqësit e partive politike parlamentare në opozitë e kundërshtuan vendimin e qeverisë. Në një deklaratë të "Partisë Demokratike të Kosovës, thuhet se "vendimi i qeverisë është një akt i paligjshëm, sepse shkel në mënyrë flagrante Kushtetutën e Republikës së Kosovës”. "Liria e lëvizjes dhe liritë e tjera që preken nga masat e fundit të marra prej Qeverisë, janë të shenjta e të garantuara nga Kushtetuta e Republikës së Kosovës dhe konventat ndërkombëtare për të drejtat dhe liritë e njerëzve që ka miratuar Kosova”, thuhet në deklaratën e PDK-së.
Haradinaj: Veprim për të vendosur kontroll
Edhe ish-kryeministri i Kosovës, Ramush Haradinaj, kryetar i Aleancës për Ardhmërinë e Kosovës AAK, shkroi në profilin e tij se "vendimi i qeverisë është shkelje e rëndë e frymës së Kushtetutës dhe sistemit të balancimit dhe kontrollit”. "Edhe në kohë krizash gjëja më e çmueshme e shtetit është demokracia dhe Kushtetuta. Çdo tendencë si kjo e sotshmja që krizat të shfrytëzohen për vendime të njëanshme për të vendosur kontroll, është veprim për diktaturë. Kosova nuk është shtet i diktaturës, por i frymës së demokracisë”, shkroi Haradinaj.
Sidoqoftë, në këtë kohë të përplasjeve politike ndërmjet kryeministrit Albin Kurti dhe Presidentit Thaçi, por edhe ndërmjet partnerëve të koalicionit Vetëvendosje-LDK, numri i të prekurve me koronavirus vetëm gjatë ditës së djeshme në Kosovë u dyfishua dhe arriti në 61 persona. E gjatë ditës së martë, kryesia e Kuvendit të Kosovës mblidhet për të vendosur për seancën për mocionin e LDK-së për mosbesim ndaj qeverisë Kurti. Në mbështetje të këtij mocioni pos LDK-së tashmë janë deklaruar edhe partitë opozitare.
</doc>
<doc docid='dw_52893975' lang='sqi' type='mono' source='https://www.dw.com/sq/sq/shqipëri-të-ndalim-me-ҫdo-kusht-kërdinë-nga-covid-19/a-52893975' term='COVID'>
Stuhia e paralajmëruar për shpërthimin e COVID-19 nisi. Pandemia e shkaktuar nga COVID -19 hyri të hënën, (23.03.2020) në javën e tretë, në atë të shpërthimit të saj intensiv. Deri në orët e para të pasdites, të hënën u dyfishuan viktimat dhe rastet e reja të prekura nga virusi vdekjeprurës.
Ministrja e Shëndetësisë dhe Përkrahjes Sociale, Ogerta Manastirliu, bëri pasdite bilancin e ditës së parë të javës së rrezikshme: "Numri i viktimave arriti të hënën në 4, njëri prej tyre në moshën 43 vjeҫare, që nuk vuante nga asnjë sëmundje; rastet e reja janë 15; personat e testuar arritën në  856. Hartës së të prekurve iu shtuan të hënën Vlora dhe  Shkodra”, tha ajo për mediat.
Tirana vazhdon të kryesojë me 68 të prekur, e ndjekur nga Fieri me 8 raste,  Durrësi me 7, Vlora me 4, Kavaja dhe Korҫa me 3, Elbasani, Lushnja, Rrogozhina  me 2 dhe  Shkodra me 1 rast.
Në Spitalin infektiv në Tiranë numri i të prekurve arriti në 49 pacientë. Nga pacientët e shtruar në dy javët e para të pandemisë janë shëruar vetëm 5 vetë.
Qeveria po forcon masat për izolimin e vendit. Pas mbylljes së të gjitha lidhjeve ajrore dhe detare me Italinë, vendet fqinje dhe Britaninë e Madhe, ajo ndërpreu në mesnatën e djeshme, (22.03.2020) të gjitha fluturimet nga dhe drejt Shqipërisë,  E vetmja linjë ajrore që funksionon për ndihma humanitare është ajo nga dhe drejt Stambollit, e kompanisë ajrore Air Albania, me 51% të aksioneve të zotëuara nga Shqipëria dhe 49 % nga Turqia, që udhëton me flamurin shqiptar.
Rama apel qytetarëve: Mos luani me zjarrin
Pas 40 orësh në karantinë totale, autoritetet lejuan të hënën daljen e kufizuar nga vetë -izolimi: vetëm 8 orë, nga ora 5 e mëngjesit deri në orën 13.00, të pashoqëruar me askënd dhe në distancë të paktën prej 1 metri nga ҫdo kalimtar dhe klient në supermarket dhe farmaci.
Kryeministri Rama, që ndodhet në vetë-izolim bashkë me familjen në shtëpinë e tij që nga 12 marsi, u solli në vëmendje qytetarëve të hënën, vlerën e paҫmuar të jetës përmes respektimit strikt të kufizimeve apo sic i cilësoi ai ato “të ligjit të luftës.” “Kemi hyrë në një javë tejet të vështirë. Mos luani me zjarrin. Duhet të ndalim me çdo kusht kërdinë. Do humbasim njerëz, por të mos humbasim një mal me njerëz, kurrën e kurrës” iu drejtua kryemnistri Rama, të hënën qytetarëve.
A kërcënon Shqipërinë skenari italian i epidemisë?
Por frika nga kërdia është e pranishme tanimë. Numri ҫdo ditë në rritje  i viktimave në veriun e Italisë është tmerrues: mbi 400 mijë shqiptarë jetojnë dhe punojnë në vendin fqinj. Virusin në Shqipëri e sollën lëvizjet e shqiptarëve në muajin shkurt në dy anët e Adriatikut. Autoriteteët bëjnë me dije se më shumë se 100 mijë shqiptarë kanë udhëtuar gjatë shkurtit nga Italia në Shqipëri dhe në drejtim të kundërt.
A kërcënohet Shqipëria nga i njëjti skenar si ai në Itali? Kjo është pyetja tronditëse që ngrihet tani në Shqipëri.
Prof. Pëllumb Pipero, mjek infeksionist i njohur në Shqipëri thotë për DW, në komunikim on line se " këtë javë rastet do të shtohen shpejt. Ne shohim majën e ajsbergut të kesaj pandemie, pasi njohim rastet që kanë simptomat e sëmundjes dhe gjurmojmë për të identifikuar rastet e kontaktit," thotë ai për DW. "Nuk besoj që  në Shqipëri do ndodhë skenari Iitalian. Kjo ngaqë autoritetet morën që herët masa kufizuese dhe  mospasja e të njëjtës strukture moshore të popullatës me sëmundje kronike” thekson ai. Ai vë në dukje, se nëse ky skenar do të ndodhte në Shqipëri, do të ishte shumë e vështirë për ta përballuar.
Shqipëria - kapacitete të pamjaftueshme, jetik vetë-izolimi
Një mundësi hipotetike e skenarit italian do të ishte katastrofë për Shqipërinë. „"Është fakt që kemi nje numër te kufizuar respiratorësh dhe shtretërish në repartet e terapisë intensive. Kemi emergjencë për pajisje mbrojtëse për personelin shëndetësor dhe medikamentet e reja qe kanë treguar më shumë efikasitet dhe siguri për qytetarët”, thotë Dr. Pipero.
Ai thekson se pandemia e COVID-19 i ka tejkaluar parashikimet dhe kapacitetet në shumë vende. "Tani është bërë pothujse e pamundur për të trokitur në porta të tjera për ndihma apo blerje. Prandaj më shumë se respiratorët dhe medikamentet, rezultatet efikase për të mos ndodhur skenari italian apo spanjoll është bindja e qytetarëve për të respektuar në mënyrë të rreptë vetë-izolimin dhe rregullat e mbrojtjes të vehtes dhe të të tjerëve,” thotë Dr. Pipero për DW.
Thirrjet për të respektuar kufizimet nga të gjithë pa asnjë përjashtin janë shtuar. Dr. Dritan Kalo, infeksionist u bëri apel atyre që thyejnë kufizimet: „Me këtë mënyrë sjellje të papërgjegjshme përkundrejt Covid-19, nuk do të jetë e largët dita kur Italia do t'ju duket lule. Ruajeni e duajeni veten tuaj, qëndroni në shtëpi që t'ju mbrojë e shpëtojë mjekësia” bëri ai thirrje publike të hënën.
</doc>
<doc docid='dw_52893948' lang='sqi' type='mono' source='https://www.dw.com/sq/sq/merkel-dhe-kurti-jo-hapa-prapa-në-raportet-kosovë-serbi/a-52893948' term='COVID'>
Kancelarja gjermane, Angela Merkel, e ka përshëndetur vendimin e kryeministrit të Kosovës, Albin Kurti, për heqjen e plotë të tarifave doganore ndaj Serbisë dhe Bosnjë-Hercegovinës, duke filluar nga 1 prilli i këtij viti.
Kjo bëhet e ditur në një deklaratë te përbashkët të lëshuar për media të hënën, 23.3.20,  në mbremje nga zëvendëszëdhënësja e qeverisë gjermane, Ulrike Demmer, dhe  zëdhënësi i qeverisë së Kosovës, Përparim Kryeziu.
Aty thuhet gjithashtu se kancelarja gjermane e përkrah „dialogun e drejtuar nga BE-ja me synim mënjanimin e të gjitha barrierave jotarifore tregtare midis Serbisë dhe Kosovës".  Merkel dhe Kurti kanë qenë të dy të mendimit se në raportin mes Serbisë dhe Kosovës „nuk duhet të ketë hapa prapa",
Kancelarja gjermane dhe kryeministri i Kosovës  janë shprehur për një vazhdim së afërmi nga  ana e qeverise se Kosovës të dialogut të normalizimit. Synimi i dialogut duhet të jetë një „marrëveshje juridike detyruese për normalizimin e plotë të raportit mes Kosovës dhe Serbisë që do t'i shpërbejë popullsisë së të dy vendeve", thuhet në deklaratë.
Komunikimi i parë zyrtar mes kancelares Angela Merkel dhe kryeministrit të ri të Kosovës, Albin Kurti, ishte paraparë ndryshe.  Kurti do të vinte në Berlin, por vizita e tij u anulua për shkak të krizës së pandemisë së koronavirusit.  Deri të dielën mendohej se krerët e dy qeverive do të komunikonin së paku me videokonferencë.
Por biseda u  bë me telefon, pasi qysh nga e diela kanelarja gjermane ndodhet në shtëpi, e vetëkarantinuar. Pak pas telefonatës me kolegun kosovar, Merkel mësoi se testi i parë kishte dalë negativ. Ajo do të vazhdojë në karantinë dhe do të testohet edhe në ditët ardhshme, bëri të ditur zëdhënësi i qeverisë, Steffen Seibert, përmes Twitter-it.
Gjermania premton ndihmë
Covid – 19 dhe sfidat e Kosovës në përballjen e virusit kishin qenë edhe një nga temat e  bisedës. Sipas deklaratës në fjalë, Angela Merkel kishte premtuar se "do të shqyrtojnte” mundësinë e një ndihme për Kosovën në përballjen me epideminë.
Sipas të dhënave të fundit nga Ministria e Shëndetësisë së Kosovës, numri i të infektaurve në Kosovë është aktuaisht 35, ndërsa është shënuar një rast vdekjeje. Në Gjermani numri i të infektuarve të hënën kiishte shkuar në mbi 25 000, ndërsa numri i viktimave 107,
Ndihmë i ofroi kancelarja gjermane homolgut të saj nga Kosova edhe sa i përket luftës kundër korrupsionit dhe "programit voluminoz  dhe ambicioz të reformave të qeverisë” së Kosovës, thuhet më tej në deklaratë.  "Qeveria gjermane  ofron në këtë kuadër shërbime konkrete këshilluese ekspertësh gjermanë”.(ash)
</doc>
<doc docid='dw_52891609' lang='sqi' type='mono' source='https://www.dw.com/sq/sq/kancelarja-nuk-ka-infeksion-analiza-për-covid-19-negative/a-52891609' term='COVID'>
Analiza  për COVID-19 e kancelares Angela Merkel rezulton negative, kësisoj ajo nuk ka infeksion me virusin,  pas analizës së parë, deklaroi zëdhënësi qeveritar Steffen Seibert i pyetur nga agjencia e aljmeve DPA në Berlin. Sipas zëdhënësit në ditët e ardhëshme do të bëhen edhe disa analiza të tjera.
Kancelarja Angela Merkel vendosi të dielën (22.03)) që vullnetarisht të futej në karantinë në shtëpi, pas konfirmimit të lajmit se është infektuar një mjek, tek i cili kancelarja kishte qenë në kontroll ditën e premte (20.03).
Vetëm pak minuta para se të merret vesh ky lajm, kancelarja Merkel dha një konferencë shtypi, ku komunikoi vendimin e qeverisë dhe landeve të Gjermanisë, për ashpërsimin e masave kundër virusit Corona në vend. Për infektimin e mjekut të saj ajo është informuar pas përfundimit të konferencës së shtypit.
</doc>
<doc docid='dw_52881852' lang='sqi' type='mono' source='https://www.dw.com/sq/sq/maqedoni-e-veriut-viktima-e-parë-nga-covid-19-dhe-114-të-infektuar/a-52881852' term='COVID'>
Viktima është 57 vjeçare nga qyteti i Kumanovës, e cila pasi ndërroi jetë u diagnostikua me Covid-19. Ajo sipas ministrit, dy herë më parë kishte rezultuar negativ në analizat e bëra. Viktima javën e fundit është trajtuar në izolim në spitalin e Kumanovës.
"Kemi rastin e parë të vdekjes nga koronavirusi. Është diagnostikuar pas vdekjes mbrëmë vonë në Kumanovë. Sa i përket pranimit dhe trajtimit, dua të them që kolegët kanë vepruar në bazë të protokollit. Me kohë janë bërë dy analiza, që të dyja kanë treguar rezultat negativ, ajo është trajtuar në izolim. Periudha e izolimit ka ndodhur javën e kaluar. Është marrë provë edhe pasi është konstatuar vdekja dhe ka rezultuar pozitiv”, vuri në dukje ministri Filipçe.
Për momentin në Klinikën e Infektivit në Shkup po kurohet edhe djali i viktimës, që njëViktima e parë nga koronavirusi-të infektuar 114 persona
Ministri i Shëndetësisë Venko Filipçe ka informuar për viktimën e parë nga koronavirusi në Maqedoninë e Veriut.Bëhet fjalë për një grua 57 vjeçe nga qyteti i Kumanovës, e cila pasi ka ndërruar jetë është diagnostikuar me Covid-19.Ajo sipas ministrit, dy herë më parë kishte rezultuar negativ në analizat e bëra. Viktima javën e fundit është trajtuar në izolim në spitalin e Kumanovës.
"Kemi rastin e parë të vdekjes nga koronavirusi. Është diagnostifikuar pas vdekjes mbrëm vonë në Kumanovë. Bëhet fjalë për grua të moshës 57 vjeçe. Sa i përket pranimit dhe tretmanit, dua të them që kolegët kanë vepruar në bazë të pr
otokollit. Me kohë janë bërë dy teste, që të dy testet kanë treguar rezultat negativ, ajo është trajtuar në izolim. Periudha e izolimit ka ndodhur javën e kaluar. Është marrë bris edhe pasi është konstatuar vdekja dhe ka rezultuar pozitiv”,ka thënë ministri Filipçe.
Për momentin në Klinikën Infektive në Shkup po kurohet edhe djali i viktimës i cili është i moshës 33 vjeçe.
"Është hospitalizuar edhe djali i viktimës, që është 33 vjeç. Ndërkaq gjatë ditës së shtunë (21.03) ka pasur komplikime dhe është izoluar në Klinikën e Pulmonologjisë ndërsa më pas sipas protokollit është transportuar në Klinikën e Infektivit ”, tha ministri Filpçe.
Numri i përgjithshëm i të infektuarve nga virusi COVID-19 në Maqedoninë e Veriut ka arritur në 114. Gjatë 24 orëve të fundit janë regjistruar 29 raste të reja, njoftoi Ministria e Shëndetësisë. Numri më i madh i rasteve të reja është në Shkup, gjithsej 19, duke e çuar në 65 numrin e të infektuarve në kryeqytet. Një person vazhdon të jetë në gjendje kritike, ndërsa të tjerët janë në gjendje të qëndrueshme.
Orë policore në Maqedoninë e Veriut
Në Maqedoninë e Veriut nga dita e dielë (22.03) hyn në fuqi ora policore, e cila nis në orën 21.00 dhe do të zgjasë deri në orën 06.00 të mëngjesit.
Kryeministri Maqedonisë së Veriut, Oliver Spasovski, deklaroi, se ky është një nga vendimet më të vështira që është marrë që nga pavarësimi i vendit, por sipas tij është një vendim i rëndësishëm dhe thelbësor për ruajtjen e jetës së qytetarëve.
"Është shumë me rëndësi që çdonjëri prej nesh t'i përshtatet situatës shumë shqetësuese në të cilën gjendemi. Të bëjmë gjithçka për sjellje të përgjegjshme. Nga çdo individ dhe çdo subjekt kërkojmë që të jetë pjesë e kësaj beteje të përbashkët. Nëse duam që të mbrojmë kombin, të gjithë duhet të sillemi me përgjegjësi në këtë situatë të jashtëzakonshme në të cilën gjendemi”, ka deklaruar kryeministri Spasovski në një paraqitje të jashtëzakonshme para qytetarëve.
Ushtria pritet të angazhohet në ruajtjen e objekteve vitale dhe të pikave nevralgjike në vend.
"Beteja nuk do të jetë e lehtë. Vendimi për angazhimin e ushtrisë nuk ishte i lehtë, por është i arsyeshëm. E gjithë bota po përballet me një epidemi dhe rrezik që askush nuk mund ta imagjinonte dhe kërkon që ne të gjithë të jemi të përgjegjshëm dhe të angazhuar. Kjo është arsyeja pse ushtria po bën gjithçka mundet për të ndihmuar autoritetet shtetërore dhe njerëzit ", ka deklaruar ministrja e Mbrojtjes, Radmilla Sheqerinska.
</doc>
<doc docid='dw_52870487' lang='sqi' type='mono' source='https://www.dw.com/sq/sq/gjithnjë-e-më-shumë-të-rinj-të-prekur-nga-corona/a-52870487' term='COVID'>
„Pacientët më të rinj me simptoma Covid-19 kanë qenë në fillim të të 20-ve. Në tërësi ne e shohim të gjithë spektrin demografik, pavarësisht nëse je në pavionë normalë apo në pavionët e intensivit", thotë mjeku Clemes Wendtner nga klinika e infektivit në spitalin e Mynihut, Schvabing. Wendtner ka trajtuar që në fund të janarit rastet e para me virusin Covid-19, pacientët e parë të infektuar në Gjermani. „Kjo duhet t'i shkundë të gjithë, që të respektojnë masat e higjienës dhe rregullat." Rreziku nga virusi i ri është nënvlerësuar shumë në fillim, si nga politika edhe nga shkenca, pranon Wendtner.
Edhe të rinj trajtohen në shtretërit intensivë për shkak të Coronës
OBSH: "Ju nuk jeni të pathyeshëm"
Veçanërisht të rrezikuar janë personat e moshuar dhe të sëmurët, por edhe pacientët me shëndet të mirë, por me probleme me mushkërinë, si për shembull duhanpirësit dhe pacientët me astma, shpjegon shefi i klinikës. Edhe diabetikët dhe njerëzit me tension të lartë të gjakut janë të rrezikuar, sepse tensioni i lartë bën që të mos furnizohen mirë organe si mushkëria. Modelet epidemiologjike kanë treguar, se efektet e mbylljes së shkollave dhe dyqaneve më së herëti do të duken pas tre javësh, thotë Wendtner.
Edhe Organizata Botërore e Shëndetësisë apelon tek të rinjtë që të respektojnë në krizën e Coronës rregullat e vendosura. „E kam një mesazh për të rinjtë", tha drejtori i përgjithshëm i OBSH, Tedros Adhanom Ghebreyesus në Gjenevë. "Ju nuk jeni të pathyeshëm." Vërtet që për të moshuarit ekziston rreziku më i madh i infektimit me Sars-CoV-2 dhe të zhvillohet sëmundja e mushkërive, Covid-19. "Por nuk është se ajo i anashkalon të rinjtë", tha Tedros. "Ky virus mund të thotë edhe për ju shtrim disajavor në spitale, ose edhe mund t'iu vrasë."
la/nob/as (dpa, epd)
</doc>
<doc docid='dw_52870651' lang='sqi' type='mono' source='https://www.dw.com/sq/sq/fëmijët-më-të-prekurit-kriza-e-coronës-mund-të-rrisë-dhunën-në-familje/a-52870651' term='COVID'>
Për shumë fëmijë, shkolla është një vend ku mësohet e mund të takosh shoqet e shokët. Për një pjesë ajo është një vend i sigurtë, një hapësirë mbrojtëse. Fjala është për ata fëmijë që vijnë nga familje, ku ushtrohet dhunë. Në vitin 2018, sipas statistikave të policisë ka pasur 4000 raste keqtrajtimi të fëmijëve në Gjermani. Numri i keqtrajtimit seksual me 14.000 raste është dukshëm më i lartë.
Të qenurit shumë afër nxit konflikte
Tani kur në Gjermani dhe në vende të tjera shkollat janë mbyllur për të ndalur përhapjen e virusit Covid-19, organizatat në mbrojtje të fëmijëve ngrenë zërin nga rritja e mundshme e keqtrajtimit të fëmijëve. Për disa fëmijë situata mund të jetë kërcënuese edhe për jetën, thotë Rainer Rettinger, drejtor ekzekutiv i Shoqatës Gjermane të Fëmijëve. „Ngushtica, pamundësia për t'i ikur tjetrit nxit konflikte dhe rrit agresivitetin", thotë Rettinger dhe shton se fëmijët e prindërve me probleme droge apo të varur nga alkooli duhet të jenë në fokus këto kohë. „Tani në kohën e Coronës një fëmijë është vetëm me prindërit", thotë Rettinger. „Nuk është askush afër, që sheh nevojën emergjente të fëmijëve. Askush që ndihmon."
Aktualisht edhe qendrat e ndihmës apo të minorenëve praktikojnë distancimin social. Prandaj organizatat në mbrojtje të fëmijëve kërkojnë para kësaj gjendjeje që të ketë më shumë mbështetje në platformat sociale, edhe në mediat sociale, me qëllim që të sqarohen prindërit dhe fëmijët për programet e ndihmës. „Fëmijët duhet të kontaktohen dhe të bëhen pjesë e këtij informacioni", thotë Stefanie Fried nga organizata „Save the children", Gjermani. „Aktualisht fëmijët informohen vetëm nga të rriturit, por pikëristh më të cënuarit mes tyre nuk marrin informacionet e duhura, sidomos tani që nuk shkojnë në shkollë."
Prindër të stresuar që punojnë në shtëpi apo ata që kanë humbur vendin e punës mund të bëhen agresivë ndaj fëmijëve
Fried i mbështet thirrjet e qeverisë gjermane për ruajtjen e distancës. Por ajo paralajmëron nga vështirësitë e një bashkëjetese disajavore në katër muret e shtëpisë. "Nuk duhet të harrojmë, se fëmijët nuk janë si të rriturit. Ata kanë nevojë të lëivzin dhe duhet të luajnë. Masa të tilla mund të jenë pozitive për një kohë të shkurtër, por pastaj shteti duhet të kujdeset sërish për mundësi lëvizjeje në ajër të pastër për familjet.”
Shqetësim për dhunën familjare
Qendra e konsultimit dhe organizata të tjera paralajmërojnë, se në javët e ardhshme mund të ketë më shumë dhunë edhe mes të rruturve. Shumë njerëz punojnë nga shtëpia: për shkak të efekteve ekonomike të virusit Corona, mund të ketë të tjerë që kërcënohen nga papunësia, apo e kanë humbur ndërkohë vendin e punës. Të gjithë këta faktorë rrisin stresin në familje.
Zhvillime të përafërta raportohen nga Kina. Në javët e izolimit social për shkak të Coronës, ka pasur tre herë më shumë dhunë familjare, se më parë. „Për shkak të masave aktuale në Gjermani, partneri i dhunshëm largohet më pak nga shtëpia se më parë, gjë për viktimat e bën të pamundur të kërkojnë ndihmë apo të kontaktojnë qendrat e këshillimit", thotë Katja Grieger nga Shoqata Federale e Konsultimit të Grave dhe Rasteve të Emergjencës – Gratë kundër Dhunës në bisedë me Deutsche Wellen. Vizitat në familje për shkak të rrezikut të virusit janë reduktuar. „Ne kërkojmë që fqinjët të jenë më të vëmendshëm, për sa i përket dhunës familjare", thotë Greieger. „Nëse në një shtëpi fqinjët dëgjojnë britma dhe thirrma të telefonojnë policinë." Situata keqësohet edhe më shumë në rastet e ndalimit të lëvizjes.
Të gjithë brenda në shtëpi për shkak të Coronës, por kjo situatë rrezikon edhe konflikte
Thirrje për ndihmë politikës
Sipas Ministrisë Federale për Familjen, Të Moshuarit, Gratë dhe Fëmijët (BMFSFJ) autoritetet janë „të sensibilizuara" për këtë. Deri më tani ministrja federale, Franziska Giffey (SPD) nuk është shprehur për dhunën familjare dhe keqtrajtimin e fëmijëve në kuadër të masave të krizës së Coronës. Por presioni ndaj politikës po rritet për të mbrojtur më të cënueshmit në shoqëri. Për këtë politika duhet të ofrojë mbështetje financiare dhe të verë në përdorim të gjitha resurset e mundshme.
Në rast dhune në Gjermani mund të telefononi në nr. 08000 116 016. Ose kontaktoni hilfetelefon.de.
</doc>
<doc docid='dw_52853567' lang='sqi' type='mono' source='https://www.dw.com/sq/sq/propaganda-ruse-kundër-evropës-në-kohën-e-virusit-corona/a-52853567' term='COVID'>
Transmetuesi rus i lajmeve "Sputnik" pohon, se virusi Corona është zbuluar në Letoni, sepse "atje ka shumë biologë dhe farmacistë të talentuar". Burimet tjera të afërta me Kremlinin thonë, se virusi është krijuar në laboratorin britanik ushtarak "Porton Down", afër Salisbury.
Vëzhguesit e Komisionit Evropian të BE kanë analizuar 80 raste të prezantuara në mediat ruse, në platformat apo autorët e afërt me Kremlinin. Por a mund të flitet për një fushatë të organizuar dhe luftë speciale të propagandës kundër Perëndimit?
Mesazhet e pasakta
Pjesët nga mediat ruse që botohen nën titullin "Kremlini dhe dezinformatat për virusin Corona", në web-faqen euvsdisonfo.eu janë tepër kontradiktore. Mund të fitosh përshtypjen se këto përpjekje për dezinformim janë kundërthënëse, thuhet në shpjegim. Për shembull, në "Oriental Review" që është i afërt me Kremlinin shkruan: "Kur të kalojë paniku, do të shohim se nga Covid-19 do të ketë më pak të vdekur se nga një grip normal". Në artikull flitet për motive raciste si një pjesë e fabrikimeve me frikën nga Corona.
Në portalin "Geopolitica" nga ana tjetër, Alexander Dugin shpjegon të kundërtën. Nacionalisti rus dhe një nga ithtarët e kishës ortodokse ruse thotë se virusi Corona do të ndryshojë tërë rendin botëror, pas "marshimit të tij në planet". Ai thotë se zotërit do të hakmerren ndaj stilit perëndimor të jetës.
Por çfarë fshihet pas këtyre pohimeve dhe a mund të flitet për plane të caktuara? Qëllimi është krijimi i pasigurisë tek njerëzit në botën perëndimore, krijimi i "mosbesimit dhe pasaktësisë", mendojnë ekspertët evropianë. Peter Stano, zëdhënësi i shërbimit të BE për politikë të jashtme, thotë: "Ne kemi vërejtur se ka një rritje të informacioneve të rreme që vijnë nga hapësira jashtë BE, ndër tjerash edhe nga Rusia, nga burimet e afërta me Kremlinin". Rusia nuk është burimi i vetëm, por kushdo të jetë, ai është duke luajtur me jetën e njerëzve.
Peter Stano, zëdhënësi i BE për zgjerimin
Përgënjeshtrimet dhe interpretimet
Zëdhënësi i Kremlinit, Dimitry Peskov ka përgënjeshtruar këto pohime, të publikuara fillimisht në "Financial Times". "Këto janë akuza të pabaza dhe një obsesion me Rusinë", tha ai duke shtuar: "Kritikat janë absurde dhe pa dëshmi konkrete".
Përgënjeshtrimi është mbështetur menjëherë nga "Russia Today". Nebojsa Malic, i cili prezantohet si gazetar serbo-rus, shkruan: "Kur nuk mund të bësh asgjë tjetër, atëherë fajëson Rusinë. Po shihet qartë se qëllimi është të hiqet vëmendja nga pandemia me virusin Corona dhe të fajësohet Rusia".
A qëndron Kremlini pas propagandës?
A po e shfrytëzon vërtet Kremlini virusin Corona për të nxitur opinionin kundër Evropës? Eksperti britanik për Fake-News, Ben Nimmo, i cili vëzhgon rregullisht mediat ruse, pohon se është pak e mundur që "Putini të kapë telefonin dhe të kërkojë një gjë të tillë". Nuk është fare e nevojshme, që të organizohet një fushatë e orkestruar nga një vend. "E gjitha tingëllon më shumë si një atmosferë e toneve antiperëndimore e më pak si një fushatë e lidhur drejtpërdrejt me Kremlinin".
Dmitri Peskov, zëdhënësi i Kremlinit
Në rastin e goditjes me raketë të avionit Malaysia Airline MH17 apo aneksionit të Krimesë, gjërat janë zhvilluar më ndryshe. Në të dy rastet, në të gjitha mediat, janë publikuar tekste me fjalë të njëjta, që do të thotë se urdhëri ka ardhur prej aparati qeveritar. Tek Corona kjo nuk është e domosdoshme, thotë Nimmo, sepse redaksitë si Russia Today apo Sputnik e dinë se Perëndimi duhet të prezantohet sa më keq.
Europarlamentari nga partia ekologjiste dhe eksperti i Rusisë, Sergey Lagodinsky thotë se raportimet në mediat ruse për virusin Corona janë "një dëshmi më shumë e raporteve mes vendeve tona". Tenori është që Rusia vet ka pak raste, ndërsa BE është goditur shumë rëndë. Në këtë mënyrë përpiqen të përhapin panik.
Politika e jashtme
Agnieszka Legucka nga ThinkTank "Carnegie Europe" thotë, se mediat ruse kanë resurse dhe fuqi të mëdha transmetimi. "Prej vitit 2020 ato janë duke përhapur lajme të rreme për virusin Corona me qëllim që të krijohet mosbesim tek institucionet e shtetit dhe istitucionet e shëndetit në Evropë." Ajo i quan këto media ruse si burime të Fake News, siç është edhe "Internet Research Agency", e pronarit Yevgeny Prigozhin, një mbështetës i fuqishëm i Putinit.
Legucka pohon: "Me metoda dhe kanale të ndryshme, pala ruse po përpiqet të përhapë informacione të rreme, me të cilat kontestohet politika dhe institucionet evropiane. Shikuar nga strategjia ruse e politikës së jashtme, mund të konstatohet se kjo propagandë ruse nuk do të ndalet".
</doc>
<doc docid='dw_52864949' lang='sqi' type='mono' source='https://www.dw.com/sq/sq/shqipëri-kriza-e-covid-19-rrezikon-ekonominë/a-52864949' term='COVID'>
Çdo ditë identifikohen raste të reja të infeksionit me COVID-19. Të premten, (20.02.2020) numri i të prekurve nga COVID-19 u rrit 35 herë në krahasim me 11 ditë më parë, kur kishte vetëm dy raste. Burime zyrtare nga Instituti i Shëndetit Publik thanë për DW, se numri të prekurve arriti në 70 dhe ai i atyre që janë testuar në 732.
Tirana është qyteti më i prekur me 50 të infektuar, i ndjekur nga Fieri me 7 raste, Durrësi me 5 dhe Lushnja, Elbasani dhe Rrogozhina me 2 . Por numri i viktimave mbetet vetëm 2 gra të moshuara, me histori udhëtimi në Itali.  Në ditët në vijim autoritetet parashikojnë një "furtunë” rastesh të reja.
Kryeministri Edi Rama ka forcuar më tej masat e mbrojtjes dhe vetë-izolimit të qytetarëve. Në rrugët e Shqipërisë ka dalë ushtria dhe policia për të ndëshkuar këdo që thyen rregullin: dalje nga vetë-izolimi në shtëpi vetëm 4 orë paradite dhe 4 orë pasdite, të pashoqëruar me asnjë person. Nga dita e shtunë (21.03) pas orës 13:00 do të ndalohet qarkullimi i lirë. Hapur janë vetëm farmacitë, supermerkatet, dyqanet e bukës dhe fruta-perimeve. Humbjet ekonomike të biznesit të vogël dhe të mesëm, shërbimeve, aktivitetit tregtar dhe prodhues janë të mëdha.
Qeveria garanton 370 milionë dollarë për mosfalimentim
Për të mbrojtur biznesin nga falimentimi dhe për ta zbutur krizën nga COVID-19, qeveria miratoi një plan masash financiare që hyri në fuqi të premten (20.03).
Në një komunikatë zyrtare kryeministri Rama njoftoi, se qeveria vë në dispozicion të situatës 370 milionë dollarë. Nga kjo shumë 25 milionë janë për shëndetësinë, për të përballuar rritjen e pritshme të numrit të të infektuarve; 100 milionë për kompanitë që nuk mund të paguajnë të punësuarit e tyre;  65 milionë për shtresat në nevojë dhe ata që nuk mund të punojnë për shkak të urdhërit për vetë-izolim. Në planin e masave financiare prej 370 milionë dollarë, bën pjesë dhe shlyerja e kamat –vonesave për pagesat e faturave të energjisë elektrike me vlerë prej 150 milionë dollarë, nga e cila theksoi kryeministri, përfitojnë 211.024 familje.
Ky plan përfshin edhe përgjysmimin e pagave mujore të ministrave dhe deputetëve për gjithë kohën e zgjatjes së krizës së COVID-19.
Dr. Selami Xhepa
Ekspertët ekonomikë: Hap pozitiv, por i pamjatueshëm
Dr. Selami Xhepa, ekspert i njohur në Shqipëri në fushën e ekonomisë thotë për DW, se mbështetja financiare e qeverisë  "është një hap me rëndësi në adresimin e një problematike serioze që lidhet me paralizimin e jetës ekonomike të vendit për shkak të krizës nga virusi korona. Por mbështetja financiare duhet të ishte më e fortë dhe më ambicioze, 500 milionë Euro, si një stimul i fortë për të parandaluar rënien ekonomike, por shpresoj që qeveria të reagojë sipas zhvillimit  të situatës,” thekson për DW eksperti Selami Xhepa
Dr. Zef Preҫi, Drejtor i Institutit të Studimeve Ekonmike thotë për DW, se mbështetja financiare e qeverisë është në linjë me atë që po bëjnë të gjitha qeveritë në vendet që janë prekur nga virusi vdekjeprurës. "Është një hap i domosdoshëm, në drejtimin e duhur në përpjekje për të zvogëluar ndikimet negative shumë-dimensionale të krizës së shkaktuar nga pandemia. Por i pamjaftueshëm. Shuma e ofruar ndaj sipërmarrjeve dhe shtresave më në nevojë të shoqërisë është e vogël dhe nën kapacitetet reale të buxhetit të shtetit dhe ekonomisë kombëtare në tërësi” thotë për DW, Zef Preҫi.
Argumenti i tij është përqindja e ulët që 370 milionë dollarë përbëjnë vetëm 1,5 % në Prodhimin e Brendshëmn Bruto, GDP ( Gross Domestix Pruduct) të Shqipërisë. "Qeveria gjermane, franceze dhe ajo amerikane kanë vënë në dispozicion fonde të barabarta përkatësisht me 14%, 11% dhe 7% të GDP-së së vendit të tyre, kurse Shqipëria vetëm 1,5%. Mbështetja financiare prej 370 milionë dollarë është larg nevojave të ngutshme të sektorëve më të prekur nga kriza si ai  i industrisë fason, shërbimeve dhe turizmit. Ajo po ndërmerret pa rishikuar buxhetin e shtetit 2020 dhe duke lënë jashtë angazhimit sitemin bankar dhe juridik të vendit,” thekson për DW,  Zef Preҫi.
Zef Preҫi
Kohë zgjatja e pandemisë dhe kriza ekonomike
Kërcënimi për krizë dhe rënie ekonomike mbetet gjithësesi i pranishëm dhe i lartë. Selami Xhepa thotë për DW se " janë të shumta gjasat që vendi të futet në recession ekonomik". "Nëse mbyllja e vendit do të vazhdojë deri në qershor ka rrezik që vendi të futet në recesion, duke shënuar rrritje ekonomike negative për dy tremujorët e parë të këtij viti”, thotë ai.
Selami Xhepa e sheh situatën ekonomike nga pandemia e COVID-19 në vijim të pasojave të tërmetit të 26 nëntorit të kaluar, "që paralizuan jetën ekonomike në të gjithë korridorin Tiranë-Durrës dhe dhanë goditje serioze në sektorë me rëndësi si turizmi dhe shërbimet. Tani pandemia godet industritë prodhuese. Ndërkohë plani i rindërtimit nga pasojat e tërmetit ka mbetur në letër dhe investimet private duken të paqëna," thekson Selami Xhepa.
Zef Preҫi mendon, se "kriza në ekonominë shqiptare është e pranishme në vazhdimësi". Argumentat e tij janë mungesa e prodhimit vendas, një ekonomi që bazohet në shërbime, në eksportimin e fuqisë punëtore dhe lëndëve të para të papërpunuara. „Braktisja e vendit tregon praninë e krizës”, thekson ai.
Si masë urgjente nga qeveria ai konsideron rishikimin e ligjit për buxhetin e shtetit 2020 dhe integrimin në ligjin e riparë të planit të rindërtimit nga pasojat e tërmetit dhe planin e tanishëm të mbështetjes financiare për të shmangur falimentimin e bizneseve dhe rënien ekonomike.
</doc>
<doc docid='dw_52864921' lang='sqi' type='mono' source='https://www.dw.com/sq/sq/70-të-infektuar-me-virusin-corona-në-maqedoninë-e-veriut/a-52864921' term='COVID'>
Aktualisht prekur me virusin Corona janë regjistruar në Dibër, Shkup, Gostivar, Shtip dhe Ohër. Të gjithë pacientët janë në gjendje të qendrueshme dhe me simptoma të lehta. Pacientja e vetme që po trajtohet me aparaturat respirative është në fazën kritike. Do të hapen qendra shtesë për marrjen e materialit për testin në poliklinikat në Çair dhe Jane Sandanski, deklaroi ministri i Shëndetësisë Venko Filipçe. Sipas tij janë bërë gjithsej 888 teste, ndërsa vendi posedon edhe 1400 teste rezervë, ndërsa në javët e ardhshme pritet furnizimi edhe me 2 mijë të tjera.
"Në klinika  kemi 120 aparate respirimi, të cilat janë të mjaftueshme, pasi sipas statistikave vetëm 5% e të infektuarve kanë nevojë për frymëmarrje artificiale. Kina ka konfirmuar donacionin prej 200 aparatesh respirative. Stafi mjekësor në Dibër është përforcuar nga dy pediatër dhe një infektolog, si dhe dy specialistë të pulmonologjisë. Kanë mbërritur edhe masat mbrojtëse. Nga të gjitha rastet përqindja e të shëruarve është 1.5%. Numri i personave të izoluar ka mbërritur në 4136”, deklaroi Venko Filipçe.
Institucionet shëndetësore, vuri në dukje ministri Venko Filipçe, janë në gjendje të përballen me rritje të numrit të të infektuarve, por kjo betejë siç është shprehur ai, nuk do të mund të fitohet vetëm nga mjekët dhe stafi tjetër shëndetësor.
"Sistemi shëndetësor për momentin po menaxhohet mirë, pacientët me COVID-19 po zbulohen në fazën e hershme dhe kjo e bën të mundur menaxhimin sa më efikas të situatës. Për më tepër, duhet të them se kjo nuk është një betejë që mund të luftohet dhe fitohet vetëm nga punonjësit shëndetësorë. Me rëndësi të madhe është roli i qytetarëve, ndërgjegjja dhe vetëdijësimi i tyre se të gjithë duhet të japin kontributin e tyre për kapërcimin e kësaj krize”, apeloi Filipçe.
Rreth dy mijë persona janë në vetizolim, shumica nëpër shtëpitë e tyre, ndërsa një pjesë në institucione të ndryshme shtetërore.
Masat shtesë të qeverisë, ndalohet grupimi i më tepër se pesë personave
Qeveria e Maqedonisë së Veriut ka miratuar masa të reja, që sipas saj kanë për qëllim pengimin e përhapjes së virusit COVID-19. Masat parashikojnë ndalimin e grumbullimit të më shumë se pesë personave në vende publike, parqe e hapësira të tjera të hapura. Gjithashtu ndalohet lëvizja në malin "Vodno” të Shkupit nga ora 18:00 deri në orën 06:00, ndërsa bankat, farmacitë, postat dhe ndërmarrjet tjera detyrohen të organizojnë kontrolle në hyrjet e tyre. Qeveria gjithashtu ka vendosur ndalimin e eksportit të miellit dhe grurit, ndërsa ka përcaktuar që çmimet e produkteve ushqimore duhet të mbeten të njëjta si para shfaqjes së virusit.
Nga Inspektori i Tregut thonë, se shërbimet lokale janë në terren për të sanksionuar shkeljet e ndalimeve të qeverisë, kështu që ata nuk arrijnë t'u përgjigjen të gjitha thirrjeve. Ministri i Ekonomisë, Kreshnik Bekteshi, kujton gjobat dhe dënimin me burg.
"Dua t‘i paralajmëroj të gjithë qytetarët, hotelierët dhe tregtarët që nuk do t'i zbatojnë masat, se do të gjobiten deri në 5.000 euro, dhe në përputhje me nenet 205 dhe 206 të Kodit Penal, mund të burgosen deri në një vit. Në kohë krize, ne duhet të jemi solidar, përgjegjës, dhe jo të mendojmë për fitime ", është shprehur ministri i Ekonomisë Kreshnik Bekteshi.
</doc>
<doc docid='dw_52858972' lang='sqi' type='mono' source='https://www.dw.com/sq/sq/corona-vështirëson-kthimin-e-shqiptarëve-në-atdhe/a-52858972' term='COVID'>
Pas vendimit të BE për moslejimin e udhëtimit të qytetarëve nga vendet jo-anëtare të BE për shkak të krizës së pandemisë me virusin Corona vihen në gjendje alarmi përfaqësitë shqiptare jashtë. Mjaft qytetarë nga Shqipëria apo Kosova presin për kthimin në atdhe. Veç kësaj ka edhe raste të refuzimit të hyrjes në Gjermani, Policia e Aeroportit të Frankfurtit i konfirmoi Deutsche Welles se në lidhje me krizën e Coronës 2 qytetarëve nga Shqipëria i është refuzuar hyrja në Gjermani. Personat janë kthyer me një fluturim tjetër në vend.
Fluks telefonatash në ambasadat shqiptare
Po përpiqemi të ndihmojmë këdo që është drejtuar tek përfaqësitë e Republikës së Shqipërisë në botë, i konfirmoi të premten (20.02) Ministria e Jashtme e Shqipërisë Deutsche Welles. Zëdhënësja e kësaj ministrie, Fiona Demneri thotë, se „po punohet intensivisht për kthimin e gjithkujt që ka kërkuar asistencë dhe ka shprehur interes. Situata nuk është e lehtë, pasi BE ka mbyllur kufijtë dhe fluturimet dita-ditës po dështojnë. Po përpiqemi të bëjmë më të mirën, rast pas rasti.“
Që nevoja është akute duket edhe në rritjen e fluksit të telefonatave dhe E-maileve këto ditë si në Ambasadën e Shqipërisë dhe asaj të Kosovës në Berlin. Sipas burimeve nga Ambasada e Shqipërisë në Berlin për Deutsche Wellen, vetëm të enjten ka pasur gjatë ditës mbi 150 telefonata dhe 200-300 E-maile me pyetje e thirrje për ndihmë nga qytetarë shqiptarë. Shqetësimet janë nga më të ndryshmet. Nga ata që kanë frikë, se shkelin lejen e qëndrimit, tek personat që nuk mund të fluturojnë, apo edhe ata që janë në gjendje kritike financiare. Ambasada thotë, se është i mobilizuar i gjithë personeli për të ofruar ndihmë në një situatë të tillë emergjence për shkak të virusit Corona.
Corona boshatis Aeroportin e Frankfurtit
Të paktën për ata që kanë frikë, se shkelin afatin 90 ditor të qëndrimit në hapësirën Shengen, Ministria e Jashtme e Shqipërisë e dha dje një lajm të mirë. Ata „që e tejkalojnë afatin e qëndrimit të lejuar në hapësirën Shengen dhe dëshmojnë, se për shkak të situatës Covid-19 e kanë të pamundur lëvizjen nuk do të penalizohen.“
Kurse për shumë qytetarë nga Kosova që vijnë vetëm me vizë në Gjermani, shqetësimi i shkeljes së afatit të vizës për shkak të moskryerjes së fluturimit është edhe më i madh. Shumë vetë kërkojnë këto ditë të marrin një vërtetim identiteti që u ka skaduar afati i vizës që të mos penalizohen më vonë, thonë burime nga Ambasada e Kosovës në Berlin.
Kryhet kthimi i parë i organizuar i qytetarëve nga Gjermania në Kosovë
Ambasada e Kosovës në Berlin konfirmoi për Deutsche Wellen, se në bashkëpunim me autoritetet në Kosovë, Ministrinë e Jashtme, atë të Transportit dhe Shëndetësisë organizoi një fluturim të posaçëm për kthimin e banorëve residentë të Kosovës në vendlindje. Avioni i parë i posaçëm me rreth 100 persona u nis të premten në drekë nga aeroporti i Düsseldorfit drejt Prishtinës. Ambasada u lutet qytetarëve të tjerë që të kenë durim, se autoritetet janë duke përpunuar listat e qytetarëve që duan të kthehen.
Ajo që duhet të dinë, personat që kthehen në Prishtinë, është se do të kalojnë fillimisht në një karantinë 14 ditore, një hap, me sa duket jo aq i lehtë për t’u pranuar nga shumë udhëtarë që kthehen, por shumë i nevojshëm për të frenuar përhapjen e virusit Corona. Burime nga Ambasada e Kosovës në Berlin thonë, se duam të apelojmë tek qytetarët e Kosovës, nëse e kanë të mundur, të qëndrojnë në Gjermani këto kohë, sepse kapacitetet e Kosovës për futjen në karantinë 14 ditore janë të limituara.
Mundësi kontakti
Në rast se keni nevojë për të kontaktuar përfaqësitë shqiptare krahas mediave sociale, Ambasada e Shqipërisë në Berlin ofron këto numra të emergjencës: 0049 1798215905; 01523 7268 548
Telefoni i emergjencës i Konsullatës së Shqipërisë në Mynih: 0049 152 379 13997
Kontaktet me Email të ambasadës: konsullata.berlin@mfa.gov.al
embassy.berlin@mfa.gov.al
Ambasada e Kosovës në Berlin, veç mundësive të kontaktit me Facebook dhe E-mail ofron këto numra emergjence si mundësi kontakti me ambasadën dhe konsullatat në Gjermani.
+49 152 29084675 Berlin  +49 157 39884891 Hamburg  +49 1522 908 4675 Frankfurt  +49 1523 733 7814 Stuttgart  +49 152 18 22 28 40 München  +49211 54 222 222 Düsseldorf
</doc>
<doc docid='dw_52840896' lang='sqi' type='mono' source='https://www.dw.com/sq/sq/ballkani-në-kthetrat-e-coronës/a-52840896' term='COVID'>
Prej mesnatës (19.3.20) edhe Kroacia ka mbyllur kufirin për kalimin e njerëzve. Vetëm shtetasit e vendeve anëtare të BE mund të futen apo të dalin nga ky vend. Ata që futen në Kroaci duhet të shkojnë në karantinë dy javore. Deri tani janë prekur 10.000 persona nga ky vendim për karantinë. Mallrat që kalojnë nëpër Kroaci po kontrollohen rreptë. Të mërkurën ka vdekur nga COVID-19 një person, që është viktima e parë në Kroaci. Ndrësa numri i të infektuarve ka kaluar mbi 100. Popullata është e nervozuar. Blerje masive sheh gjithandej - peshk, miell, artikuj higjenikë nuk mund të gjesh në të gjitha supermarketet.
Në Mal të Zi situata deri të enjten është më e mirë se në vendet e tjera të Evropës. Pas rastit të parë të infektimit, më pas edhe dy gra të tjera janë testuar si të infektuara. Autoritetet malazeze kanë reaguar menjëherë dhe i kanë mbyllur kufijtë për të huajt. Të gjithë ata që kthehen në këtë vend duhet të futen në karantinë. Me 18.3.20 në karantinë ka pasur mbi 1.000 persona.
Tubimet janë ndaluar. Në dyqane, banka dhe barrnatore, madje edhe në tregje dhe varreza duhet të mbash largësinë prej dy metra, në qoftë se shkon. Shkollat, kopshtet, universitetet, hotelet, restornatet, kafenetë... janë mbyllur. Pesë pronarë të bareve që nuk i kanë respektuar këto rregulla janë burgosur menjëherë.
Në Shqipëri mund të dalësh në rrugë pa shoqërim. Prej orës 18 është e ndaluar dalja. Makinat mund të përdoren vetëm në rastet emergjente. Gazetarët kanë të drejtë të lëvizin, por në studio nuk mund të ketë më shumë se dy persona. Personat që kthehen në Shqipëri duhet të futen në izolim dy javor. Ata që rezistojnë mund të dënohen me gjobë deri në 5.000 Euro. Ndërkohë numri i të infektuarve po shtohet. Ka edhe raste të vdekjeve.
Në Greqi gjendja deri të mërkurën ishte alarmante, me 418 të infektuar - 31 më shumë se një ditë më parë. Deri tani kanë vdekur të paktën pesë persona nga virusi Corona. Qeveria ka kërkuar që njerëzit të dalin nga shtëpia vetëm në raste emergjente. Janë ndaluar edhe tubimet e më shumë se 10 personave. Autoritetet greke thonë se aktualisht ka rreth 300 persona në karantinë.
Bullgaria e ka shpallur gjendjen e jashtëzakonshme të premten e kaluar (13.03.20). Të hapura kanë mbetur vetëm supermarketet, barnatoret dhe pikat e karburanteve. Bullgaria ka ndaluar futjen në këtë vend të shtetasve nga Bangladeshi, Kina, Gjermania, Britania e Madhe, Franca, India, Italia, Irani, Maledivet, Nepali, Holanda, Irlanda e Veriut, Spanja, Sri Lanka, Koreja e Jugut dhe Zvicra. Ndërkohë që të gjithë personat që futen në këtë vend duhet të shkojnë në karantinë 14-ditore.
Personeli mjekësor që po punon me mundim këto ditë do të shpërblehet me nga 500 Euro shtesë në muaj. Vendimi është marrë pas lëshimit të punës nga 85 mjekë dhe sanitete, sepse ata ndjeheshin të rrezikuar nga infektimi.  Rumania ka bërë të ditur të mërkurën (18.3.20) se ka krijuar një „koridor" për shtetasit e vendeve të BE që të kalojnë deri në Hungari dhe të vazhdojnë rrugën. Për një natë nga Rumania në Hungari kanë kaluar 3.000 persona. Ata janë transportuar më pas në vendet e tyre. Edhe Rumania ka mbyllur kufijtë e jashtëm. Fluturimet me Italinë janë ndërprerë një javë më parë. E në Itali jetojnë rreth 1,2 milionë shtetas të Rumanisë.
Me 18.3.20 në Rumani ka pasur 260 persona të infektuar me virusin Corona. Shumë prej tyre kanë ardhur nga Italia ku edhe më tej shënohet numri rekord i të infektuarve me Corona. Ata që futen në Rumani duhet të shkojnë në karantinë, e të tillë për momentin ka rreth 500.
Edhe Moldavia ka shpallur gjendje të jashtëzakonshme, pas regjistrimit të 36 infektimeve dhe një personi të vdekur.
Presidenti i Maqedonisë së Veriut ka shpallur gjendjen e jashtëzakonshme të mërkurën (18.3.20). Kjo gjendje është në fuqi 30 ditë, por me mundësi zgjatjeje, në rast nevoje. Deri me 18.3.20 në këtë vend ka pasur 36 persona të infektuar, ndërsa 24 janë me origjinë nga vendet e afërta me kufirin e Shqipërisë. Të gjitha ata janë infektuar nga një çift i ardhur nga Italia. Ky rajon është shpallur zonë e krizës dhe po kontrollohet nga policia dhe ushtria. Ministri i Shëndetësisë pret kulmin e infektimeve nga mesi i prillit, kur mund të ketë rreth 2.000 pacientë. Për shkak të rrezikut, Maqedonia e Veriut ka shtyrë edhe zgjedhjet e jashtëzakonshme.
Në Kosovë ka pasur të infektuar deri të mërkurën 18.3.20 rreth 20 persona. Por Kosova ende nuk ka shpallur gjendje të jashtëzakonshme. Ky vend që po përballet me krizë të rëndë politike, pas paralajmërimit të mundësisë së mocionit ndaj qeverisë Kurti, ka mbyllur kufijtë e jashtëm dhe ka ndaluar fluturimet nga aeroporti Adem Jashari. Gati një e treta e shtetasve të Kosovës jetojnë jashtë vendit dhe ata mund të futen në Kosovë vetëm përmes rrugëve tokësore, por do të përballen me karantinë.
Serbia ka shpallur ndalimqarkullimin e njerëzve nga ora 20 prej ditës së mërkurë (18.3.20). Dalja jashtë ndalohet deri në ora pesë të mëngjesit. Momentalisht në këtë vend ka mbi 70 të infektuar, ndërkohë që qeveria planifikon kufizime të tjera në qarkullimin rrugor. Ushtria po kontrollon kufijtë e jashtëm. Zgjedhjet e planifikuara të mbahen me 26 prill janë shtyrë. Prej të martes nuk guxojnë të dalin jashtë personat më të moshuar se 65 vjet.
Ndërsa në Bosnjë-Hercegovinë janë regjistruar të mërkurën (18.3.20) katër raste të reja infektimesh, që do të thotë se numri i përgjithshëm ka mbërritur në 38. Në këtë vend, ku vendimet merren me shumë mundim, pa problem është shpallur gjendja e katastrofës në gjithë vendin.
Kufijtë e jashtëm po kontrollohen nga ushtria. Ndërsa personat që vijnë nga jashtë duhet të futen në karantinë.
</doc>
<doc docid='dw_52846362' lang='sqi' type='mono' source='https://www.dw.com/sq/sq/viola-von-cramon-kosova-duhet-të-ketë-një-qeveri-të-qendrueshme-dhe-funksionale/a-52846362' term='COVID'>
Raportueja për Kosovën në Parlamentin Evropian Viola von Cramon, tha se Bashkimi Evropian dhe SHBA-ja duhet të mbeten të angazhuara dhe mos të lejojnë që në Kosovë, duke gjetur krizën e visurit COVID-19 si pretekst të grabitet pushteti. Në një komunikatë për medie, Viola von Cramon, tha se partneri i koalicionit LDK në qeverinë e re të Kosovës, ka njoftuar se do të iniciojë mocionin e votëbesimit ndaj qeverisë së drejtuar nga Albin Kurti, që ka marrë detyrën më pak se 50 ditë më parë. Sipas saj, presidenti Hashim Thaçi, gjithashtu dëshiron ta përdorë krizën nga virusi COVID-19 për të shpallur gjendje të jashtëzakonshme, jo vetëm për të fituar më shumë fuqi, por edhe ta shfrytëzojë këtë moment për të larguar nga zyra e tij kryeministrin aktual të Kosovës.
"Presidenti Thaçi dhe LDK-ja anëtare e koalicionit, së bashku po përdorin krizën e korona-virusit si një pretekst për lojërat e tyre të pushtetit. Arsyeja e udhëheqjes së LDK-së dhe thirrja e tyre për mocion mosbesimi nuk është se si po trajtohet kriza aktuale. Ata duan të sigurohen që në skenën ndërkombëtare udhëheqësi legjitim i pushtetit ekzekutiv i zgjedhur, kryeministri Albin Kurti, të mos jetë në gjendje që ta drejtojë dialogun ndërkombëtar”, shprehet raportuesja për Kosovën në Parlamentin Evropian Viola Von Cramon. Sipas saj, në rrethanat e jashtëzakonshme të mbylljes së kufijve ku edhe jeta normale politike është kufizuar shumë, partnerët e koalicionit duhet të lenë menjëanë dallimet e tyre dhe të përqëndrohen në masa kundër përhapjes së virusit.
"LDK duhet të marrë në konsideratë pezullimin e vendimit të saj për një mocion mosbesimi deri pas përfundimit të krizës për shëndetin publik”, thotë Viola von Cramon.
"Është interes jetik i Bashkimit Evropian dhe SHBA-së që Kosova të ketë një qeveri të qendrueshme dhe funksionale, një qeveri e cila tashmë tregoi vullnetin e mirë për të bashkëpunuar me Beogradin dhe me aktorët e tjerë ndërkombëtar”, thotë Viola Von Cramon, duke i tërhequr vërejtjen SHBA-së "që mos të kalojë mbi qeverinë e Kosovës dhe të mbrojë interesin e vet të afatshkurtër të biznesit”.
Lidhja Demokratike e Kosovës pas njoftimit, se do të inicojë votë mosbesimi për qeverinë Kurti, tashmë ka filluar të mbledhë nënshkrimet që mocionin ta vendosë në rend dite në Parlamentin e Kosovës. Deri tash, Aleanca për Ardhmërinë e Kosovës e udhëhequr nga ish-kryeministri Ramush Haradinaj dhe Nisma për Kosovën e drejtuar nga Fatmir Limaj, janë deklaruar se do ta mbështesin LDK-në për rrëzimin e qeverisë Kurti.
</doc>
<doc docid='dw_52820106' lang='sqi' type='mono' source='https://www.dw.com/sq/sq/görlach-virusi-corona-izolimi-dhe-pasojat/a-52820106' term='COVID'>
Për momentin jemi duke jetuar dy kriza - pandeminë e Coronavirusit dhe krizën ekonomike e financiare, si pasojë e kësaj pandemie. Ekspertët thonë se kriza e dytë do të zgjatë më shumë dhe do të jetë më masive, sesa pasojat e drejtpërdrejta të COVID-19, e cila deri tani ka rezultuar me disa mijëra të vdekur në mbarë botën.
Nuk ka ndonjë kuptim serioz të krahasosh krizat, në veçanti ato që rezultojnë me humbjen e jetës së njerëzve. Por këto kriza janë të ndërlidhura dhe kanë shkaqe dhe pasoja të ngjashme. Ndaj secili prej nesh duhet ta ketë të qartë se sa të ndërlidhur janë sot të gjithë njerëzit mes vete.
Pasojat e pandemisë
Pandemia nuk njeh kufij mes vendeve apo ngjyrë lëkure. Ajo përfshin të gjithë, pavarësisht vendit, ngjyrës së lëkurës, fesë, kulturës apo gjuhës. Ata të cilët përdorin gjuhë raciste dhe thonë se kriza ka ardhur nga Kina apo Italia, Irani apo Koreja e Jugut, duhet të kenë shumë kujdes. Këto vende dallojnë shumë mes vete. Përvojat nga kjo sëmundje dhe ky virus janë të veçanta, por japin edhe mësime.
Ne jemi të ndërlidhur kaq shumë mes vete, në kohën e globalizimit, sa që të gjitha rrjetet duhet të bashkëveprojnë.
Kriza e tretë
Tani do të përballemi edhe me krizën e tretë, e cila është e ndërlidhur me dy të parat - pandeminë dhe krizën ekonomike. Me "distancimin social" dhe izolimin në jetën private, njerëzit do të përballen me sfida të mëdha. Masat për parandalimin e përhapjes së virusit do të rezultojnë për herë të parë pas Luftës së Dytë Botërore me kufizimin e lirisë së lëvizjes. Njerëzit reduktohen në katër muret e shtëpisë dhe duhet të kalojnë kohën në karantinë, në kushte të cilat nuk i kanë jetuar më parë.
Njerëzit, vendet dhe kontinentet do të largohen mes vete. Bashkimi Evropian ka mbyllur kufijtë e jashtëm, vendet kanë mbyllur kufijtë brenda BE. Udhëtimet janë ndaluar, ndonëse kjo ka qenë një prej vlerave më të mëdha të BE. E gjitha kjo ndodhi brenda pak ditësh.
Izolimi
Ndjenja e vetme që kaplon njerëzit në këtë moment është pafuqia. Këshillat për futje në izolim dhe leximin e pafund të librave ndihmojnë vetëm pjesërisht, sepse kjo pafuqi na bën letargjik, na cënon lirinë e lëvizjes, na demotivon. Ndaj kërkohet bashkëveprim në familje, duhet gjetur rrugën për tejkalimin e kësaj situate.
Duhet të ruajmë shëndetin mendor për kohën pas izolimit dhe për bashkëveprim pas kohës së COVID-19. Por kjo është një kohë që na mëson. Shohim vende të shenjta boshe si Sheshi kryesor në Vatikan apo Meka dhe Medina. Këto pamje duket tërësisht të pakuptimta, por njerëzit duhet të kuptojnë rëndësinë e të qenurit bashkë. Tani jemi të gjithë në ekzil të brendshëm në shtëpi dhe duhet të gjejmë forcë tek njëri-tjetri. Ashtu si italianët që dalin në ballkone dhe këndojnë, të cilët nga muzika nxjerrin forcë për të ardhmen e shëndetshme.
Alexander Görlach është linguist dhe teolog, bashkëpunëtor i Carnegie Council for Ethics në International Affairs dhe studiues në Universitetin Cambridge, në Institutin për Studime Ndërkombëtare. Ai ka studiuar edhe në Universitetin Harvard, National Taiwan University dhe City University of Hongkong.
</doc>
<doc docid='dw_52829490' lang='sqi' type='mono' source='https://www.dw.com/sq/sq/shpallet-gjendje-e-jashtëzakonshme-në-maqedoninë-e-veriut/a-52829490' term='COVID'>
Gjendja e jashtëzakonshme do të zgjasë 30 ditë me mundësi shtyrjeje në bazë të situatës që do të ndodhet vendi nga infeksionet me virusin Corona: "Dua të njoftoj opinionin se sapo e nënshkrova vendimin për shpalljen e gjendjes së jashtëzakonshme në territorin e të gjithë shtetit. Sot pas dite qeveria dërgoi kërkesë në Kuvend i cili konform Kushtetutës është i pari kompetent për të shpallur gjendje të jashtëzakonshme, por kryetari Kuvendit e ridërgoi menjëherë këtë akt tek unë me argumentimin, se nuk mund të thërrasë Kuvendin që të diskutojë për këtë çështje. Vendimi im bazohet në nenin 125 të Kushtetutës. Konkretisht vendimin për shpalljen e gjendjes së jashtëzakonshme e morra për të mbrojtur në përballjen me pasojat nga përhapja e virusit COVID 19. Gjendja e jashtëzakonshme do të zgjasë 30 ditë. Pres që qeveria para mbarimit të këtij afati të japë raport të detajuar për efektet e deriatëhershme të masave dhe propozim të saqruar për nevojën për vazhdim të mundshëm të gjendjes së jashtëzakonshme për 30 ditë shtesë”u shpreh presidenti i Maqedonisë së Veriut Stevo Pendarovski.
Qeveria i kërkoi kuvendit që të shpallë gjendje të jashtëzakonshme në nivel shteti meqënëse kryeministri Oliver Spasovski konsideron, se situata me virusin Corona është e jashtëzakonshme dhe masat e ndërmarra deri tani, edhe pse kanë dhënë rezultate, nuk janë të mjaftueshme për t'u përballur me epideminë.
" Kjo është situatë e jashtëzakonshme prandaj duhet edhe gjendje e jashtëzakoshme. Qeveria e Maqedonisë së Veriut nuk ka asnjë dilemë, prandaj në seancë morrëm vendim që të propozojmë shpalljen e gjendjes së jashtëzakosnhme në gjithë teritorrin e shtetit tonë. Tani dhe menjëherë. Masat që janë marrë deri tani dhanë rezultatet e pritura, por ato masa tani duhet të plotësohen, të ashpërsohen dhe të radikalizohen me shpalljen e gjendjes së jashtëzakonshme që të pengojmë sa të jetë e mundur kulmimin e virusit Corona, në kohë të shkurtër”, ka thënë kryeministri Oliver Spasovski.
Ritet numri i të infektuarve
Ka mbërritur në 35 numri i personave të infektuar nga Covid 19 në Maqedoninë e Veriut. Ministri i Shëndetësisë Venko Filipçe thotë se katër personat e fundit të diagnostikuar kanë qenë familje dhe miq me personat e djeshëm të diagnostifikuar nga Shkupi. Për momentin në Institutin e Shëndetit Publik janë duke u bërë analiza laboratorike edhe për 30 persona të tjerë ,pjesa më e madhe nga Dibra, dy nga Shkupi e një nga Kumanova. Ata janë pjesë e verifikimit parandalues e aktualisht nuk kanë simptoma.
"Të gjithë të diagnostifikuarit e rinj janë me simptoma të lehta klinike dhe gjendja e të gjithë pacientëve është e qendrueshme në klinikën për sëmundje infektive, pacientët në Dibër gjithashtu. E qendrueshme gjithashtu është gjendja edhe e pacientes, që është në reanimacion me respirim artificial dhe nuk ka shenja për përkeqësim e gjendjes së saj. Për momentin bënen analiza edhe për 30 persona njëri nga Kumanova dhe të tjerët 17 janë nga Dibra me rrethinë”, ka deklaruar ministri i Shëndetësisë Venko Filipçe.
Për momentin vendi posedon teste të mjaftushme për diagnostifkim, ka paralajmërime për donacion dhe sigurime shtesë të të këtyre mjeteve.
</doc>
<doc docid='dw_52824394' lang='sqi' type='mono' source='https://www.dw.com/sq/sq/kosovë-qeveria-kurti-në-rrezik-pas-shkarkimit-të-ministrit-veliu/a-52824394' term='COVID'>
Kryeministri i Kosovës, Albin Kurti, e shkarkoi nga detyra ministrin e Brendshëm, Agim Veliu, që vjen nga radhët e Lidhjes Demokratike të Kosovës (LDK)  për shkak të "mospajtimeve rreth shpalljes apo jo të gjendjes së jashtëzakonshme”. Shpalljen e gjendjes së jashtëzakonshme për shkak të përhapjes së koronavirusit po e kërkon Presidenti Hashim Thaçi, të cilën e mbështeti edhe LDK. Por me këtë kërkesë nuk po pajtohet kryeministri Albin Kurti. Në një njoftim të zyrës së kryeministrit, thuhet se ministri i Punëve të Brendshme Agim Veliu, në një televizion lokal, "u deklarua kundër qëndrimit të Kryeministrit të Republikës së Kosovës mbi shpalljen e gjendjes së jashtëzakonshme dhe në këtë deklarim ai përhapë panik duke thënë se numri i të prekurve po rritet prej ore në orë”.
"As Ministria e Shëndetësisë e as Instituti Kombëtar i Shëndetësisë Publike nuk thanë që numri i të infektuarve me COVID-19 po rritet nga ora në orë. Në këto momente, kur e gjithë administrata publike po bën përpjekje maksimale për të minimizuar dëmet nga virusi Korona, udhëheqësit e institucioneve qendrore, përfshirë këtu anëtarët e kabinetit qeveritar, duhet të demonstrojnë maturi si në vendime ashtu edhe deklarime”, thuhet në njoftimin e zyrës së kryeministrit.
Më tej thuhet se "përmes deklaratave të tij të bëra publikisht, por jo edhe të mbështetura me qëndrime të tij në mbledhje të brendshme, ministri Veliu ka dëshmuar mungesë të theksuar lidershipi dhe ka minuar hapur punën e qeverisë, pjesë e të cilës ai është. Në këto rrethana jam i detyruar të veproj, andaj edhe kam vendosur të shkarkoj z. Veliu nga detyra”, thuhet në njoftimin nga zyra e kryeministrit Kurti.
LDK kundër
I menjëhershëm ishte reagimi i kryetarit të Lidhjes Demokratike të Kosovës, Isa Mustafa, parti kjo që është në koalicion me Vetëvendosjes e Kurtit, i cili shkarkimin e Agim Veliut nga posti i ministrit të Brendshëm e quajti të papranueshëm dhe kërkoi nga Kurti që të kthej vendimin prapa.
"Kjo është shkelje e Marrëveshjes së koalicionit. Me marrëveshje kemi përcaktuar se ministrat mund të shkarkohen nga Kryeministri në konsultim me kryetarin e subjektit politik, me të cilin është bërë koalicioni, bazuar në një arsyetim që e pranon kryetari i LDK-së. Si kryetar i LDK-së nuk jam konsultuar nga Kryeministri dhe aq më pak i pranoj arsyet e tij të bëra publike. Kërkoj nga Kryeministri të anulojë vendimin për shkarkimin e z. Veliu dhe të merrë vendim per heqjen e taksës deri në fund të javës. Veprimet e njëanshme të Kryeministrit janë të dëmshme dhe të papranueshme. Ato çojnë në prishjen e koalicionit”, thuhet në reagimin e kryetarit të LDK-së Isa Mustafa.
Ambasada amerikane kërkon heqjen e tarifave
Vetëm disa orë më parë Ambasada amerikane në Prishtinë i bëri thirrje  qeverisë së Kosovës të udhëhequr nga Albin Kurti që të heqë tarifat ndaj mallrave serbe.
"Në kohërat si këto, bashkëpunimi rajonal dhe ndërkombëtar është thelbësor. Është koha për Kosovën dhe fqinjët të mënjanojnë pengesat për lëvizjen e lirë të mallrave. Sërish i bëjmë thirrje qeverisë së Kosovës të hedhë hapin e parë të guximshëm dhe t'i heqë tarifat tani”, thuhet në komunikatën e ambasadës amerikane.
Kryeministri i Kosovës Albin Kurti, kishte paralajmëruar që më 15 mars do të heq tarifat pjesërisht për mallrat që vijnë ng Serbia, duke e zëvëndësuar gradualisht me reciprocitet. Por Kurti pohon se për këtë nuk ka arritur ta bindë partnerin e koalicionit LDK-në.
"Zëvendësimi gradual i tarifës me reciprocitetin është mënyra më e mirë, më e drejtë dhe më e dobishme”, pati thënë Kurti. Por, LDK, po kërkon heqjen e menjëhershme të tarifës asht siç po kërkon edhe SHBA-së.
Kriza qeveritare
Sidoqoftë, gjendja me koronavirusin në Kosovë dhe menaxhimi i krizës ka përplasur krerët e institucioneve të Kosovës. Të martën Presidenti i Kosovës Hashim Thaçi, pas takimit të Këshillit të Sigurisë Kombëtare, tha se ka nënshkruar dekretin për shpalljen e gjendjes së jashtëzakonshme, të cilin do ta dërgojë për miratim në parlament. Me këtë nuk po pajtohet asesi kryeministri Albin Kurti, i cili po vazhdon të mbajë qëndrimin se
në Kosovë tash për tash mjafton shpallja e gjendjes së kujdesit të shëndetit publik.
Nga ana e tij, presidenti Hashim Thaçi tha të mërkurën në mesditë se "zyra ligjore e tij dhe ajo e parlamentit janë duke u kordinuar në mënyrë që të finalizohet procesi i dekretit të Presidentit të Kosovës për ndërmarrjen e të gjitha masave të domosdoshme institucionale për preventimin, parandalimin dhe tejkalimin e kësaj gjendje në Kosovë”.
"Dekreti përfshinë gjendjen e jashtëzakonshme në tërë territorin e Republikës së Kosovës për një periudhë 30 ditore me mundësi të vazhdimit apo shkurëtimit, varësisht prej situatës së krijuar”. Nëse shpallet gjendja e jashtëzakonshme, kjo nënkupton mobilizimin dhe përfshirjen në menaxhimin e situatës së Forcës së Sigurisë së Kosovës në tërë teritorin. Dekreti i Presidentit u mbështet nga Partia më e madhe opozitare PDK, e
cila kritikoi qeverinë Kurti për "keqmenaxhim të situatës me koronavirus”.
"Okupimi i veriut"
Dekreti i Presidentit që kërkon miratimin e parlamentit për shpallje të gjendjes së jashtëzakonshme e ka shqetësuar subjektin politik serb në Kuvendin e Kosovës listën Srpska, e cila e kundërshton këtë, duke thënë se "Prishtina po përpiqet të sistemojë Forcat e Sigurisë në veri të Kosovës me pretekstin e mbrojtjes së qytetarëve, por me qëllim të okupimit të qetë të komunave serbe”. Lista Serbe thekson se "me gjithë situatën e re të krijuar nga pandemia e koronavirusit, refuzon vendosmërisht qëllimin e fshehtë të Prishtinës që të sistemojë në veri të Kosovës forcat ushtarake”.
"Si përfaqësues legal e legjitim të popullit serb i bëjmë thirrje komandës së KFOR-it që me urgjencë të pengojë dhe të hedhë poshtë mundësinë e vendosjes së formacioneve ushtarake të Prishtinës në veri të Kosovës dhe të veprojë në përputhje me marrëveshjen që garanton se këto formacione nuk mund të vendosen në katër komunat veriore”, thuhet në një komunikatë të Listës Serbe e cila në parlamentin e Kosovës përfaqësohet me 10 deputet.
</doc>
<doc docid='dw_52811556' lang='sqi' type='mono' source='https://www.dw.com/sq/sq/corona-në-hungari-soros-migrantët-dhe-epidemia/a-52811556' term='COVID'>
Një pandemi, kjo po bëhet e qartë këto ditë, po i vë në provë vlerat demokratike dhe humaniste. Prandaj, politikanët qeveritarë në të gjithë Evropën janë veçanërisht të kujdesshëm në deklaratat e tyre. Nga njëra anë, ata bëjnë thirrje për mirëkuptim, kur të drejtat themelore siç është lëvizja e lirë e personave duhet të kufizohen përkohësisht dhe Evropa të vetëizolohet, nga ana tjetër ata theksojnë rëndësinë e solidaritetit dhe humanizmit. Këtu mund të luajë një rol kujdesi për të mos shtuar pasigurinë e përgjithshme.  Ndryshe paraqitet gjendja aktualisht në Hungari. Atje, kryeministri Viktor Orbán, qeveria e tij dhe analistët e tyre po kërkojnë kurbanë për pandeminë e virusit Corona: sipas deklaratave të tyre, fajtorët për përhapjen e virusit në Hungari dhe gjetkë janë migrantët e paligjshëm, studentët e huaj, politikanë të opozitës liberale dhe, e fundit, por jo më pak e rëndësishme, miliarderi amerikan me origjinë hungareze-hebreje George Soros dhe gjoja rrjeti i tij. Që javën e kaluar, gjatë një video-konference me krerët e shteteve dhe qeverive të BE, kryeministri i Hungarisë Viktor Orbán tha se ekziston një lidhje e qartë midis migrimit të paligjshëm dhe epidemisë së Coronas, pasi shumë migrantë kanë ardhur përmes Iranit, një nga vatrat kryesore të sëmundjes. Kjo është arsyeja pse Hungaria mbylli zonat e tranzitit për refugjatët në kufirin me Serbinë.  Të premten e kaluar Orbáni shkoi edhe më tej në intervistën e tij të përjavshme me radion shtetërore Kossuth-Rádió dhe foli për një "luftë me dy fronte", në të cilën ndodhet Hungaria: "Nga njëra anë është fronti i quajtur migrim dhe nga ana tjetër fronti i epidemisë Corona”, tha Orbáni. Universitetet e vendit u mbyllën, sepse kishte shumë studentë të huaj, tha ai. "Sipas përvojës sonë," tha Orbán, "ishin kryesisht të huajt që sollën epideminë në Hungari, dhe ajo përhapet edhe tek të huajt, dhe në Hungari, njerëzit në përgjithësi nuk e dinë këtë, ka disa dhjetëra mijëra studentë të huaj".
Media e drejtuar nga qeveria kishte raportuar më parë për dy studentë iranianë, testet e të cilëve rezultuan pozitive për virusin Corona, të cilët, menjëherë pas kësaj u dëbuan për mosrespektimin e rregullave të karantinës. Zyrtarët hungarezë thanë se gjoja ata kishin ngritur krye kundër rregullave në objektin e karantinës. Kjo nuk ishte e verifikueshme, gazetarët e pavarur nuk mundën të flasin me studentët. "Fatkeqësisht, qeveria hungareze ka vazhduar stilin e saj të komunikimit të dhjetë viteve të kaluara edhe në krizën aktuale," i thotë DW Áron Demeter, drejtori i programit të Amnesty International Hungaria. "Kërkohen armiq dhe të tjerët shpallen fajtorë në vend që të mendohet për përgjegjësinë vetjake."  Zëdhënësi i Fondacionit të Shoqërisë së Hapur të George Soros (OSF), Csaba Csontos, e kritikon për DW retorikën e qeverisë hungareze. "Fatkeqësisht, edhe në krizën aktuale të Coronas, ajo nuk heq dot dorë nga lidhja e problemeve me migracionin." Politologu Péter Krekó nga Instituti i Kapitalit Politik në Budapest i tha DW se një arsye për kërkimin e kurbaneve nga qeveria hungareze dhe media e saj është gjendja e dobët e shëndetësisë dhe e arsimit në vend. "Gjatë gjithë mandatit të Viktor Orbánit si kryeministër, kriza aktuale është sfida më e madhe për të," tha Krekó, "sepse shëndetësia dhe arsimi janë fushat që kanë vuajtur më shumë nga politika fiskale kufizuese e qeverisë." Qeveria është e shqetësuar se pakënaqësia me sistemin shëndetësor do të ketë pasoja politike, kështu që tani po kërkon fajtorë për të shpërqendruar vëmendjen, tha politologu.  Me të vërtetë, shqetësimi në lidhje me menaxhimin e krizave të qeverisë hungareze po rritet. Politikanët e opozitës kritikuan se Viktor Orbáni nuk e kuptoi në kohën e duhur seriozitetin e situatës, për shembull shkollat i mbylli shumë vonë. Kreu i Dhomës së Mjekëve të Hungarisë (MOK) Gyula Kincses, nga ana e tij, u ankua se mjekët dhe stafi mjekësor nuk kanë veshje të posaçme mbrojtëse në dispozicion, kështu që trajtimi për pacientët Covid-19 mund të pësojë kolaps. Qeveria e mohoi këtë dhe përshkroi deklaratat si "aksion politik" të opozitës. "Fatkeqësisht, qeveria i nuk sheh as opozitën dhe as shoqatat e fushës si partnerë," i tha András Fekete-Györ, kreu i partisë opozitare Momentum, DW. "Kjo qasje, domethënë fakti që të gjithë ata që kritikojnë, shihen si armiq, e vështirëson menaxhimin e krizave."
</doc>
<doc docid='dw_52811161' lang='sqi' type='mono' source='https://www.dw.com/sq/sq/maqedoni-e-veriut-anulohen-zgjedhjet-e-parakohshme-parlamentare/a-52811161' term='COVID'>
Kryetari i Partisë Socialdemokrate në pushtet, Zoran Zaev pas takimit të mbajtur të martën (17.03) tek presidenti i Maqedonisë së Veriut, Stevo Pendarovski ka thënë, se nuk ka kushte për mbajtjen e zgjedhjeve. Për datën e re të zgjedhjeve do të vendoset pas normalizimit të gjendjes me Covid-19, tha ai. "Nuk ka kushte për zgjedhje normale, liderë të përgjegjshëm të gjithë vihen në funksion në luftë me koronavirusin”, ka deklaruar Zaev.
Pritet shpallje e gjendjes së jashtëzakonshme
Zaev ka theksuar se gjendja është shumë serioze. Ai ka kërkuar edhe shpalljen e gjendjes së jashtëzakonshme në vend. "Mënyra më e mirë për përballjen me koronavirusin do të ishte shpallja e gjendjes së jashtëzakonshme, dhe jo shpallja e gjendjes së krizës, siç kërkoi lideri i opozitës, Hristijan Mickovski. Kjo do të na ndihmojë në marrjen e masave adekuate për të mbrojtur jetën e qytetarëve, marrjen e masave ekonomike dhe të masave tjera në funksion të normalizimit të gjendjes”, ka deklaruar kryetari i LSDM-së, Zoran Zaev.
Kryetari i VMRO-DPMNE-së, Hristijan Mickovski ka mbështetur masat, por ka kërkuar edhe respektimin e Kushtetutës, si në rastin e anulimit të zgjedhjeve, ashtu edhe për përballje me koronavirusin, gjegjësisht shpalljen e gjendjes së krizës. "Mbetemi në qëndrimet se prioritet mbetet shëndeti i qytetarëve dhe përballja me virusin. Edhe më parë kemi tërhequr vëmendjen për masa më të qarta dhe efikase dhe jo të priten paraqitjet e rasteve që më pas institucionet të nisin me punën. Që para një jave kërkuam masa parandaluese, por institucionet pritën paraqitjen e rasteve të para që më pas të ndërhyjnë”, ka deklaruar Mickovski.
Përfaqësuesi i Bashkimit Demokratik për Integrim, Bujar Osmani pas takimit të së martës në kabinetin e presidentit, Stevo Pendarovski, njoftoi se të gjitha partitë politike janë dakorduar, se duhet të shtyhen zgjedhjet e parakohshme parlamentare të 12 prillit. Osmani theksoi se presidenti Pendarovski në konsultim me ekspertët juridikë do të përcaktojë mënyrën ligjore për shtyrjen e zgjedhjeve. "Kemi konstatim të përbashkët se zgjedhjet do të duhet të anulohen, sepse shëndeti i qytetarëve është më i rëndësishëm. Mënyrën se si do të implementohet ky vendim politik mbetet që presidenti së bashku me ekspertët ta vendosë në orët dhe ditët në vazhdim”, ka thënë Osmani.
Në Maqedoninë e Veriut 26 persona të infektuar me koronavirus
Numri i të infektuarve me koronavirus në Maqedoninë e Veriut është rritur në 26 persona, ka bërë të ditur ministri i Shëndetësisë, Venko Filipçe, por duke paralajmëruar mundësinë që brenda një muaji numri i të infektuarve të arrijë deri në dy mijë. "Sot në mëngjes janë testuar 10 persona. Testet e tre personave janë pozitivë, ata janë testuar në klinikën private ‘Zhan Mitrev'. Gjendja e të gjithë pacientëve është stabile”, ka deklaruar ministri i Shëndetësisë.
Venko Filpice, ministri i Shëndetësisë
Ministri i Punëve të Brendshme Naqe Çulev ka bërë të ditur se gjatë ditës në Maqedoninë e Veriut pritet të hyjnë së paku 200 shtetas nga vende të ndryshme dhe të gjithë do t'i nënshtrohen kontrolleve apo do të futen në vetizolim. Ministria e Ekonomisë dhe drejtuesit e disa subjekteve afariste kanë bërë thirrje që të mos bëhet panik me furnizimin me ushqime, meqë të gjitha supermaketet e mëdha janë të furnizuara me ushqime, ndërsa rezerva ka për një muaj të tërë, por më pas do të ketë furnizime të reja. Qeveria ka vendosur çmimet mbrojtëse për artikujt më elementarë ushqimorë, kështu që subjektet afariste nuk do të guxojnë të rrisin çmimet.
</doc>
<doc docid='dw_52808083' lang='sqi' type='mono' source='https://www.dw.com/sq/sq/instituti-robert-koch-pandemia-mund-të-zgjasë-dy-vjet/a-52808083' term='COVID'>
Gjermania sot ka ndryshuar pas vendimit për mbylljen e dyqaneve, klubeve, palestrave, e mjaft institucioneve publike. Jeta publike është minimizuar, megjithëse njerëzit dalin në rrugë.
Instituti prestigjioz shkencor në Gjermani "Robert Koch" e rriti shkallën e rrezikut të infeksionit Covid 19 në Gjermani. Tani ajo shihet si "e lartë". Deri më tani ky institut e kishte kategorizuar rrezikun si "mesatar". Arsyeja është rritja e shpejtë e numrit të të infektuarve në Gjermani. Ky institut regjistroi 6012 raste infeksioni të martën dhe 13 të vdekur, por realisht numri i të infektuarve është më i lartë, për shkak të kapaciteteve të limituara të testimit dhe vonesave 3-4 ditë në regjistrim. Sipas drejtorit të institutit Robert Koch pandemia mund të zgjasë deri në dy vjet. "Në rastin ekstrem  kjo mundësi ekziston", tha drejtori i institutit, "Robert Koch", Lothar Wieler. Por gjendja duhet të rivlerësohet rregullisht, sipas tij.
E dimë se pandemitë kanë një fazë zhvillimi me valë, tha ai në konferencën e përditshme për shtyp të institutit. Shpejtësinë e tyre nuk e dimë. Por do të zgjasë vite derisa të arrihet infektimi i i 60-70% të popullsisë. Zgjatja e pandemisë varet edhe nga koha kur do të mund të vihet në veprim një vaksinë. Kjo mund të ndodhë që nga viti i ardhshëm, sipas Wieler.
la/ag
</doc>
<doc docid='dw_52802955' lang='sqi' type='mono' source='https://www.dw.com/sq/sq/në-kosovë-rritje-e-numrit-e-të-prekurve-me-covid-19/a-52802955' term='COVID'>
Në 24 orët e fundit në Kosovë, gjashtë raste të reja u konfirmuan me koronavirus duke e ngritur numrin e të prekurve në 15-të. Ministri i Shëndetësisë, Arben Vitia, tha se katër raste janë nga fshati Stubëll i komunës së Vitisë, që të gjithë familjarë të ngushtë të një pacienti 77 vjeçar i diagnostikuar më COVID-19, me datën 13 mars. E gjithë kjo familje kanë qenë në vetizolim. Dy rastet e fundit me koronavirus u konfirmuan nga Instituti Kombëtar. Janë dy të rinj të moshës 26 vjeçare të fejuar, që erdhën nga Londra dhe ata u dërguan menjëherë në Klinikën Infektive në Prishtinë. Gjendja e të gjithë të infektuarve sipas mjekëve është stabile. Tri komuna të Kosovës tashmë janë në karantinë, Klina, Vitia, Malisheva. Qeveria e Kosovës tashmë ka shpallur gjendjen e emergjencës së shëndetit publik.
Ndalen të gjitha fluturimet
Masat e qeverisë së Kosovës përfshijnë mbylljen e kufijve përveç për shtetasit e Kosovës, ndërsa, nga mesnata e së henës datë (16.03) u ndaluan të gjitha fluturimet në aeroportin e Prishtinës përveç fluturimeve ushtarake, dhe emergjencave shëndetësore. Kryeministri Albin Kurti përmes një video-mesazhi i është drejtuar qytetarëve të vendit për masat mbrojtëse kundër coronavirusit, COVID-19, duke iu kërkuar që të ruajnë pastërtinë në maksimum dhe të rrinë nëpër shtëpitë e tyre. "Kjo është një kohë e pazakonshme, prandaj edhe kemi marrë vendime të veshtira. Kemi ndalur hyrje-daljet e disa komunave, kemi mbyllur kufijtë, kemi ndaluar fluturimet e transportit. Sot rrugët e qytetit janë kryesisht të zbrazta. Masën e vetizolimit po e ndjekin pergjithesisht, ju falënderoj për bashkëpunimin.
Është situatë e përkohshme dhe do t'i kthehemi normalitetit”, thotë Kurti. Edhe Presidenti Hashim Thaçi ju kërkoi qytetarëve që të kenë lëvizje të kufizuara. "Sot na nevojitet kujdes, vigjilencë, solidaritet, durim, urti, besim. Këto vlera e parime i kemi kalitur në sfidat që i kemi kaluar. Prandaj, ju bëj thirrje që të rrini të qetë, të kujdeseni për veten dhe familjet tuaja, të kufizoni lëvizjet, të mos dilni nga shtëpitë pa nevojë dhe të qëndroni sa më shumë brenda”, tha Presidenti Thaçi.
Blerje paniku në Kosovë
Rritja e rasteve me koronavirus në Kosovë dhe masat e qeverisë për parandalimin e përhapjes, bëri që qytetarët të vërshojnë dyqanet për të blerë artikuj ushqimorë dhe barna nga frika e izolimit dhe mungesës së ushqimeve. Kompanitë tregtare në Kosovë thonë se janë të përgatitura dhe të furnizuara mjaftueshëm për të mos munguar në treg produktet bazike.
Kryetari i Odës Ekonomike të Kosovës, Berat Rukiqi, thotë se bizneset janë të përgatitura, kanë rezerva dhe nuk ka nevojë për panik. "Një gjë që për të cilën duhen siguruar qytetarët është që për artikujt bazikë ka stoqe të mjaftueshme dhe mallra të mjaftueshme edhe në treg dhe nuk ka nevojë të krijohet panik apo blerje e tepruar. Pjesa më e madhe e kompanive këto ditë janë furnizuar më stoqe ekzistuese që planifikohen për kohë më të gjatë”, tha Berat Rukiqi.
Ngritje të çmimeve në këtë kohë janë vërejtur nëpër marketet e Kosovës, që nga dita e enjte nga paniku i qytetarëve. E pas masave të qeverisë kur vendi është në gjendje epidemie, Administrata Tatimore e Kosovës ka ndëshkuar 120 biznese për ngritje të çmimeve.
Dallimet politike vazhdojnë
Edhe në kohën kur Kosova po përballet ne koronavirusin dhe masat kundër përhapjes së tij, udhëheqësit politik kosovar nuk kanë hezituar të shfaqin dallimin e tyre edhe për situatën e brendshme, por edhe të jashtme, sidomos sa i përket tarifës së mallrave nga Serbia. Duke i parë këto dallime, Ambasada e SHBA-së, në Kosovë në një deklaratë të saj, thotë se "tani nuk është koha për të lejuar që dallimet politike të brendshme dhe rajonale të na bëjnë të mos i ndihmojmë njëri-tjetrit në këtë kohë të nevojës kolektive".
"Ne u bëjmë thirrje të gjithë liderëve në vend dhe në rajon që të lënë mënjanë dallimet politike dhe të përqëndrohen në nevojat e qytetarëve të tyre. Të punosh së bashku dhe të ofrosh mbështetje ndaj njëri tjetrit është përgjigjja e kësaj sfide", thuhet në deklaratën e ambasadës amerikane.
</doc>
<doc docid='dw_52800749' lang='sqi' type='mono' source='https://www.dw.com/sq/sq/gjermania-thellon-masat-për-kufizimin-e-jetës-sociale/a-52800749' term='COVID'>
Numri i rasteve të konfirmuara me virusin korona në Gjermani vazhdoi të rritet ndjeshëm: deri të hënën në mbrëmje instituti Robert Koch regjistronte 6 012 persona të infektuar - 1174 më shumë se një ditë më parë, si dhe 13 të vdekur. Ndërkohë, Universiteti Johns Hopkins nga Baltimora e ShBA-ve, ka shifra pak më të larta, sipas tij numri infektimeve në Gjermani janë mbi 7,100. dhe 17 te vdekur.  Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu Shtohen ndalimet
Të  hënën Gjermania e kufizoi tej mase qarkullimin ndërkufitar, nderkohë që Bashkimi Evropian ka ndaluar hyrjen e jo shtetasve të BE-së për 30 ditë. Ndërkohë kancelarja Angela Merkel tha se do të ndalohen edhe udhëtimet turistike brenda dhe jashtë vendit. Këtë e vendosi shtabi i krizës së qeverisë federale në takimin e së hënës dhe në marrëveshje me landet. Në shumë pika kufitare të Gjermanisë dhe vendeve fqinje janë rritur kontrollet.
Kancelarja gjermane, Angela Merkel, e cila i prezantoi masat të hënën në mbrëmje në Berlin, tha se ndër të tjera do të mbyllen baret, pabet, kinematë, tetrot, kopshtet zoologjike, parqet e kohës së lirë dhe parqet e kafshëve, qëndrat sportive private dhe publike, bordelet, parqet e lojërave. Qeveria Federale i formuloi ndalesat si direktiva, zbatimi i tyre është në kompetencë të secilit land.
Të hapura do të mbeten ndër të tjerat,  supermarketet, farmacitë, bankat, pikat e karburantit, flokëtoret. Edhe zejtarët do të vazhdojnë veprimtarinë e tyre. Ndërsa restorantet do të jenë të hapura vetëm nga ora 6 deri në orën 18,00.
Ministri gjerman i financave, Olaf Scholz, u bëri thirrje kompanive në vend që t’I  shfrytëzojnë tani kreditë e vëna në dispozicion nga qeveria për të kapërcyer këtë periudhë. Sipas ministrit gjerman të ekonomisë, Peter Altmaier, Gjermania do të futet në borxh, në rast nevoje, për ta përballuar demet ekonomike te shkaktuara nga  pandemia. „Gjermania ka qenë shumë e suksesshme në 20 vitet e shkuara dhe ne jemi të gatshëm që, për të përballuar shpenzimet, të hyjmë edhe në borxh, nëse nuk bëhet ndryshe”, tha Altmaier për televizionin publik gjerman, ARD.
CureVac merr financim nga BE   Ndërsa në SHBA tashmë ka filluar testimi i një vaksine kundër virusit pandemik, firma nga Tübingeni, CureVac, do të fillojë testimet në qershor. Bashkimi Evropian vendosi t’i japë asaj një kredi prej 80 milionë euro. Kryetarja e Komisionit të BE-së Ursula von der Leyen tha përmes  një mesazhi në twitter:
“Kam telefonuar me përfaqësuesit e CureVac, një fimë shumë inovative që po punon për të gjetur një vaksinë kundër virusit korona. BE-ja e ka mbështetur që herët hulumtimin e tyre dhe do t’i financojë sërish. Është e rëndësishme të gjendet sa më shpejtë një vaksinë që do të ndihmojë gjithë botën.” /
Më parë ishte raportuar se administrata e SHBA-ve kishte shprehur dëshirën të blinte të drejtat e vaksinimit. Kancelarja gjermane, Angela Merkel,  tha se debati për shitjen e te drjtave në Shtetetet e Bashkuara të Amerikës është “mbyllur”. Merkel përmendi deklaratat e aksionerit kryesor, Dietmar Hopp, i cili kishte thënë në një intervistë më parë se nuk do të pranonte që një vaksinë që zhvillohet në Gjermani të shitej ekskluzivisht në SHBA.
</doc>
<doc docid='dw_52794624' lang='sqi' type='mono' source='https://www.dw.com/sq/sq/koment-virusi-corona-e-arti-i-së-mundshmes/a-52794624' term='COVID'>
Politika, thuhet gjithmonë, është arti i së mundshmes. Kjo fjali zakonisht shoqërohet me një ngritje të supeve dhe shqiptohet kur nuk merren në moment vendime të rëndësishme, kur hidhen dëm mundësitë për të ardhmen apo kur padrejtësitë nuk luftohen me vendosmëri.  Pas një jave të mirë ngjarjesh percepituese nxituese dhe vendimesh që kanë ndikim të gjerë në jetën publike dhe private, njeriu fshin sytë me habi: e mundur është në fund të fundit, shumë më tepër sesa mendohet në përgjithësi.  Prioriteti i ekonomisë - jo më në fuqi   Papritur janë shkencëtarët ata që përcaktojnë tonin në politikë. Modele kompjuterike bëhen bazë për vendime largvajtëse. Prioriteti i ekonomisë që mbizotëron përndryshe së paku është pezulluar përkohësisht. Përballë kërcënimit shumë konkret nga COVID-19, ka zënë vend një ndjenjë vendosmëri e tipit "Ne do t'ia dalim mbanë - pavarësisht se si".  Sado e mprehtë dhe e rrezikshme është pandemia e Coronas, ajo është më urgjentja, por në asnjë mënyrë kërcënimi i vetëm për njerëzit në planetin blu. Marrim për shembull fushën e mjedisit, bie fjala ndryshimin e klimës: shkencëtarët kanë paralajmëruar për këtë prej dekadash. Modele kompjuterike shumë bindëse tregojnë me ngulm, se si do të ndryshojë jeta në Tokë, po të mos merren masa vendimtare - sa më herët, aq më mirë.  Deri tani, kjo nuk ka çuar në asnjë veprim vërtet vendimtar. Ose një problem tjetër mjedisor: flakja gjithnjë e më shumë pa kriter dhe ngarkimi i tokës me mbeturina plastike. Ose zhdukja masive e specieve. Në shumicën e rasteve ne e dimë saktësisht se çfarë duhet të bëjmë. Por ajo që ndodh është shumë pak e shumë ngadalë.
Matthias von Hein
Sigurisht që është më e lehtë të mobilizosh një shoqëri të tërë kur bëhet fjalë për mbrojtjen konkrete të jetës tënde dhe atë të njerëzve të tu të dashur. Po të mos luftohet në të ardhmen një rrezik të perceptohet si abstrakt. Ose një rrezik që shfaqet ndoshta më fort në vende të tjera sesa te ti.  E mundur është shumë më tepër nga ajo që mendohet  Kësaj i shtohet problemi i qylaxhinjve. Po të mbetemi te shembulli i ndryshimit të klimës: nga masat që merren tani, ato që përfitojnë nuk janë vetëm vendet që i paguajnë dot këto masa.  Sidoqoftë, dikur, pandemia e Coronas do të jetë pjesë e historisë. Nëse atëherë dikush na thotë që politika është vetëm arti i së mundshmes, atyre mund t'u kujtojmë se ajo që është e mundur është shumë më tepër nga ajo që mendon.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
</doc>
<doc docid='dw_52791888' lang='sqi' type='mono' source='https://www.dw.com/sq/sq/shqipëria-rrezikon-krizë-ekonomike-për-shkak-të-covid-19/a-52791888' term='COVID'>
Në Shqipëri nis të hënën zbatimi i aktit normativ të qeverisë Rama për forcimin e masave në parandalimin e përhapjes së infeksionit me COVID-19. Ky akt, që ka fuqinë e ligjit, detyron përfshirjen e strukturave spitalore private, kur numri i të infektuarve mund të mos përballohet nga kapacitetet spitalore publike. Akti normativ detyron të gjithë qytetarët që të deklarojnë tek autoritetet historikun e udhëtimit të tyre nga vendet e prekura nga COVID-19 në Shqipëri dhe të vetë-izolohen për dy javë. Ai ndalon eksportimin e barnave dhe pajisjeve mjekësore nga Shqipëria dhe parashikon gjoba të rënda për këdo që nuk zbaton  nenet e tij.
Akti normativ vjen pas mbylljes së fluturimeve në linjat ajrore me Italinë dhe Greqinë si edhe të gjitha pikave kufitare tokësore me të gjitha vendet fqinje; mbylljes së shkollave dhe universiteteve, bareve, restoranteve dhe gjithë qendrave kulturore, sportive ku ka grumbullime masive të njerëzve. Transporti publik është ndërprerë dhe qarkullimi rrugor funksionon pa kufizime vetëm për automjetet e furnizimit  me produkte ushqimore dhe ambulancat. Të punësuarit në sektorin publik apo privat, duke nisur nga kjo javë e re mund të qarkullojnë me automjetet e tyre vetëm deri në orën 8.00 të mëngjesit dhe vetëm nga ora 16.00 -17.00 të pasdites.
Brenda një jave - 21 herë rritje e numrit të të infektuarve
Autoritetet kanë paralajmëruar së këtë javë pritet "një furtunë rastesh” dhe situata do të rëndohet. Burime zyrtare nga Instituti i Shëndetit Publik thanë të hënën për Deutsche Wellen, se numri i të infektuarve të shtruar në Spitalin Infektiv, të Qëndrës Spitalore,”Nënë Tereza”, në Tiranë ka arritur në 51 vetë dhe numri i rasteve të dyshuara është 563.  Kjo do të thotë që brenda një jave numri i të infektuarve është rritur 21 herë, duke patur parasysh që 2 të prekurit e parë u idetifikuan  më 9 mars. Tirana ka numrin më të madh të rasteve, 34 syresh, e ndjekur nga Fieri dhe Durrësi me 5 raste, Në qytetin bregdetar është shënuar edhe viktima e parë dhe e vetme deri tani, një grua 73 vjeҫare.  Virusi ka prekur më lehtë Lushnjën, Elbasanin, Rrogozhinën, kurse në jug të vendit nuk është identifikuar deri tani asnjë rast.
Në Tiranë qarkullimi rrugor funksionon pa kufizime vetëm për automjetet e furnizimit me produkte ushqimore dhe ambulancat
Për të përballuar shërbimet mjekësore ndaj shtimit të pritshëm të të infektuarve me COVID-19  po funksionojnë portalet zyrtare, "Mjekë për Shqipërinë” dhe "Infermierë për Shqipërinë” ku autoritetet shtetërore ftojnë të gjithë personat që kanë lidhje me shëndetësinë - mjekë, infermierë, farmacistë, laborante, profesionistë të shëndetit publik- të jenë të gatshëm të kontribojnë për menaxhimin e një situate më të rënduar.
Aktiviteti i parlamentit i bllokuar
Masat e parandalimit të përhapjes së COVID-19, vetë - izolimi në shtëpi i qytetarëve ka sjellë paralizën e aktivitetit parlamentar. Kjo situatë është kritike sidomos për ecjen përpara të reformës zgjedhore, kryerja e të cilës është një nga ҫështjet prioritare në rezolutën e Bundestagut gjerman lidhur me mundësinë që Shqipëria të hapë negociatat e anëtarësimit në pranverën e këtij viti.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
DW komunikoi me telefon me burime zyrtare nga Parlamenti që pohuan se tryeza e partive politike për të përfunduar reformën zgjedhore dhe plotësimin e rekomandimeve të OSBE / ODIHR-it  deri në15 mars është shtyrë për një afat të pacaktuar. Të njëjtat burime thanë që të gjitha takimet e komisioneve parlamentare janë anulluar për një kohë të pacaktuar. Aktiviteti i qeverisë zhvillohet online.
FMN: Ngadalësim i rritjes ekonomike
Përfshirja e Shqipërisë në pandeminë globale të shkaktuar nga COVID-19 do të sjellë ngadalësimin e rritjes ekonomike të Shqipërisë 2020, për një përkim në kohë të prekjes së partnerëve të saj kryesorë ekonomikë dhe tregtarë nga virusi me rindërtimin nga pasojat e tërmetit dhe përballimit të epidemisë së tanishme.
Një mision i Fondit Monetar Ndërkombëtar, (FMN) që përfundoi në Tiranë ditët e fundit, parashikon në një deklaratë zyrtare se "perspektiva afatshkurtër për ekonominë shqiptare ka ndryshuar dukshëm gjatë tre muajve e gjysmë të kaluar. Tërmeti që goditi Shqipërinë në 26 nëntor do të dobësojë rritjen në vitin 2020. Shpërthimi global i COVID-19 pritet të ngadalësojë rritjen ekonomike më tej në vitin 2020. Shkalla e ngadalësimit është tejet e paqartë në këtë moment,” thekson misioni i FMN. Ai i sugjeron qeverisë  „të sigurojë burime financiare të mjaftueshme për sektorin shëndetësor për të mbështetur të prekurit nga COVID-19".
Nuk do të ulet më kush në këtë ballkon për të shijuar bregdetin shqiptar? Turizimi rrezikohet nga kriza e pandemisë
Rreziku i krizës ekonomike
Vetë-izolimi dhe ndërprerja me ligj e aktivitetit të përditshëm të sipërmarrjes private rrezikon fillimin e krizës ekonomike në Shqipëri. Opozita i bëri të dielën (15.03) thirrje qeverisë që "të rishikojë pa vonesë buxhetin e shtetit 2020 dhe të ndërmarrë masa në mbështetje të qytetarëve, të punësuarve në sipërmarjes private”. Kryetari i PD dhe opozitës jashtë parlamentare ,Lulzim Basha i paraqiti qeverisë kërkesa për të lehtësuar me mbështetje financiare dhe lehtësira fiskale biznesin e vogël dhe të mesëm.
Edhe Unioni i Dhomave të Tregëtisë dhe Industrisë së Shqipërisë i ka paraqitur qeverisë një paketë masash për të shmangur pasojat ekonomike të ndërprerjes së aktivitetit prodhues dhe tregtar dhe krizën ekonomike. Bizneset që po preken më shumë janë ato të  shërbimeve, turizmi dhe fasoneria.
</doc>
<doc docid='dw_52789375' lang='sqi' type='mono' source='https://www.dw.com/sq/sq/kosovë-shba-reagon-pas-mosheqjes-së-tarifës-ndaj-serbisë/a-52789375' term='COVID'>
15 marsi ishte data kur kryeministri Albin Kurti kishte paralajmëruar heqjen e tarifës në lëndën e parë për mallrat që hyjnë nga Serbia në Kosovë, por këtë nuk e bëri, sepse sipas tij, nuk ka arritur ta bindë partnerin e koalicionit LDK-së për këtë gjë. Kjo e fundit po kërkon heqjen e tërësishme të tarifës ndaj Serbisë ashtu siç po kërkon edhe SHBA, dhe jo heqjen e pjesshme siç e kërkon Kurti. Kryeministri kosovar në një postim në profilin e tij tha, se "u kërkoi falje qytetarëve të Kosovës që më 15 mars nuk po mund ta jetësojë planin e tij në raport me tarifën”. "Ende nuk kam arritur ta bindë partnerin tonë të koalicionit qeverisës, LDK-në, për atë që vetë jam i bindur: zëvendësimi gradual i tarifës me reciprocitetin është mënyra më e mirë, më e drejtë dhe më e dobishme”, shkroi Albin Kurti.
Reagimi i LDK
Por i menjëhershëm ishte reagimi i zëvendëskryeministrit të parë në qeverinë Kurti, Avdullah Hoti nga LDK-ja, i cili tha se tarifa duhet të hiqet menjëherë, e pa kushte, ashtu siç po kërkojnë Shtetet e Bashkuara. Ai porositi Kurtin që të "mos të bëhen taktizime politike me partneritetin tonë me SHBA-n”. "Vëmendja e jonë duhet të jetë në menaxhimin e situatës së krijuar nga Covid-19, e jo në lojëra politike që çojnë në DISTANCIM të SHBA-së nga Kosova, siç ka nisur me bllokimin e fondeve të MCC-së për Kosovë, të nënshkruara nga Qeveria Mustafa”, shkroi Hoti në Facebook.
Kryeministri Albin Kurti në fund të muajit shkurt kishte deklaruar se më 15 mars heq tarifën për lëndën e parë për mallrat e Serbisë dhe nëse Serbia e ndal fushatën për çnjohje dhe zotohet për heqjen e barrierave jotarifore, nga 1 prilli, taksa do të hiqej për një periudhë 90 ditëshe. Nëse Serbia nuk i përmbahet këtyre zotimeve, atëherë nga 15 qershori, do të rivendosej taksa 100 % dhe do të zbatohej parimi i reciprocitetit.
SHBA reagon ndaj Kosovës
Këtë plan e kundërshtuan SHBA, të cilat përmes të ngarkuarit për dialogun Kosovë-Serbi,. Richard Grenell, po kërkojnë heqjen e tërësishme të tarifës ndaj mallrave të Serbisë në mënyrë që t'i hapet rruga dialogut Kosovë-Serbi. Madje SHBA kërcënuan edhe me sanksione ndaj Kosovës dhe masën e parë ata e ndërmorën dy ditë më parë. Korporata e Sfidës së Mijëvjeçarit të Qeverisë së SHBA-së (MCC), konfirmoi nëpërmes një komunikate për medie se ka pezulluar programet e zhvillimit ekonomik për Kosovën.
"Pozicioni i Shteteve të Bashkuara lidhur me tarifat e Kosovës ndaj mallrave nga Serbia është i qartë. Heqja e këtyre tarifave do të përmirësojë ekonominë e Kosovës dhe do të ndihmojë në uljen e varfërisë përmes rritjes ekonomike. Derisa të zgjidhet çështja e tarifave të Kosovës, MCC do të pezullojë programet e saj në Kosovë”, thuhet në njoftim.
Një javë më parë në Shtëpinë e Bardhë në Uashington u takuan Presidenti i Kosovës Hashim Thaçi dhe Presidenti i Serbisë Aleksandër Vuçiq me ndërmjetësimin e të ngarkuarit amerikan Richard Grenell. Kryeministri i Kosovës, Albin Kurti tha se Presidenti Thaçi nuk ka mandat që të negociojë në emër të Kosovës dhe i kërkoi atij që ta kordinojnë politikën e jashtme. Megjithatë Parlamenti i Kosovës të shtunën pas mesnatës miratoi një rezolutë me të cilën bëhet e qartë se "Qeveria e Kosovës është institucioni që ka mandatin që të udhëheqë bisedimet politike me Beogradin”.
"Sovraniteti shtetëror, integriteti territorial dhe karakteri shtetëror unitar i Republikës së Kosovës janë të pacënueshme. Askush nuk ka të drejtë të bisedojë, dialogojë apo negociojë për sovranitetin, integritetin territorial, rendin kushtetues dhe karakterin unitar të Kosovës”, thuhet në tekstin e rezolutës të miratuar në Kuvendin e Kosovës. Dialogu me Serbinë, ka nisur në vitin 2011 dhe pas shtatë vjetësh u ndërpre në nëntor të vitit 2018 pasi Qeveria e Kosovës vendosi tarifën 100% ndaj produkteve të Serbisë, si kundërpërgjigje ndaj Serbisë për shkak të fushatës së saj kundër njohjeve të Kosovës. Beogradi po e kushtëzon kthimin në tavolinën e bisedimeve me Kosovën me heqjen e tarifës ndaj mallrave të saj që të hyjnë në Kosovë.
</doc>
<doc docid='dw_52785807' lang='sqi' type='mono' source='https://www.dw.com/sq/sq/virusi-corona-a-po-bën-gjermania-sa-duhet-për-të-ngadalësuar-shpërthimin/a-52785807' term='COVID'>
Email pas emaili mbërrin në kutinë e postës elektronike. I pari është nga punëdhënësi, që anulon të gjitha takimet për javët e ardhshme. Pastaj një organizator koncertesh, që njofton se artisti yt i preferuar nuk do të performojë në fundjavë. Pastaj të kontaktojnë prindërit, që e shtyjnë vizitën te nipërit dhe mbesat - të gjithë duke marrë masa paraprake për të frenuar përhapjen e virusit Corona.  Në Gjermani, si në pjesë të tjera të Evropës, jeta publike ngadalë po ndalet. Ekipet në Bundesliga, në ligën e futbollit në Gjermani, fillimisht luanin në stadiume boshe dhe më pas i shtynë ndeshjet, fushat e lojërave janë të shkreta dhe krejt papritur në trenat e udhëtarëve dhe në kafeteritë e vendit të punës ke më shumë vend për këmbët. Shumica e landeve gjermane kanë urdhëruar që shkollat ​​dhe kopshtet të ndërpresin mësimet që nga java e ardhshme, kryetari i Bashkisë së Berlinit njoftoi edhe se të gjitha baret do të mbyllen. Ndoshta është vetëm çështje kohe përpara se këtë ta bëjnë edhe më shumë restorante dhe kinema, ashtu siç bënë në Itali.
Kontrolle në kufij Gjermani-Francë - i hapur vetëm për mallrat dhe punëtorët
Si shpëton jetën ruajtja e distancës  "Ne e dimë shumë mirë që në fazën e tanishme të pandemisë duhet të ndërpresim praktikisht të gjitha kontaktet me njerëz të tjerë, po të duam të kemi ndonjë shans për të mbajtur sa më të ulët numrin e të infektuarve", thotë Patrick Larscheid, nëpunësi i shëndetësisë publike për qarkun Berlin-Reinickendorf. Ai i ka bërë thirrje senatit të Berlinit të ndërmarrë hapa më vendimtarë kundër përhapjes së COVID-19, sëmundjes së shkaktuar nga virusi SARS-CoV-2. Ai kërkon që jeta publike të kufizohet sa më shumë që të jetë e mundur për të mbrojtur popullsinë.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
A do të shohim së shpejti një situatë të ngjashme me Italinë edhe në Gjermani? Si masë për të ndaluar përhapjen e virusit, në Itali janë mbyllur për momentin të gjitha dyqanet, përveç farmacive dhe supermarketeve - që i kanë mbyllur dyert e tyre baret, restorantet dhe madje edhe berberët. Ngjarjet avancojnë shpejt.  Këto ditë, dashamirësit e kinemave në Gjermani lënë një vend të lirë mes tyre, ndërsa shumë vetë po e shmangin krejtësisht kinemanë nga frika e infeksionit. Shkollat ​​po mbyllen, edhe shteti i Baden-Württemberg e shtyu fillimin e semestrit veror. Ngjarjet kulturore - si Festivali tradicional i Beethoven në Bonn ose Java e Amerikës Latine-Karaibeve në Berlin - po anulohen, siç ndodh edhe me panairet e shumta tregtare. Jeta publike po mbyllet, por për momentin vazhdon, në lëvizje të ngadaltë.
Blerjet në panik i lënë raftet bosh në supermarkete. Me gjermanët që blejnë me shumicë mallrat e konservuara dhe letrat higjenike për në WC për t'i pasur për çdo rast, dyqanet kanë më pak mallra të mbetura për t'ua dhuruar nevojtarëve, thotë Jochen Brühl, kreu i Tafel Deutschland, kuzhinës popullore, e cila mbështet më shumë se 1.5 milion njerëz me sende ushqimore të tepruara dhe donacione të tjera. Brühli i inkurajoi ata që kanë blerë më shumë se u duhet, që të dhurojnë.  A janë këto masa të mjaftueshme?   Numrat e pasagjerëve në aeroportin e Frankfurtit ranë me 14.5% në javën e fundit të shkurtit. Industria e taksive raporton humbje të të ardhurave deri në 40% - humbje që ata po përpiqen t'i kompensojnë, duke ofruar ulje të thella për njerëzit me abone mujore në transportin publik.  Tedros Adhanom Ghebreyesus, kreu i Organizatës Botërore të Shëndetësisë, i ka akuzuar disa vende për masa të pamjaftueshme për të luftuar pandeminë e virusit Corona. "Ne jemi thellësisht të shqetësuar që disa vende nuk po i afrohen këtij kërcënimi me nivelin e angazhimit politik të nevojshëm për ta kontrolluar atë," tha drejtori i përgjithshëm në Gjenevë të enjten. Çështja se cilave shtete u referohej ai mbeti pa përgjigje - por është e mundur që Gjermania të llogaritet mes tyre.
</doc>
<doc docid='dw_52769099' lang='sqi' type='mono' source='https://www.dw.com/sq/sq/corona-bën-që-të-vuajë-ekonomia-e-europës/a-52769099' term='COVID'>
Mesazhin e fundit në fjalimin e saj ajo e formuloi në anglisht, e përsëriti në frëngjisht e pastaj në gjermanisht: Situata është në zhvillim dhe Komisioni i BE-së është i gatshëm të bëjë më shumë – „gjithçka është e nevojshme, për ta mbështetur ekonominë europiane."
Presidentja e Komisionit të BE-së në konferencën e shtypit në Bruksel në radhë të parë synoi të bëjë një gjë të qartë: BE po përgatitet, që t'i mbështesë vendet anëtare në çdo formë, për të shmangur, që ekonomia të pësojë kolaps.
Bashkë me dy zëvendëspresidentët e Komisionit, Margrethe Vestager, përgjegjëse për Digjitalizimin dhe Konkurrencën, dhe me Valdis Dombrovskis, përgjegjës për Ekonominë, të premten (13.03) von der Leyen prezantoi atë që do të bëjë tani komisioni në luftën kundër pasojave ekonomike të pandemisë.
"Një shok për ekonominë tonë"
Virusi nuk është më vetëm një rrezik për shëndetin tonë, por edhe një „shok për ekonominë tonë", tha von der Leyen. Nëse ekonomia në BE do të dobësohet, Komisioni i BE-së mendon të shfuqizojë rregullat europiane të buxhetit. Por fillimisht duam të shfrytëzojmë hapësirat e paktit të stabilitetit dhe rritjes ekonomike, tha Dombrovskis. Sipas normave të paktit të BE-së një vend anëtar nuk lejohet të ketë borxhe më shumë se 3 përqind të produktit bruto në vend. Nëse një vend e shkel këtë normë kërcënohet nga procesi i deficitit me ndëshkime. Përjashtimet janë të mundshme vetëm, nëse rrethanat janë të jashtëzakonshme. Si p.sh. katastrofat natyrore, apo si aktualisht pandemia e COVID-19.
37 miliardë për luftën kundër Coronës
Presidentja e Komisionit të BE-së deklaroi edhe se BE-ja do të verë në dispozicion 37 miliardë euro për luftën kundër pandemisë së Coronës. Këto janë 12 milionë më shumë se sa  u deklaruan në fillim të javës. Këto shuma do të përdoren nga depozitat deri tani të paprekura të fondit të BE-së për strukturën.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
Sikurse vuri në dukje komisari i Financave Valdis Dombrovskis, 100.000 sipërmarrje të vogla dhe të mesme mund të mbështeten me garanci për kredi dhe gjithsej për to mund të llogaritet një shumë rreth tetë miliardë euro për të garantuar likiditetin e tyre.
Kjo mund të jetë urgjentisht e nevojshme. Sepse, sipas një nëpunësi të lartë të BE-së në Bruksel, rritja ekonomike e BE-së mund të bjerë nën zero. Kjo është një rënie e ndjeshme, pasi në fakt për vitin 2020 ishte parashikuar një rritje e ekonomisë në BE me 1,4 përqind.
"Ne jemi të gjithë italianë"
Përveç ndihmave ekonomike, von der Leyen theksoi, se sa i rëndësishëm është solidariteti europian: "Ne jemi tani të gjithë italianë", tha ajo nisur nga situata e rënduar në këtë vend anëtar të prekur fort prej epidemisë.
Izolimi dhe paralazimi total i jetës publike në Itali e ka goditur ekonomisht këtë vend gjithsesi të prekur nga kriza ekonomike. Në kushtet e përhapjes së pandemisë edhe shumë vende të tjera të BE-së janë duke marrë pasa të forta për ndërprerjen e kontakteve sociale në mënyrë që të shmanget rreziku i përhapjes së virusit. Po ashtu disa vende kanë filluar të aplikojnë edhe kontrollin shëndetësor për të huajt që hyjnë në kufi, në mënyrë që të lejohen ata me symptoma infeksioni për shmangjen e rrezikut të infektimit të qytetarëve vendas. Këto kontrolle nuk konsiderohen si rivendosje e kontrollit kufitar.
</doc>
<doc docid='dw_52761828' lang='sqi' type='mono' source='https://www.dw.com/sq/sq/fico-vetëizolimi-prioritar-në-uljen-e-rrezikut-të-pandemisë/a-52761828' term='COVID'>
DW: Shqipëria u prek në 9 mars nga virusi Corona, i koduar COVID-9. Organizata Botërore  e Shëndetësisë, (OBSH) e ka përfshirë Shqipërinë në 115 vendet e botës, për të cilat ka shpallur pandeminë globale. Dr. Fico, ju lutem, si është situata aktuale?
Albana Fico:  Në momentin që po flasim janë testuar 457 raste dyshuara dhe presim përgjigje nga analiza, kemi 33 raste të infektuar me COVID-19 të shtruara në spital, 18 raste në vetëizolim, që janë në gjendje të mirë shëndetësore dhe 1 rast vdekje, ai i një gruaje 73 vjeҫ, që vuante nga sëmundje të tjera.
Tirana është më e prekura me 19 raste të konfirmuara, e ndjekur nga Durrësi me 5 raste, Fieri 4, Elbasani dhe Rrogozhina 2, Kavaja 1 rast.
A mund të ishte parandaluar hyrja e virusit? Ju pyes nisur nga historiku i virusit: ai u shfaq së pari në Wuhan, Kinë, në dhjetorin e kaluar dhe në Shqipëri hyri pas 3 muajsh, në 9 mars.
Parandalimi i hyrjes së virusit është i pamundur. Në pandeminë më të madhe, më të rrezikshme, atë të vitit 1918, që njihet si pandemia e gripit spanjoll, kur në botë nuk kishte mundësi të mëdha komunikimi mes vendeve, virusi u perhap me shpejtesi dhe morri miliona jetë njerëzish. Rëndësi ka të kuptohet që parandalimi i përhapjes është një aksion i kombinuar i shumë faktorëve: informacionit për COVID-19, organizimit të trupës mjekësore, mobilizimit të logjistikes spitalore dhe përdorimit të protokolleve për adresimin e aspekteve dhe skenareve të ndryshëm sipas përshkallëzimit të infeksionit, informimit non stop të popullates. Por duhet t'ju them, që shpesh është e pamundur të identifikosh momentin e hyrjes së virusit, pasi jo gjithmonë mund të identifikohet pacienti 0. Siҫ e përmendët në pyetjen tuaj në 9 mars, u identifikua pacienti 0, rasti i parë në Shqipëri i infektuar me virusin Corona.
Sa të përgatitur e gjeti Shqipërinë identifikimi i rastit të parë, të infektuar me COVID-19?
Tre muaj më parë, kur epidemia nisi në Wuhan, Ministria e Shëndetësisë dhe Mbrojtjes Sociale, ngriti 2 instrumentë të rëndësishëm: Komitetin Teknik të Ekspertëve dhe Task Forcën,  me përfaqesues nga Instituti i Shëndetit Publik,( ISHP)  Inspektoriati Shëndetësor Shtetëror, Operatori i Shërbimeve të Kujdesit Shendetësor, Ministria e Brendshme, Policia e Shtetit, Drejtoria e Kufirit dhe Emigracionit dhe institucione të tjera. ISHP përpiloi protokollet e trajtimit si pjesë e planit të emergjencës kombëtare, që janë bazuar në ato të OBSH dhe Qëndrës Europiane për Parandalimin dhe Kontrollin e Sëmundjeve, (European Centre for Disease Prevention and Control, ECDC). Protokollet përfshijne gjithë aspektet e menaxhimit të situatës që nga marrja dhe transporti i mostrave, gjurmimet epidemiologjike, përkufizimi i rastit, masat për parandalimin e hyrjes dhe përhapjes së COVID-19, algoritmet e skenarëve të mundshëm të përshkallezimit të infeksionit, menaxhimi i të sëmurëve deri tek protokollet e gadishmërisë dhe trajnimet.  Ato janë shpërndarë në të gjitha nivelet dhe kategoritë e shërbimit shëndetësor me urdhër të Ministrit të Shëndetësise dhe Mbrojtjes Sociale.
Shqipëria që prej tre ditësh është mbyllur. Në rrugët e saj ka dalë ushtria dhe policia për të zbatuar masat e qeverisë Rama: vetë izolimin, mbylljen e shkollave, bareve, restoranteve, qendrave sportive-kulturore, ndalimin e transportit publik. Sa efikase pritet të jenë këto masa, si mjeke e specializuar për sëmundjet e mushkërive, me tituj shkencorë dhe përvoja të gjata profesionale në New York?
Kur OBSH shpalli në 10 mars pandeminë, mesazhi i saj përmbante edhe pavarësinë  e sejcilit vend të prekur për të përcaktuar masat kundër infeksionit me COVID-19. Shqipëria ka afërsi gjeografike me Italinë, që ndodhet në një  situatë të rëndë nga përhapja e virusit dhe sëmundja që ai shkakton. Mbyllja, bllokimi i lëvizjen në të dyja anët e Adriatikut për të parandaluar përhapjen e infeksionit nuk ka sesi të mosrezultojë efikas. Shqipëria është treguar e shpejtë dhe pa asnjë vonesë në marrjen e masave. Por efikasiteti i tyre varet nga sa i zbatojnë qytetarët, që janë faktori kryesor në rezultatet e masave, që ju përmendët. Shqipëria po kalon një kohë të vështirë që do të jetë test për të dyja palet: Qeverinë dhe qytetarët.
Znj. Fico masat janë njëra anë, kapacitetet të përgatitura për ta përballuar situatën, janë ana tjetër, mjaft e rëndësishme. A ka sistemi shëndetësor i Shqipërisë kapacitete: mjekë, infermierë, shtretër në reanimacion, dhoma izolimi, aparate oksigjeni etj, etj ?
Kapacitetet njerëzore, mjekë, infermierë, profesionistë të tjerë të shëndetësisë janë treinuar në mënyrë rigoroze nga ISHP, sipas një plani të miratuar nga MSHMS. Në Shqipëri ka përvoja në përballimin e epidemive. Në 20 vitet e fundit janë përballuar epidemi të rënda si SARS, MERS, pandemia e gripit në 2009. ISHP dhe punonjësit e shëndetit publik kanë përvoja shumë të mira në përgatitjen për të zbatuar Rregulloren Ndërkombëtare të Shëndetit. Zyra Rajonale e OBSH zgjodhi Shqipërinë, vitin e kaluar, si vend organizator për aktivitetet ndërkombetare me  fokus rritjen e gadishmërisë në portat hyrëse, Aeroportin "Nënë Tereza”dhe Portin e Durresit. ISHP u vlerësua nga OBSH me nota maksimale.
Numri i shtretërve, dhomat e izolimit për pacientët e infektuar, shtretërit në reanimacione, oksigjeno - terapia, respiratorët, medikamentet janë një siguri për ta përballuar situatën sipas skenarëve të rritjes së përhapjes së infeksionit dhe sëmundshmërisë. Qeveria shqiptare ka alokuar fonde shtesë për blerjen e mjeteve të mbrojtejes personale për personelin mjekësor si edhe të respiratorëve shtesë. Është përcaktuar vendi dhe përgatitur karantina për të pritur rastet e personave te dyshuar. Rekomandimi i OBSH dhe praktika e vendeve qe janë prekur përpara Shqipërisë është që vetë izolimi, vetë karantini është prioritar për të ndërprerë zinxhirin e infeksionit dhe zvogëluar rrezikun e përhapjes së tij.
Si janë kapacitetet laboratorike?
Diagnostikimi i infektimit me COVID-19 bëhet vetëm në laboratorin e ISHP me metodën e përcaktuar nga protokolli i OBSH. Laboratorit i ISHP është pjesë e rrjetit ndërkombëtar të laboratorëve të ҫertifikuara për të punuar me protokolle ekskluzive. Ai është i sigurisë së lartë dhe ҫertifikohet ҫdo vit për analiza të  sëmundjeve emergjente virale,  ku futet edhe infektimi nga COVID-19. Por Shqipëria ka edhe një sërë laboratorësh të mirëpajisura në Qëndrën Spitalore Universitare, Spitalin Universitar për Sëmundjet e Mushkërive, Sanatorimin, si  edhe laboratorë të sistemit privat të cilat mund të shërbejnë në rast nevojash në rritje.
Si e parashikoni ju kurben e rasteve te infektuara dhe te dyshuara ne ditet e ardhshme?
Eh, po kërkoni përgjigjen e pyetjes 1.000.000 $, me sa kuptoj!! Ok, atëhere po ju them që një epidemi nga një infeksion respirator ka një parameter të rëndësishem për të llogaritur kurbën epidemike: kohën e dyfishimit të numrit të rasteve të reja që lidhet me kohën mesatare për kalimin e virusit nga një person i infektuar tek një person tjetër. Të dhënat nga epidemia në Kinë tregojnë se koha e dyfishimit të COVID-19 në fazat fillestare ishte 4-5 ditë.  Të dhënat më të fundit nga epidemia e COVID -19 në Itali tregojnë që me përparimin e epidemisë vërehet një përshpejtim i kohës së dyfishimit në rreth 2.5 ditë, pra dyfishim i rasteve të reja në ҫdo 2 ditë e gjysmë. Një model i ngjashëm i rritjes së kurbës epidemike vërehet edhe në Francë, Gjermani apo Britaninë e Madhe. Në këtë fazë kurba epidemike në Shqipëri përkon me një model matematik eksponencial: ajo do të vijojë deri në arritjen e pikut të epidemisë, pas të cilit do të fillojë ulja graduale e numrit të rasteve të reja të identifikuara ҫdo ditë. Atëhere faktori riprodhues në faza të mëvonëshme të epidemisë zvogëlohet derisa arrin në 1 rast të ri në ditë dhe më pak se 1. Në këtë moment epidemia e ka kaluar pikun e saj. Ne po mbledhim informacion të detajuar mbi sjelljen e infeksionit në popullatë për analiza të mëtejshme epidemiologjike në ndihmë të luftës kundër COVID-19.
Si po ecin përpjekjet globale për të prodhuar vaksinën kundër COVID-2019?
Komuniteti shkencor ndërkombëtar në fushën e mjekësisë, virologjisë dhe biologjisë molekulare dhe më gjerë janë angazhuar në disa drejtime kryesore: studimin e hollësishëm të shkaktarit të COVID-19 për detajimin e profilit gjenetik, rrugen e transmetimit tek nga burimi zoonotik tek njeriu, nga njeriu tek njeriu deri në zbulimin e vaksinës specifike.
Grupe ekspertësh ndërkombetare në Kinë, SHBA, Korenë e Jugut, Britaninë e Madhe etj po sjellin eksperiencat e tyre në rezultatet laboratorike lidhur me vaksinën.  Në një konferencë shtypi, organizuar nga Presidenti i SHBA në mbështetje të shkencëtarëve amerikanë, kryetari i tyre foli për ecuri të shpejtë dhe financime që lejojnë të vijohet puna për një vaksinë specifike për COVID-19. Pavarësisht nga adrenalina e shkencëtareve, gjithë sa u tha në këtë konferencë la të kuptohet që prodhim i vaksinës kundër COVID-19 do të dojë më shumë se 2 vjet. Pandemia e shkaktuar nga COVID-19 për mendimin tim ka disa karakteristika lidhur ngushtë me kohën në të cilën ndodhi.
</doc>
<doc docid='dw_52728407' lang='sqi' type='mono' source='https://www.dw.com/sq/sq/obsh-e-klasifikon-covid-19-pandemi/a-52728407' term='COVID'>
Përhapja globale e virusit Corona ka arritur tani në nivelin e një pandemie në përmasa të mëdha. Shefi i OBSH-së, Tedros Adhanom Ghebreyesus, deklaroi në Gjenevë, se organizata e tij e ka vlerësuar papushim 24 orë përhapjen dhe tani duhet bërë fjalë për një pandemi. "Ne jemi thellësisht të shqetësuar për përmasat alarmante të përhapjes, seriozitetin e gjendjes dhe nivelin alarmues të paaftësisë në luftën kundër virusit", tha ai. "Ne mendojmë, që në ditët e javët e ardhëshme numri mund të rritet", shtoi kreu i OBSH-së.
Rastet e të prekurve nga virusi janë shtuar 13 herë
Tedros tërhoqi vëmendjen, se në dy javët e shkuara numri i rasteve me COVID-19 jashtë epiqendrës, Kinës, janë 13-fishuar. Numri i vendeve të prekura është trefishuar. Në mbarë botën, sipas tij, deri tani janë regjistruar zyrtarisht mbi 118.000 raste në  115 vende. Kanë vdekur prej këtij virusi të ri që prek mushkëritë deri tani 4291 njerëz.
Gjeni, izoloni dhe testoni....
Të gjitha vendet mund ta ndryshojnë ecurinë e pandemisë, theksoi Tedros: "Gjeni, izoloni, testoni, trajtoni çdo rast dhe ndiqni çdo gjurmë të tij." Fakti që OBSH e përkufizon tani si pandemi situatën, nuk ndryshon asgjë lidhur me rrezikun nga ky virus, vuri në dukje Tedros.
Nuk ka kritere zyrtare se në ç'moment të ecurisë së sëmundjes OBSH e klasifikon si pandemi atë. Përkufizimi pandemi nënkupton një sëmundje, që përhapet në mënyrë të pakontrolluar në të gjitha kontinentet.
Virusi i ri Sars-CoV-2 u konstatua për herë të parë në metrololin milionësh të Kinës. Vuhan në një treg kafshësh. Në Kinë ndërkohë atje gjendja ka nisur të qetësohet. Ndryshe nga sa po ndodh në pjesën tjetër të botës. Veçanërisht rëndë është prekur Koreja e Jugut dhe Irani. Në Europë është prekur kryesisht Italia. Autoritetet kanë regjistruar ndërkohë 12.462 të infektuar dhe 827 viktima. Ekspertët dyshojnë se mund të ketë një shifër më të lartë të pa verifikuar.
Në Gjermani janë infektuar nga virusi Corona mbi 1800 vetë të diagnostifikuar. Tre pacientë kanë gjetur vdekjen nga kjo sëmundje e re e mushkërive.
se/pg (rtr, ap, dpa, afp)
</doc>
<doc docid='dw_52722374' lang='sqi' type='mono' source='https://www.dw.com/sq/sq/merkel-solidariteti-ynë-është-në-provë/a-52722374' term='COVID'>
Për herë të parë, Kancelarja Merkel u shpreh gjerësisht mbi krizën e virusit Corona.
"Virusi ka mbërritur në Evropë, ka ardhur. Të gjithë duhet ta kuptojmë këtë", tha Angela Merkeli në fillim të konferencës së saj të shtypit. Për aq kohë që nuk është gjetur një vaksinë ose mundësi tjetër terapeutike, një përqindje e lartë e popullsisë do të infektohet me virusin Corona. Ekspertët thonë se nga kjo mund të preken rreth 60 deri në 70 përqind e njerëzve në vend, tha Merkel. Njerëzit e moshuar dhe njerëzit me sëmundje të mëparshme janë veçanërisht të rrezikuar. Prandaj, qasja duhet të "mbajë parasysh që të mos mbingarkojmë sistemin tonë shëndetësor", tha kancelarja. Në Gjermani, aktualisht nga virusi Corona janë infektuar më shumë se 1200 vetë. Deri tani, kanë vdekur tre vetë nga sëmundja e mushkërive COVID-19.
Veprimet politike duhet të bazohen në ato që thonë shkencëtarët dhe ekspertët, tha kancelarja në një konferencë shtypi me Ministrin e Shëndetësisë Jens Spahn dhe Presidentin e Institutit Robert Koch, Lothar Wieler. Përhapja e virusit së pari duhet të ngadalësohet. "Pra, është fjala që të fitojmë kohë," tha Merkeli. Mbi të gjitha, duhet të sigurohet që personeli mjekësor të mund të punojë. E rëndësishme është më tej që të funksionojnë të gjitha nivelet e qeverisjes. Nuk është ngjarja më e keqe kur nuk mund të zhvillohen si zakonisht ndeshjet e futbollit. "Atë që është e nevojshme, do ta bëjmë ," tha Merkeli.
"Të vënë në provë"
Merkel raportoi për samitin e BE, i cili u zhvillua për herë të parë me konferencë me video, për shkak të përhapjes së virusit Corona. Tani është veçanërisht e rëndësishme një koordinim i ngushtë midis partnerëve në Evropë, tha ajo. Komisioni i BE do të krijojë tani një grup ekspertësh me virologë. Vendet e BE-së gjithashtu do të mbështesin studimin dhe zhvillimin e një vaksine. Qeveria në Berlin do të përdorë rreth një miliardë euro për të luftuar virusin Corona. Kësaj i shtohen, 145 milionë euro si pjesë gjermane në rrjetin kërkimor Cepi - një iniciativë ndërkombëtare për studime për vaksinat.
Virusi nuk kalon pa gjurmë edhe në ekonomi, tha Merkeli. Prandaj qeveria federale veproi shpejt. Që këtë javë ajo do të sigurojë mbështetje të aftësisë paguese për kompanitë, veçanërisht përmes Bankës shtetërore Gjermane për Zhvillimin KfW. Krerët e shteteve dhe qeveritë e BE kishin rënë dakord të mbajnë të dyja Paktin e Stabilitetit dhe të Rritjes dhe rregullat e ndihmës shtetërore.
Merkeli i bëri thirrje përgjegjësisë së çdo qytetari që të kujdeset për veten dhe të afërmit e tij. Veçanërisht në lidhje me të moshuarit dhe shtetasit tashmë të sëmurë, ajo tha: "Solidariteti ynë, arsyeja jonë, zemra jonë tashmë është vënë në provë për njëri-tjetrin, të cilën unë dëshiroj ta kalojmë me sukses".
aud/pgr/fab (dpa, rtr, afp)
</doc>
<doc docid='dw_52708633' lang='sqi' type='mono' source='https://www.dw.com/sq/sq/klinikat-në-gjermani-përgatiten-për-më-shumë-raste-me-corona/a-52708633' term='COVID'>
Instituti Robert Koch (RKI) u ka bërë thirrje spitaleve gjermane të përgatiten për një numër më të madh pacientësh të sëmurë rëndë, për shkak të përhapjes së epidemisë së virusit Corona. Shefi i Institutit Robert Koch, Lothar Wieler rekomandon që spitalet të pezullojnë procedurat jo të domosdoshme. Kjo do të lironte më shumë shtretër për pacientët të sëmurë rëndë. Për më tepër, më shumë shtretër mund të kthehen në shtretër për kujdes intensiv, për shembull duke shtuar aparate për frymëmarrje.
Një mundësi tjetër është ndarja e stafit në mënyrë të ndryshme, për të shmangur infeksionet dhe kështu ndërprerjet e punës: spitalet mund të caktojnë punonjës të pajisur me mjete speciale mbrojtëse, për t'u kujdesur vetëm për pacientët me ethe dhe me infeksione të rrugëve të frymëmarrjes.
Kupola e Reichstag-ut në Berlin do të mbyllet për vizitorët si një masë paraprake nga e marta
RKI gjithashtu u bën thirrje komunave që të aktivizojnë planet e krizës. Ai i nxiti të gjithë kryetarët e bashkive që të veprojnë në këtë mënyrë, tha Wieler. "Ne jemi në fillim të kësaj epidemie. Ne do ta kapërcejmë atë vetëm nëse të gjithë ata që kanë përgjegjësi merren me këtë krizë para nesh në përputhje me rrethanat." Wieler këshillon me fjalë të qarta që njerëzit të shmangin aktivitetet e mëdha dhe jo absolutisht të nevojshme.
Në të njëjtën kohë, Instituti Robert Koch tërheq vëmendjen që në Gjermani, rreziku për popullatën në tërësi ende konsiderohet "i mesëm". Sidoqoftë, ekzistojnë edhe disa rajone krizash, siç është qarku Heinsberg në Renaninë Veriore-Vestfali. Në tërësi, deri të hënën janë raportuar më shumë se 1100 infektime. Sipas Wieler-it, katër nga pesë pacientë me COVID-19 do ta kalojnë butë sëmundjen. Sipas tij, megjithatë, kjo nuk vlen për njerëzit e moshuar dhe me sëmundje kronike.
Saksoni-Anhalti është tani shteti i fundit federal që konfirmon rastet e para me infektime. Katër vetë rezultuan pozitivë për virusin e koronës, njoftoi Ministria e Shtetit e Çështjeve Sociale në Magdeburg. Tre nga të infektuarit qenë kthyer nga pushimet në Tirolin Jugor ose nga Tiroli.
Seehofer në karantinë
Ministri Federal i Brendshëm Horst Seehofer do të qëndrojë në shtëpinë e tij në Ingolstadt për momentin për shkak të një kontakti me një person të infektuar potencialisht. Fillimisht do të pritet rezultati i testit të personit që kontaktoi ai, tha zëdhënësi i Seehoferit, Steve Alter.
Alter njoftoi të hënën në mbrëmje në Twitter se 70-vjeçari Seehofer dhe personi që kishte kontaktuar kishin qenë në të njëjtën dhomë gjatë një takimi në Bruksel. Takimi ndodhi në një mbledhje të ministrave të brendshëm të BE në Bruksel javën e kaluar.
Deutsche Bank mbyll degët
Deutsche Bank duhet të mbyllë përkohësisht dy degë të tjera për shkak të infektimit të dy punonjësve me COVID-19. Një punonjës në Këln dhe një në Detmold rezultuan pozitiv në test. Të gjithë punonjësit që kishin qenë në kontakt me të infektuarit u dërguan në një karantinë 14-ditore. Degët do të pastroheshin plotësisht. Më parë qenë mbyllur një degë e Deutsche Bank në Gelsenkirchen dhe dega në Kempten në Allgäu.
aud/se/fab (rtr, afp, dpa)
</doc>
<doc docid='dw_52710867' lang='sqi' type='mono' source='https://www.dw.com/sq/sq/rastet-e-reja-të-korronavirusit-mbyllin-shkollat-në-maqedoninë-e-veriut/a-52710867' term='COVID'>
Është rritur në shtatë numri i personave të infektuar nga COVID-19 në Maqedoninë e Veriut (RMV). Pas drejtores së Klinikës së Dermatologjisë në Shkup me COVID-19 janë diagnostikuar edhe tre persona të tjerë, të cilët ishin kthyer nga Italia së bashku me çiftin bashkëshortor nga Dibra, që po ashtu rezultuan pozitiv me virusin Corona.
"Në klinikën infektive në Shkup janë shtatë pacientë në formë të lehtë klinike, te të cilët është shfaqur sëmundja, por gjashtë prej tyre nuk kanë nevojë për respirim mekanik. Pacientja e shtatë, që ishte praktikisht e para e infektuar, tashmë është stabilizuar plotësisht dhe sot është dërguar material në laborator e presim  rezultatet nga testi kontrollues, testi i parë fillimisht ishte negativ. Sot nuk ka rast të ri. Testohet vetëm një paciente 16 vjeçare, e cila ka shenja jo specifike për sëmundje respiratore”, ka thënë ministri i Shëndetësisë Venko Filipçe.
Ndërkohë në izolim shtëpiak po mbahen rreth 200 persona të tjerë të cilët besohet të kenë qenë në kontakt me drejtoreshën e Klinikës së Dermatologjisë. Bëhet fjalë për kolegë të saj mjekë dhe i tërë personeli tjetër mjekësor, por edhe pacientët që ndodheshin në klinikë, që nga dita e hënë  është mbyllur deri në një vendim të ri.
Qeveria merr masa urgjente, mbyllen shkollat
Pas paraqitjes së rasteve të reja të të infektuarve me virusin Corona, qeveria e Maqedonisë së Veriut ka marrë vendim për mbylljen e çerdheve, shkollave fillore dhe të mesme dhe fakulteteve për 14 ditët në vazhdim,
"Të ndërpritet mësimi në të gjitha shkollat fillore dhe të mesme në të gjithë territorin e Republikës së Maqedonisë së Veriut përfshi edhe çerdhet, në 14 ditët e ardhshme, të lirohen punëtorët nga detyrimet në këto institucione. Një prind për fëmijë deri në moshën 10 vjeçare lirohet nga puna në 14 ditët e ardhshme. Ndërpritet mësimi në arsimin e lartë. Ndërpriten tubimet publike me mbi 1000 pjesëmarrës në 14 ditët e ardhshme”, ka deklaruar Venko Filipçe ministër i Shëndetësisë.
Gjithashtu me vendim të qeverisë ndalohen tubimet masive në mjedis të hapur dhe të mbyllur me mbi njëmijë pjesëmarrës në territorin e të gjithë vendit në 14 ditët e ardhshme, ndërsa rekomandohet të mos organizohen edhe të gjitha ngjarjet kulturore në nivel të RMV-së, ndalohet mbajtja e ndeshjeve sportive me publik në periudhë prej 30 ditëve të ardhshme.
Kujdes me lajmet për virusin Corona, të shmangert paniku
Informacionet e rreme shkaktojnë panik. Situata e krijuar nuk duhet të shfrytëzohet për fitimin e pikëve politike, ka thënë ministri Filipçe.
“ Ne po bëjmë gjithçka që ta mbajnë situatën nën kontroll, institucionet janë në gjendje gatishmërie dhe do të reagojmë varësisht situatës. Ajo çfarë duhet të bëjnë qytetarët është që të zbatojnë të gjitha masat dhe rekomandimet të cilat po i përsërisim në vazhdimësi”, ka theksuar ministri i shëndetësis Venko Filipçe.
Shoqata e Gazetarëve të Maqedonisë (SHGM) i bashkohet thirrjes së Federatës Evropiane të Gazetarëve në apelin që mediat të raportojë me përgjegjësi dhe t'i shmangen krijimit të panikut të pajustifikuar në publik kur raportojnë për virusin Corona (KOVID-19). Sipas SHGM, gazetarët dhe mediat kanë përgjegjësi t'i përmbahen rregullave etike në punën e tyre dhe të mos kontribuojnë në përhapjen e gënjeshtrave dhe krijimin e panikut në publik. Ata kanë për detyrim të krijojnë hapësirë për ekspertë të kualifikuar për të komentuar çështje të tilla të ndjeshme siç është rasti me virusin Corona.
</doc>
<doc docid='dw_52706074' lang='sqi' type='mono' source='https://www.dw.com/sq/sq/italia-mbyllet-fort/a-52706074' term='COVID'>
"Nuk do të ketë më zona të kuqe (...). Do të ketë një zonë të vetme nën mbrojtje: Italia," tha Giuseppe Conte në mbrëmje në Romë. Nuk duhet të humbet kohë. Ai tha se do të nënshkruajë menjëherë një dekret për të kufizuar lirinë e lëvizjes dhe të mbledhjes në të gjithë Italinë. "Ne duhet të ndryshojmë mënyrën tonë të të jetuarit. Ju duhet të ndryshoni tani, në të mirë të Italisë". Rregullorja me pasoja drastike për 60 milionë italianë, do të zbatohet nga kjo e martë.
Qeveria italiane që në fundjavë kishte mbyllur pjesë të mëdha të Italisë veriore. Ndalimi i hyrjes dhe daljes vlen për më shumë se 15 milionë banorë të gjithë Lombardisë, një pjesë të rajonit Veneto, veriun e Emilia-Romagna-s dhe Lindjen e Piemonte-s. Përjashtimet janë të mundshme vetëm për arsye urgjente profesionale ose familjare dhe në raste urgjente shëndetësore.
Qeveria italiane urdhëroi në fundjavë edhe ndalimin e ngjarjeve kulturore, sportive dhe fetare. Të gjitha aktivitetet sportive, përfshirë lojërat e Serisë A, do të pezullohen. Muzetë, kinematë dhe teatrot janë mbyllur gjithashtu në mbarë vendin.
Në Tirolin e Jugut sezoni i skive përfundoi para kohe, të gjitha stacionet e skive do të mbyllen nga e marta në mëngjes, tha Ministri për Çështjet Rajonale, Francesco Boccia.
Shkollat dhe universitetet në të gjithë Italinë janë mbyllur që nga e enjtja. Megjithatë, lidhjet ndërkombëtare të trenave dhe fluturimet nuk janë ndaluar nga shteti, dhe transporti publik vazhdon pa kufizime.
Një arsye për zgjerimin e pashembullt të ri të zonës së sigurisë mund të jetë gjithashtu fakti që shumë njerëz nga zonat e bllokuara në veri kishin arritur të shkojnë në jug, përpara se të fillonin kontrollet.
"Kufizojini udhëtimet në atë që është e nevojshme"
Ende është e paqartë se çfarë do të thotë rregullorja e re për të huajt në Itali dhe turistët e mbetur. Deri tani, turistët janë lejuar të largohen nga zonat e kufizuara në veri. Megjithatë, linjat ajrore i kanë pezulluar ose ndërprerë plotësisht lidhjet e tyre me veriun. Në kufij do të kontrollohen ata që hyjnë në Itali.
Përballë epidemisë së virusit Corona, Ministria e Jashtme në Berlin ka paralajmëruar prej kohësh që të mos bëhen udhëtime në veri dhe në qendër të Italisë. "Kufizojini udhëtimet në dhe drejt Italisë në më të nevojshmet", thuhet në udhëzimin aktual të udhëtimit dhe sigurisë.
Italia po lufton kundër një numri që rritet me shpejtësi të njerëzve të infektuar dhe të vdekurve nga sëmundja e mushkërive COVID-19. Ndërkohë, janë infektuar gati 10,000 vetë, dhe më shumë se 460 kanë vdekur.
aud /rf (af, ap, dpa, rtr)
</doc>
<doc docid='dw_52679512' lang='sqi' type='mono' source='https://www.dw.com/sq/sq/koment-a-do-të-sinjalizojë-virusi-i-ri-korona-fundin-e-globalizimit/a-52679512' term='COVID'>
Thjesht shikoni një makinë që del nga linjat e montimit në Sindelfingen ose Wolfsburg të Gjermanisë: Qoftë një Mercedes i klasit E ose një Golf VW - "Made in Germany" nuk është më me të vërtetë e prodhuar po në këtë vend. Vetëm rreth një e katërta e të gjitha pjesëve të këmbimit vazhdojnë të jenë nga vetë prodhuesit e makinave, ndërsa pjesa tjetër sigurohet nga furnizuesit e shumtë. Pjesët e këmbimit vijnë nga të gjitha skajet e botës.
Kjo është një sfidë e madhe logjistike. Menaxhimi i zinxhirit të furnizimit nuk është një sipërmarrje e thjeshtë. Dhe, nëse themi, që një kontejer me pjesë këmbimi të prodhuara në Kinë nuk mbërrin në portin e Hamburgut, Sindelfingen dhe Wolfsburgu mund të ketë shumë shpejt një problem të madh.
Skenarë të tillë aktualisht janë duke u analizuar nga shumë kompani në Gjermani dhe më gjerë. Prodhuesit e automjeteve merren me këtë çështje, dhe po kështu edhe prodhuesit e makinave, bizneset e vogla dhe të mesme dhe firmat e regjistruara në DAX (Indeksi gjerman i Aksioneve në Bursë). Tema është bërë virale edhe në sistemin e kujdesit shëndetësor në Gjermani, ku virusi i ri Korona ka bërë që të ndjehen më fort edhe mungesat në furnizimet me ilaçe.
Shumë njerëz po pyesin nëse po përjetojmë ndërkohë fillimin e fundit të globalizmit. A duhet të rivlerësojmë ndarjen globale të punës? A duhet që kombet ta rikthejnë prodhimin në vend? A ka ndonjë alternativë pune për fabrikën globale të konceptuar gjatë tri dekadave të fundit?
Riatdhesimi i prodhimit
Është zhgënjimi i parë ky për të gjithë ata që besojnë, se të gjitha problemet aktuale në botë janë shkaktuar nga globalizimi: Nuk ka zgjidhje të lehtë. Sepse globalizimi ka çuar në një rritje të madhe të pasurisë dhe mirëqenies, dhe jo vetëm në kombet e industrializuara.
Disa kombe ia kanë dalë të shkëputen nga statusi si vende në zhvillim dhe duke u zhvilluar si ekonomi në ekspansion, kanë arritur të nxjerrin me miliona e miliona njerëz nga varfëria ekstreme.
Henrik Böhme
Sigurisht që nuk duhet të injorohen problemet që lidhen me kushtet e punës, ose standardet sociale dhe mjedisore. Por nëse dikush në Perëndim kërkon që prodhimi të riatdhesohet, nëse kjo do të ndodhte do të humbisnin shumë vende pune diku tjetër.
Dhe ju lutem jo standarde të dyfishta! Shumë njerëz indinjohen kur Presidenti i SHBA Donald Trump flet për "America first” dhe kthimin e vendeve të punës në Amerikë. Por kur ministri gjerman i Ekonomisë Peter Altmaier ose homologu i tij francez, Bruno Le Maire, flasin për krijimin e më shumë lehtësive prodhuese në Europë dhe kthimin e kapaciteteve kryesore të prodhimit, njerëzit këtu janë shumë më pak të shqetësuar, ose aspak.
Por kjo nuk do të thotë se nuk kërkohen ndryshime. Marrim shembull industrinë farmaceutike. Nëse Gjermania, ashtu si Franca, merr rreth 80% të të gjithë përbërësve të nevojshëm aktiv për ilaçe nga jashtë (40% vetëm nga Kina), atëherë duhet ndryshuar diçk në sistem.
Por, të mos harrojmë se si u krijua kjo varërsi. Prodhimi i brendshëm u rrit shumë, por edhe kostot e tij dhe industria u vu nën presionin e jashtëzakonshëm të shpenzimeve për sigurimet shëndetësore. Megjithatë është e gabuar të besosh, se Gjermania është plotësisht në duart e lojtarëve kinezë në shumë degë të industrisë. Ekonomia gjermane si pjesë integrale dhe përfituese nga ndarja globale e punës nuk varet nga ndonjë vend i veçantë. Asnjë prej partnerëve të saj tregtar nuk përbën më shumë se 10% të importeve dhe eksporteve të përgjithshme të vendit përkatësisht, sipas Shoqatës së Dhomave të Industrisë dhe Tregtisë Gjermane (DIHK).
Kthim në shekullin XIX?
Sigurisht, COVID-19 po i nxit kompanitë të rivlerësojnë hallkat e tyre të furnizimit me qëllim të zvogëlimit të mëtejshëm të varësisë nga aktorët e zgjedhur në treg. Mund të ketë gjithashtu një debat mbi atë se sa i mirë është me të vërtetë koncepti "just in time" apo nëse do të ishte më i mençur kthimi në një politikë të blerjeve në avancë.
Unë nuk jam dakord me kreun e Dhomës së Tregtisë së Bashkimit Evropian në Kinë, Jörg Wuttke, i cili beson se kanë marrë fund kohët që kompanitë të prodhojnë atje ku kjo mund të bëhet në mënyrën më efikase. Veçanërsht kjo mund të ndikonte negativisht në Gjermani si një komb i orientuar nga eksporti.
Prodhimi ekonomik i Gjermanisë ra me 5% në vitin 2009 në kulmin e krizës globale financiare. Humbja do të ishte shumë më e madhe nëse globalizimi do të sprapsej. Kthim tek prodhimi vendas? Kthim në shekullin XIX? E duam këtë vërtetë? Koniunkturë e lartë për proteksionizëm?
Kush e dëshiron vërtetë një gjë të tillë duhet të parashtrojë disa argumenta të forta, për t'u bërë të qartë njerëzve humbjet e mëdha në mirëqenie, që do të ishin të pritshme.
</doc>
<doc docid='dw_52637265' lang='sqi' type='mono' source='https://www.dw.com/sq/sq/virusi-korona-tani-pandemi-mbarëbotërore-thotë-ministri-gjerman-i-shëndetësisë/a-52637265' term='COVID'>
Ministri gjerman i Shëndetësisë, Jens Spahn, tha të mërkurën tha se virusi i ri Korona është bërë një "pandemi mbarëbotërore" që ende nuk e ka "arritur kulmin e saj" në Gjermani.
Që nga e mërkura, Gjermania ka 240 raste të konfirmuara të sëmundjes COVID-19, nga 196 raste një ditë më parë. Infeksioni ka arritur në 15 nga 16 landet federale të Gjermanisë, me përqendrimin më të lartë të rasteve në landin e Renanisë-Veriore-Vestfalisë, ku ka 111 raste.
Autoritetet po përpiqen të ngadalësojnë dhe frenojnë përhapjen e virusit, tha Spahni, duke përsëritur se: "Shëndeti i popullatës ka përparësi mbi interesin ekonomik." "Askush nuk mund të thotë seriozisht kur do të arrihet kulmi (i epidemisë). Por është e rëndësishme të themi se ai po vjen, në mënyrë që të jemi të përgatitur."
Ai kërkoi nga populli që të reagojë me maturi. Sistemi gjerman i kujdesit shëndetësor është i përgatitur mirë. Sidoqoftë, barra mund të bëhet edhe më e madhe se tani.
"Në situatën e tanishme, është veçanërisht e rëndësishme që të mbetemi të ekuilibruar, dhe të jemi të gatshëm t'i besojmë njëri-tjetrit, madje edhe nën stres."
Ai nuk dëshiron të shqetësojë njerëzit. "Po, një virus me të cilin nuk kemi përvojë është shqetësues." Prandaj, raftet e supermarketeve u zbrazën pjesërisht javën e kaluar. Por sot ato i kanë mbushur prapë. Frika dhe shqetësimi janë reagime njerëzore. Vërtet ka pak përvojë me virusin. Por, tha Spahn, "si shoqëri kemi shumë përvojë me të gjitha llojet e rreziqeve".
Ministri Spahn mbrojti shprehimisht veprimet e qeverisë federale. Ministri i Shëndetësisë theksoi se masat e karantenës arritën të parandalojnë përhapjen e virusit të ri për javë të tëra.
Situata aktuale
Autoritetet gjermane patën relativisht sukses në kontrollin e shpërthimit fillestar të virusit në Bavari në janar, që lidhej me një vizitor kinez. Por virusi ka rezultuar më i vështirë për t'u kontrolluar pasi u shfaqën raste të palidhura dhe kur virusi u përhap në Renaninë Veriore-Vestfalinë dhe në Baden-Wurttemberg.
Si rezultat i rritjes së pranisë së virusit në vende si Italia apo Irani, është krijuar një situatë e re. Spahn-i i vlerësoi veprimet e autoriteteve, por pranoi edhe mangësitë. Shpesh duhet shumë kohë përpara se të testohen rastet e dyshimta. Gjermania mund të ketë besim te ekspertët "të cilët janë ndër më të mirët" për të luftuar virusin.
Ministri i shëndetësisë tha se e rëndësishme është të ruhet zhdërvjelltësia dhe që burimet të shpërndahen sipas nevojës. Punonjësit e shëndetësisë mund të dërgohen në "rastet më të mprehta", tha ai. Mbyllja e shkollave dhe kopshteve do të mbetet një mundësi për t'u përdorur sipas nevojës.
"Ditët dhe javët e ardhshme do të jenë sfiduese. Do të ketë kufizime në jetën e përditshme në zonat e prekura dhe që mund të shkaktojë pak stres," tha Spahn.
Më parë të mërkurën, qeveria gjermane kishte ndaluar eksportin e pajisjeve mjekësore dhe formuloi një paralajmërim për udhëtimet, një "shtimin e rrezikun për karantenë" të shoqëruar me udhëtimin me anije.
aud (dpa, afp)
</doc>
<doc docid='dw_52612921' lang='sqi' type='mono' source='https://www.dw.com/sq/sq/reziku-i-infektimit-me-virusin-korona-në-evropë-i-lartë/a-52612921' term='COVID'>
Nuk ka më asnjë kontinent në të cilin nuk janë regjistruar raste të sëmundjes me virusin korona. Organizata Botërore e Shëndetësisë pohon se ndërkohë nga kjo sëmundje kanë vdekur më shumë se 3000 vetë. Ndërsa në mbarë botën janë infektuar deri tani rreth 90.000 vetë me virusin koronas. Më së shumti në Kinë - me rreth 80.000 raste.
Agjencia e Bashkimit Evropian për Shëndetësi (ECDC) e ka ngritur nivelin e rrezikut nga kjo sëmundje nga ai "i moderuar" në shkallën "i lartë". Kështu kumtoi Presidentja e Komisionit Evropian Ursula von der Leyen në Bruksel. Kjo do të thotë se ekziston rreziku real i përhapjes së mëtejshme të virusit. Në BE janë regjistruar në përgjithësi deri tani rreth 2100 raste të infektimeve, në 18 vende të ndryshme të BE. 38 persona të vendeve të BE-së kanë vdekur deri tani si pasojë e sëmudjes me virusin COVID-19, theksoi komisionerja për Shëndetësinë, Stella Kyriakides. Situata po ndryshon nga dita në ditë, por nuk ka arsye për panik.
Instituti Robert Koch në Gjermani ka publikuar të dhënat e fundit, sipas së cilave, në Gjermani janë dëshmuar deri tani 150 raste të infektimeve me virusin Sars-CoV-2. Vetëm në landin Renani Veriore-Vestfali janë regjistruar deri në mëngjesin e ditës së hënë (02.03) 86 raste të infektimeve. Të dielën në mbrëmje u konfirmua një rast infektimi edhe në Berlin, që do të thotë se deri tani janë konfirmuar rastet e infektimeve në nëntë lande të Gjermanisë.
Instituti Robert-Koch (IRK) pohon se virusi në Gjermani ka qenë deri tani i një formë më të lehtë, përveç në një rast. Por rreziku i infektimeve në Gjermani cilësohet ndërkohë si "i mesëm", theksoi kryetari i IRK, Lothar Wieler në Berlin. Deri tani ky rrezik është cilësuar si "i ulët apo i mesëm", që do të thotë se rreziku është rritur. Wieler tha se situata është "dinamike" dhe se gjendja duhet të shihet nga dita në ditë. Lidhur me këtë sëmundje ende nuk ka informacione të mjaftueshme, që do të thotë se nuk mund të jepen as mendime përfundimtare për rrezikun nga ajo. Nisur nga numri i rasteve, Gjermania renditet në vendin e 10 në botë.
Ministri i Shëndetësisë Jens Spahn thotë se katër nga pesë raste të sëmundjes korona virusi kalon me pak apo aspak simptoma. Ministri mendon se mbyllja e kufirit gjerman për momentin nuk është e domosdoshme. Ai u deklarua e kundër ndalimit të fluturimeve të drejtpërdrejta me Kinën, sepse kjo do të thoshte se duhet të largohen nga ai vend rreth 30.000 gjermanë. Ministri Spahn u deklarua edhe kundër masave për ndalimin e tubimeve të mëdha apo për mbylljen e sipërmarrjeve ku paraqiten rastet e infektimeve.
Numri më i madh i rasteve të infektimeve në Evropë është regjistruar deri tani në Itali, me rreth 1700, 34 prej tyre kanë vdekur. Italia zë vendin e tretë në përmasat botërore, pas Kinës dhe Koresë së Jugut.
bc/sti/ml/uh (dpa, afp, who.int)
</doc>
<doc docid='dw_52497168' lang='sqi' type='mono' source='https://www.dw.com/sq/sq/koronavirusi-italia-në-rrethim/a-52497168' term='COVID'>
"Qёllimi ёshtё qё tё mbrojmё shёndetin e popullit ", deklaroi kryeministri italian Giuseppe Conte, pas njё takimi tё shtabit tё krizёs me autoritetet civile tё mbrojtjes nё kёtё vend. Rajonet mё tё prekura nga virusi COVID-19 do tё rrethohen. Popullata nuk do tё lejohet tё futet dhe as tё dalё nga kёto zona. Banorёt e zonave tё rrezikuara mund tё lёvizin vetёm nё „rastet e veçanta".
Ai qё pёrpiqet t’i kalojё barrierat, cёnohet nga ndjekja penale, theksoi kryeministri. Ai megjithatё kёrkon njё mirёkuptim tё popullatёs sё atjeshme. Conte ka paralajmёruar mbylljen e sipёrmarrjeve dhe shkollave, si dhe ndalimin e tubimeve masive. Qeveria italiane ka ndaluar ndёrkohё edhe karnavalet nё Venecia. Ndalimi i lёvizjeve nё zonёn e Shengenit deri tani nuk ёshtё parashikuar, theksoi kryeministri.
Hotspoti evropian
Deri tani nuk janё regjistruar nё asnjё vend tjetёr evropian kaq shumё raste tё infektimeve me virusin SARS-CoV-2. Nё Itali janё regjistruar gjithsej 150 raste (të dhënat e datës 24.02). Nga pjesёt veriore tё Italisё, nё rajonin Venecia dhe Lombardi, konfirmohet të hënën rasti i pestë i vdekjes. Pёr krahasim: Nё Gjermani janё regjistruar deri tani 16 raste tё infektimeve, nё Francё 12, ndёr tё cilёt njё person ka vdekur.
Shpёrthimi i infektimeve nё Lombardi ka ndodhur pas infektimit tё njё 38-vjeçari i cili po trajtohet nё njё spital nё qytetin e vogёl Codogno. Se ku ёshtё infektuar ai, ende nuk dihet saktësisht. Dyshohet se ёshtё infektuar nga njё mik kinez, i cili ёshtё kthyer sё fundmi nga vendlindja e tij nё Itali. Por kjo nuk ёshtё konfirmuar. Ndёrkohё qё pёr ardhjen e virusit nё Venecia dyshohen afaristё kinezё, tё cilёt kanё ardhur atje. Njё rast nё rajonin Piemont ёshtё regjistruar pas kontakteve tё tij me njerёz nga Lombardia.
Gjendje alarmi nё Korenё e Jugut
Nё Korenё e Jugut qeveria ka shpallur gjendjen mё tё lartё tё alarmit, pёr shkak tё infektimeve. Presidenti Moon Jae ka vendosur kёto masa pas dy rasteve tё tjera tё vdekjeve. Epidemia gjendet njё njё „pikё tё rёndёsishme kthese“. Ditёt e ardhshme do tё vendosin se si do tё zhvillohen gjёrat. Qeveria e tij po ndjek sugjerimet e ekspertёve dhe ka ngritur gatishmёrinё e veprimit nё nivelin mё tё lartё tё mundshёm. Qeveria pohon se nuk do tё hezitojё tё ndёrmerren edhe masa tё papara deri tani nё luftёn kundёr kёtij virusi. Deri tani nё kёtё vend janё regjistruar 602 raste tё infektimeve, qё ёshtё numri mё i madh pas Kinёs. Shumica e infektimeve ka ndodhur nё kishёn Shincheonji Church of Jesus, ku njё e infektuar ka shkuar dhe fillimisht ka refuzuar tё bёjё testet mjekёsore. Mё pas ka shkuar edhe nё shёrbimet e kishёs nё qytetin Daegu.
Gjendja e paqartё
Në Casalpusterlengo njerëzit mbajnë maska e qëndrojnë në radhë në supermarket
Organizata Botёrore e Shёndetёsisё WHO, shprehet e shqetёsuar pёr paraqitjen e rasteve tё infekimeve mё virusin COVID-19 tek personat, tё cilёt nuk kanё ndonjё lidhje me Kinёn. Ndёrkohё dyshohet se koha e inkubacionit mund tё jetё shumё mё e gjatё se dy javё. Kjo do tё vёshtirёsonte pёrpjekjet pёr parandalimin e epidemisё. Nё Kinё ёshtё rritur ndёrkohё numri i tё infektuarve nё mё shumё se
77.000. Prej tyre 2400 kanё vdekur. Por ekspertёt mendojnё, se shifrat nё Kinё mund tё jenё shumё mё tё larta. Numri mё i madh i tё vdekurve ka ndodhur nё provincёn Hubei, ku ёshtё regjistruar pёr herё tё parё sёmundja nё qytetin milionёsh Wuhan, nё dhjetor tё vitit tё kaluar.
Bc/wa/rb (afp, ap, dpa, rtr)
</doc>
<doc docid='dw_52423823' lang='sqi' type='mono' source='https://www.dw.com/sq/sq/koronavirus-më-në-fund-të-dhëna-të-detajuara-nga-kina/a-52423823' term='COVID'>
Qendra kineze për Kontrollin e Sëmundjeve dhe Profilaksinë (CCDC) publikoi studimin deri tani më të detajuar për koronavirusin. Të dhënat e përftuara mund të ndihmojnë për të vlerësuar saktë, se sa i rrezikshëm është vërtetë virusi COVID-19.
Në analizë janë përfshirë gjithsej 72.314 kartela pacientësh – 44.672 (61,8 përqind) e rasteve të konfirmuara, 16.186 (22,4 përqind) e rasteve të dyshuara, 10.567 (14,6 përqind e rasteve të diagnostikuara klinikisht) vetëm në provincën Hubei dhe  889 raste asimptomatike (1,2 përqind).
Në më shumë, se 80 përqind të rasteve ka pasur një ecuri të butë, 13,8 përqind e të infektuarve janë sëmurur rëndë dhe vetëm 4,7 përqind janë klasifikuar në gjendje kritike.
Sa më i moshuar pacienti, aq më i lartë rreziku
Vërtet të rrezikuar janë kryesisht të moshuarit mbi 80 vjeç. Kuota e vdekshmërisë në këtë grupmoshë është 14,8 përqind. Të prekur janë më shumë pacientët me sëmundje të mëparshme kronike. Në krye qëndrojnë pacientët me sëmundje të sistemit kardio-vaskular, të pasuar nga diabetikët, të sëmurët kronik në sistemin aspirator si dhe ata që vuajnë nga hipertensioni.
Ndërsa të rinjtë janë dukshëm më pak të rrezikuar. Midis moshës 10 dhe 50 vjeç kuota e vdekshmërisë rritet me rritjen e moshës nga  0,2 në 0,4 përqind. Tek 50 deri në 90 vjeçarët kuota e vdekshmërisë është 1,3 përqind. Fëmijët e vegjël deri në nëntë vjeç thuajse nuk janë prekur nga virusi i ri, deri tani në këtë grupmoshë nuk ka pasur raste vdekjesh.
Vdekshmëria është më e lartë tek meshkujt me (2,8 përqind) dukshëm më e lartë se tek femrat (1,7 përsind). Sipas të dhënave të autoriteteve kineze ndërkohë mbi 12.000 vetë janë shëruar prej infeksionit.
Klinikë në Vuhan
Personeli në klinika veçanërisht i rrezikuar
Shqetësues është, se sa i lartë është rreziku për personelin mjekësor në provincën e prekur. Sipas studimit të ri janë infektuar gjithsej 3019 të punësuar në sistemin e shëndetësisë. Prej tyre 1716 raste të konfirmuara. Pesë prej tyre kanë vdekur prej virusit gjatë periudhës së vëzhgimit të këtij studimi.
Studimi le të kuptohet, që rënia e numrit të të infektuarve flet për një tendencë në ulje në përgjithësi të kurbës së epidemisë. Sipas këtyre të dhënave për zbehjen e epidemisë ka influencuar pozitivisht edhe ndalimi i lëvizjes nga provinca e prekur Hubei në pjesë të tjera të vendit.
Megjithatë Profesor Dr. Clemens Wendtner, shef i pavionit të spitalit infektiv dhe mjekësisë tropikale në Klinikën e Mynihut Schwabing, i sheh me sy kritik këto të dhëna: "Si mjek kam dyshim, nëse kemi të bëjmë me kthesën e shpresuar në kufizimin e përhapjes së kësaj epidemie. Sipas informacioneve nga Kina atje përkohësisht ka pasur rënie të dispozicionit në diagnostikimin e provuar (RT-PCR) , ndaj kam rezerva lidhur me shifrat e komunikuara të rasteve të konfirmuara PCR të paktën në Hubei. Atje me siguri që nuk janë diagnostikuar të gjithë të sëmurët."
Sipas Wendtner, i cili drejton edhe njësinë speciale për infeksionet me rrezik për jetën në Klinikën e Mynihut Schwabing, shifrat kineze duhen marrë me rezervë. Ai beson, se ka një "shifër të errët" dhe se numri i pacientëve me COVID-19 në rajonin Hubei me gjasë është shumë i lartë. Kush është ai që shkon në spital tek mjeku, kur ka frikë se do ta vendosin në karantinë dhe nuk mund të largohet nga shtëpia?"
Shqetësim kanë shprehur edhe autorët e studimit të detajuar, që publikoi Qendra kineze për Kontrollin e Sëmundjeve dhe Profilaksinë lidhur me Koronavirusin COVID-19. Kina duhet të përgatitet për një "rigoditje të mundshme të epidemisë", kur shumë njerëz në mbarë vendin nga pushimet e detyruara tëkthehen në vendet e tyre të punës.
</doc>
<doc docid='dw_52947869' lang='sqi' type='mono' source='https://www.dw.com/sq/sq/ke-rigrupon-fondet-futen-edhe-100-milionë-eurot-për-shqipërinë/a-52947869' term='Corona'>
Komisioni Europian kërkon të zhvendosë në buxhet disa dhjetëra milionë euro fonde për shkak të pandemisë Corona në Europë. Ai ka përgatitur disa propozime për ndryshime shtesë në buxhet, të cilat duhet t'i miratojnë Parlamenti Europian dhe shtetet anëtare në Këshillin e BE.
Sipas të dhënave të agjencisë gjermane të lajmeve, dpa, që i referohet autoriteteve të Brukselit, 75 milionë euro fonde do të përdoren për të marrë qytetarët e BE nga vendet e largëta të bllokuar për shkak të ndalimit të lëvizjes. Avionët që marrin qytetarët e BE në vende të ndryshme kanë marrë ndërkohë 2132 persona nga Kina, Japonia, SHBA, Maroku, Tunizia, Filipinet. Janë planifikuar edhe 80 fluturime për ditët e ardhshme. Po ashtu 80 milionë janë gati për përdorim për mjekësinë në BE për të krijuar rezerva në pajisjet mjekësore, aparate intubimi dhe maska.
Tërmet me pasoja tragjike në Shqipëri
Propozimi i Komisionit Europian parashikon, krahas rigrupimit të fondeve të parashikuara për vitin 2020, edhe shpenzime shtesë. Ndër to 350 milionë euro do të shkojnë drejt Greqisë për të ndihmuar emigrantët që jetojnë atje.
Premtimi i 110 milionë eurove për Shqipërinë
E re si shpenzim shtesë në buxhet janë edhe 100 milionë eurot e parashikuara si ndihmë për Shqipërinë për rimëkëmbjen dhe përballimin e pasojave të tërmetit vitin e kaluar. Komisioni Europian kishte premtuar më parë 115 milionë euro për Shqipërinë pas tërmetit të rëndë në nëntor 2019, 15 milionë euro menjëherë pas tërmetit, dhe 100 milionë euro në Konferencën Ndërkombëtare të Donatorëve për Shqipërinë të mbajtur në shkurt.
Nëse Këshilli i BE dhe Parlamenti Europian bien dakord për propozimet e reja buxhetore të Komisionit Europian, atëherë 100 milionë eurot për Shqipërinë do të jenë gati për përdorim.
la/dpa
</doc>
<doc docid='dw_52940349' lang='sqi' type='mono' source='https://www.dw.com/sq/sq/corona-tracker-me-aplikacione-spiunimi-kundër-një-pandemie/a-52940349' term='Corona'>
"Të gjitha masat që merren për përpunimin e të dhënave duhet të jenë të nevojshme, të përshtatshme dhe proporcionale. Deri tani, nuk ka asnjë provë që të dhënat e vendndodhjes individuale të ofruesve të telefonisë celulare mund të ndihmojnë në përcaktimin e personave të kontaktit." Me këtë mesazh në twitter i komentoi të dielën ndryshimet në Ligjin për Mbrojtjen nga Infeksionet, të propozuara nga Ministri i Shëndetësisë Jens Spahn, zyrtari më i lartë i Gjermanisë për Mbrojtjen e të Dhënave, Ulrich Kelber.  "Ligji për mbrojtjen nga infeksionet" tingëllon mirë, por ndryshimet që propozohen përmbajnë disa elementë shpërthyes.
Gjurmimi i telefonit celular
Çdo krizë është një katalizator. Për sfida të mëdha, siç është pandemia e Coronas, vendimmarrësit duhet të gjejnë përgjigje shpejt. Që në fillim të marsit, Instituti gjerman Robert Koch e diskutoi mundësinë e krijimit të profileve të lëvizjes të personave të infektuar me Corona, duke ndjekur telefonin celular. Kjo nuk ka për qëllim vetëm të sigurojë informacione për përhapjen e virusit, por edhe të zbulojë dhe paralajmërojë personat e mundshëm të kontaktit dhe kështu të kontribuojë në kufizimin e përhapjes. Në Azi, veçanërisht në Kinë, autoritetet shëndetësore e përdorin këtë mjet prej kohësh.
Javën e kaluar, Deutsche Telekom i përcolli për herë të parë pesë gigabajt të dhëna telefonike shkencëtarëve në Institutin-Robert-Koch. Studiuesit aktualisht po negocionojnë për marrjen e të dhënave nga operatori Telefonica. Sipas rregulloreve në fuqi për mbrojtjen e të dhënave, të dhënat e gjurmimit mund t'i kalojnë Institutit Koch vetëm në bazë vullnetare, vetëm në mënyrë anonime dhe për qëllime jo tregtare. Çdo gjë tjetër nuk është as proporcionale, as e ligjshme. Por gjykatësi i Berlinit, Ulf Buermeyer dyshon nëse të dhënat vullnetare, anonime të grupit mund të përdoren për luftën me virusin.
Profilet e lëvizjes dhe aplikacionet e spiunimit
Shqetësimet për mbrojtjen e të dhënave nuk luajnë një rol po aq të rëndësishëm kudo, sa në Gjermani. Shërbimi Kombëtar Britanik i Shëndetit NHS po planifikon gjithashtu një vlerësim qendror të të dhënave të telefonave celularë. Në Austri, operatorin më të madh celular A1 e detyruan të vërë në dispozicion të dhënat e mbi pesë milionë përdoruesve të tij. Kjo në një kohë kur nuk janë të mundshme konstatimet e profileve të lëvizjes për përdorues individualë, por vetëm për grupe më të mëdha. Edhe gjigantët e internetit Google dhe Facebook gjithashtu thuhet se tashmë po negociojnë me qeverinë e SHBA për përcjelljen e të dhënave të përdoruesve.
Izraeli shkoi edhe një hap më tej: shteti i vogël tha javën e kaluar se do të ngarkojë shërbimin e tij të fshehtë Shin Bet për gjurmimin e telefonave celularë të personave të infektuar. Burimet dhe përvoja e nevojshme atje janë gjithsesi në dispozicion, u argumentua. Vërtet që gjykata më e lartë izraelite fillimisht e ndaloi këtë procedurë, por ajo mund të kapërcehet duke deklaruar një ndalim-dalje të plotë ose duke vendosur kontrolle speciale parlamentare për gjurmimin e të infektuarve me Corona.
Vëmendje më tej nga Izraeli tërhoqi kompania e famshme dhe famëkeqe e sigurisë kibernetike NSO-Group. Sipas raporteve të shtypit amerikan, ajo ka zhvilluar një aplikacion që pretendohet se përdor të dhëna të telefonit celular për të ndjekur përhapjen e Coronas dhe mund të paralajmërojë përdoruesit individualë. Grupi NSO, i cili ka tërhequr vëmendjen në të kaluarën me aplikacione spiunimi, që shfrytëzojnë boshllëqet e sigurisë të mesenxherit Whatsapp, raportohet se tashmë ia ka ofruar aplikacionin autoriteteve shëndetësore të vendeve të ndryshme.
Politika shëndetësore dhe mbikqyrja masive - për se bëhet fjalë në "debatin e gjurmimit"?
Pandemia e Coronas tashmë është me përmasa historike. Ajo gjithashtu është edhe sëmundja e parë globale, që luftohet në mënyrë digjitale. Në një kohë që mjetet digjitale si telemjekësia dhe portalet në internet janë të padiskutueshme, gjurmimi i celularëve ngjall kujtime për mbikqyrjen digjitale në masë. Pas zbulimeve të Edward Snowden-it, kush e kishte menduar se do të ishte një pandemi globale që do të zbulonte përfitimet dhe rreziqet e teknologjisë digjitale me një forcë të tillë? A duhet të mblidhen të dhënat personale (të telefonit celular) për të gjetur personat e infektuar dhe personat e kontaktit? Deri tani, kjo dilemë dukej se prekte vetëm policinë dhe shërbimet e fshehta. Pastaj erdhi Corona dhe tregoi se mbikqyrja digjitale në sektorin e shëndetit ndoshta mund të shpëtojë jetë.
Debati për gjurmimin e telefonave celularë në krizën e Coronas është pra debat për një çështje kryesore të demokracisë: për ekuilibrin midis sigurisë dhe lirisë. Vende të ndryshme e kanë zgjidhur ndryshe barazpeshën e mbrojtjes së të dhënave dhe masave paraprake të sigurisë. Në Izrael, ku shërbimet sekrete dhe mbikqyrja perceptohen kryesisht si mbrojtje, ka shumë më pak rezerva për të përdorur gjurmimin e telefonit celular për të luftuar Coronan. Në Gjermani, nga ana tjetër, Ministrit të Shëndetësisë Spahn iu desh ta hiqte për momentin fragmentin e diskutueshëm nga ligji. Autoritetet shëndetësore fillimisht nuk do të marrin kompetenca të shërbimeve të fshehta. Në vend të kësaj, Ligji i ri për Mbrojtjen nga Infeksionet flet për këshillime të mëtejshme mbi përdorimin e ardhshëm të gjurmimit të telefonave celularë.
</doc>
<doc docid='dw_52945716' lang='sqi' type='mono' source='https://www.dw.com/sq/sq/bekimi-i-papës-në-momentet-e-vështira-të-coronës/a-52945716' term='Corona'>
Spikeres gati sa s‘i i iku fare zëri. Në fakt është një punë rutinë, që punonjësit e "Radio Vatikanit në gjuhën gjermane" të përkthejnë në gjermanisht fjalët e Papa Françeskut në lutjen "Angelus" të dielave. Disa fjali të devotshme, disa përshëndetje dhe dëshirën e Papës në fund, „Mos harroni të luteni për mua!"
Por të dielën e kaluar kreu i kishës bëri dy njoftime në lidhje me luftën dramatike që po zhvillohet kundër pandemisë së koronavirusit në Itali. Nga njëra anë thirrja për të thënë së bashku në mbarë botën lutjen „Ati Ynë" të mërkurën e kësaj jave. Dhe pastaj - aty përkthyeses iu drodh zëri – njoftimi për një ceremoni me një bekim solemn "Urbi et orbi" të premten e kësaj jave. Në një litani, siç thotë vetë ai.
Bekimi funksionon në televizion
Në mbarë botën edhe njerëzit, që nuk kanë aspak të bëjnë me kishën, e njohin bekimin "Urbi et Orbi", sepse është pjesë e programit fiks të Papës për Krishtlindje dhe Pashkë, që mbulohet nga mediat ndërkombëtare. Fjalët latine kanë kuptimin "qyteti dhe toka". Ato e bëjnë të qartë, se që prej shekullit të 13-të kisha e kupton si global këtë bekim të njohur. Kush e përjeton atë me besim, kisha u premton heqjen e mëkateve, që kanë.
Në kohët moderne ai është bërë më relevant. Sepse zyrtarisht marrja e bekimit, që Papa e jep nga ballkoni qendror i bazilikës së Shën Pjetrit, është i mundur edhe në mënyrë elektronike. Që prej vitit 1967 përmes radios, nga viti 1985 përmes televizionit, nga viti 1995 edhe në internet. Gjithmonë në festat e larta fetare dhe pas zgjedhjes së një pape të ri.
Për herë të parë prej disa brezash
Por edhe në mënyrë të posaçme, jashtë datave të zakonshme? Duke hulumtuar e pyetur teologë të ndryshëm, se kur ka ndodhur kjo për herë të fundit, arrijmë te viti 1950. Para 70 vjetësh Papa Piu XII. e bashkoi shpalljen e dogmës së ngjitjes së Marisë në qiell me një bekim solemn "Urbi et orbi". Kjo ka ndodhur disa breza më parë.
Dhe tani Françesku të premten drejton një lutje në sheshin bosh para bazilikës së Shën Pjetrit, duke thënë litani dhe pastaj në mënyrë më solemne dhe festive se zakonisht jep bekimin. Në orarin e zgjedhur nga Papa për ceremoninë (18 Uhr CET), atë mundën ta ndjekin edhe njerëzit në Amerikë nga veriu në jug, në kohë normale të ditës.
Situata është serioze
Me këtë celebrim, i thotë teologu katolik Ulrich L. Lehner Deutsche Welles, Françesku tregon, "sa serioze është gjendja në Itali".
Deri tani në Itali ka pasur më shumë se 7500 raste vdekjesh, ndër to së paku 60 priftërinj katolikë. Të mërkurën vdiq në Breshia për herë të parë një peshkop nga koronavirusi. Lehner pohon se "në një kohë, kur kishat kanë heshtur, sepse nuk ka më mesha në publik, kisha flet me këtë gjest që u drejtohet të gjithëve: Zoti është këtu! Ai qëndron pranë nesh, edhe në këto orë të vështira." Mesazhi ka për qëllim t‘u tregojë të gjithë ndihmëseve dhe ndihmësve, qoftë në shërbimin shëndetësor, në arkat e supermarketeve, apo në logjistikë, se Papa dhe të gjithë katoliket dhe katolikët u lutën për ta. Një lutje e tillë, thotë Lehner, "nuk është kurrë pa vlerë".
Në mënyrë të ngjashme shprehet edhe teologu Thomas Schüller në bisedë me Deutsche Wellen. "Fakti që Papa Françesku i drejtohet kësaj forme të bekimit, tregon se sa serioze e sheh ai gjendjen. Ai e shtrin vështrimin në komunitetin botëror, i cili vuan bashkarisht", thotë juristi kishtar nga qyteti gjerman i Münster-it. Me këtë bekim Papa e vendos botën "si një tërësi ekumenike-fetare nën mbrojtjen e Zotit".
43 vjeçari Lehner, një bavarez, jep teologji në Universitetin Notre Dame në shtetin amerikan të Indianës, një nga universitetet më të respektuara katolike në botë. Fokusi i tij është historia e kishës dhe e teologjisë. Ndoshta edhe për këtë arsye ai thotë se gjesti i Papës i kujton atij përshkrimet nga Lufta e Dytë Botërore në Romë. Atëherë Papa Piu XII. kishte shkuar me automobil në pjesët e bombarduara të qytetit, duke u lutur me njerëzit në nevojë dhe duke u dhënë para si ndihmë. "Pjetri është aty. Ai është i vjetër, i sëmurë, por Pjetri është aty. Ai nuk largohet", thotë Lehner.
Burri i moshuar dhe vuajtja
Pasardhësi aktual i Pjetrit është 83 vjeç. Edhe pse ai nuk është i dobët, në kohët e coronës ai konsiderohet dyfish i rrezikuar. Për shkak të një sëmundjeje, në rininë e tij mjekët është dashur t‘i heqin pjesë të mushkërisë së djathtë. Nga shtëpia ku banon Papa e ku banojnë vetëm pak punonjës të tij, një monsinjor italian u dërgua këtë javë në një spital të qytetit. Ai është i sëmurë me koronavirus.
Kushdo që ndjek këtë javë meshën e mëngjesit të Papës nga kapela e shtëpisë ku ai banon, përjeton një klerik të zhytur në mendime, gati të tronditur, për të cilin është e huaj çdo sjellje papnore-pompoze. Ai flet ngadalë, kur shprehet për fatin e atyre që vuajnë nga virusi i koronës. Duket gati sikur ai përgjërohet, sikur i përbetohet Zotit. Prej disa ditësh edhe televizioni italian RAI transmeton meshën e Papës. Numri i shikuesve rritet nga dita në ditë.
Për celebrimin e litanisë dhe të bekimit "Urbi et Orbi” për botën këtë të premte, sipas mediave italiane, punonjësit e Vatikanit sollën një kryq të vjetër prej druri në Sheshin e Shën Pjetrit. Françesku e vizitoi atë në një kishë, ku kishte shkuar të dielën e kaluar pa u lajmëruar si pelegrin, duke ecur përmes qendrës pa njerëz të qytetit të Romës. Kur murtaja pati goditur qytetin e Romës në vitin 1522 dhe shumë njerëz patën vdekur, besimtarët e patën sjellë në Sheshin e Shën Pjetrit kryqin, nga kisha ku ai adhurohej, në një procesion që pati zgjatur ditë. Atëherë, sipas dokumenteve historike, pas celebrimit në Sheshin e Shën Pjetrit murtaja kishte ndalur.
</doc>
<doc docid='dw_52940423' lang='sqi' type='mono' source='https://www.dw.com/sq/sq/azilkërkuesit-duhet-të-ndihmojnë-për-korrjen-në-bavari/a-52940423' term='Corona'>
Ministri i Brendshëm i Bavarisë Joachim Herrmann u ka kërkuar autoriteteve të imigracionit që të nxjerrin menjëherë leje të posaçme pune për azilkërkuesit që do të punojnë për të korrat. Meqenëse është në interes publik që të fitojmë ndihmës për korrjet, zyrat duhet të përdorin hapësirën e tyre ligjore, tha ai.
Azilkërkuesit do të kishin kështu mundësinë që të punojnë si dhe një pavarësi financiare, tha Herrmann. Këshilli bavarez për refugjatët e kritikoi këtë veprim si "shfrytëzim të jashtëzakonshëm oportunist". Një zëdhënëse theksoi se vërtet përshëndetet lehtësimi i qasjes në tregun e punës për refugjatët. Por kjo mund të bëhet vetëm me pagë të drejtë, me masa mbrojtëse gjithëpërfshirëse dhe në plan afatgjatë.
Për shkak të mbylljes së kufijve, shumë fermerë kanë frikë se këtë vit do të kenë shumë më pak punëtorë të huaj për korrjet se zakonisht.
</doc>
<doc docid='dw_52935265' lang='sqi' type='mono' source='https://www.dw.com/sq/sq/ballkani-a-do-ta-vrasë-katastrofa-corona-urrejtjen/a-52935265' term='Corona'>
Atë mëngjes kryeqyteti i Kroacisë, Zagrebi ishte goditur nga tërmeti. Sarajevasit iu bashkuan shpejt beogradasve në mbështetjen e tyre. Duartrokitjet u pritën mirë në Kroaci dhe në rajon. Kjo ishte hera e parë në 30 vjet, që Beogradi shprehu një mesazh kaq të fortë dhe transparent të përkrahjes për Kroacinë. Mesazhe të ngjashme të ndërsjella mbështetjeje, por jo kaq të forta ka pasur në dekadën e fundit në raste përmbytjesh apo eventesh sportive. Në Serbi e mbështetën ekipin e Kroacisë në finalen e Kampionatit Botëror të futbollit, ndërsa në Kroaci mbështetën tenismenin Novak Djokoviçin në fitoret e tij në Grand Slams.
Solidariteti ka mundur indiferentizmin
Po ashtu pas tërmetit një karikaturë nga Sarajeva. Vučko (ujku, simbol i lojërave olimpike të Sarajevës të vitit 1984) mbante Zagi-n (fokën, simbolin e univerzijadës së Zagrebit të vitit 1987) duke e ndihmuar të dilte nga rrënojat. Ata që janë më cinikë do të thonë se të dyja ngjarjet kanë ndodhur para shpërbërjes së Jugoslavisë. Por, shumica nuk janë cinikë. Karikatura u bë virale.
Fasada e bashkisë së Sarajevës u ndriçua me mesazhin „nga Sarajeva për Zagrebin" me zemrën në mes. Në të dyja vendet këto mesazhe u pritën me shumë emocion. Qarkullon një shaka ballkanase, që thotë se virusi Corona nuk ka asnjë lloj shansi në Bosnjë-Hercegovinë, sepse atje liderët do ta ndajnë në tre viruse nacionale, kështu që do ta dobësojnë dhe do ta mundin më lehtë. Viruset natyrisht nuk duan t‘ia dinë për ndarjet etnike, por i detyrojnë drejtuesit të veprojnë ndryshe.
Tërmet, Kroaci
Një shembull nga Mostari, qyteti që është simbol i ndarjes së Bosnjës dhe Hercegovinës. Në Mostar ka dy spitale. Njëri në pjesën perëndimore trajton kryesisht kroatë, ndërsa tjetri në pjesën lindore trajton kryesisht myslimanë. Spitali në pjesën perëndimore regjistroi një grua shtatzënë të infektuar me virusin Corona, dhe spitalet menjëherë u morën vesh. E gjithë gjinekologjia nga perëndimi u transferua në lindje, brenda pak ditëve u bë desinfektimi dhe gjinekologjia u kthye sërish nga lindja në perëndim të Mostarit. Një foshnjë e „perëndimit" e lindur në „lindje", e cila një ditë ndoshta mund të bëhet temë e një rrëfimi interesant gazetaresk.
Virusi vrau urrejtjen
Qoftë edhe përkohësisht. Në Dobrinjë të Sarajevës disa qytetarë kanë lënë ushqim në hyrje të ndërtesës, që ta marrin ata që kanë nevojë. Pa limite për nacionalitetin. E njëjta gjë ndodhi në qytetin e Zenicës. Vullnetarë të rinj në të gjithë rajonin i çojnë ushqim të moshuarve, studentët e mjekësisë shprehin gatishmërinë për të punuar në spitale, dhe vajzat e reja mbajnë fëmijët e punonjësve të mjekësisë dhe të policisë, të cilët duhet të shkojnë të punojnë. Sportistët e suksesshëm dërgojnë donacione për njerëzit dhe spitalet në rajon, jo vetëm për vendin e tyre. Miralem Pjanić, futbollist i “Juventusit”, veshi fanellën e ish-bashkëlojtarit të tij Mario Mandzukiç nga Kroacia, dhe e postoi fotografinë në instagram.
Mori më shumë se 130.000 pëlqime. Papritur nacionaliteti u bë i parëndësishëm. Madje as mediat nuk kanë më kohë të theksojnë konfliktet, sepse tani të gjithë shkruajnë për të njëjtën temë dhe dërgojnë të njëjtin mesazh. Ndiqni këshillat e ekspertëve, qëndroni në shtëpi, lajini duart rregullisht e të ngjashme.
Ndalim lëvizjeje në Beograd
Ku mbeti intoleranca?
Organizatorët e aksionit "Duartrokitje në 8” në Beograd kanë shkruar në mesazhin e tyre se virusi do të kalojë, por ajo që ata dëshirojnë të mbetet, është solidariteti. „Kujdesi dhe mbështetja nuk njohin dallime etnike, fetare, apo politike", thonë me të drejtë. Sa kohë do të zgjasë ky muaji i mjaltit? Nëse virusi korona i ka detyruar njerëzit në Ballkan të bëhen solidarë si të gjithë të tjerët në botë, a mund të bëhet ky unitet sjellje e vazhdueshme edhe pas krizës?
Mbështetja masive në instagram, facebook dhe në mediat e pavarura për "Duartrokitje në 8”, për karikaturën nga Sarajeva dhe mesazhin në bashkinë e Sarajevës, dëshmon për diçka të re. Për diçka krejt të kundërt me mesazhet politike dhe aksionet, që shtetet ndërmarrin prej vitesh duke arritur me sukses deri në prag të incidenteve.
Nëqoftëse ata që marrrin vendime nuk e kuptojnë energjinë, shpirtin e shpresës së këtyre mesazheve, që lulëzojnë në shtetet e Ballkanit Perëndimor, një shans i madh për të jetuar në paqe dhe fqinjësi normale do të humbasë. Politikanët duhet të bëjnë së paku një herë një ndryshim, të përpiqen të fitojnë zgjedhjet me mesazhe tolerance e solidariteti, në vend të indiferencës dhe urrejtjes. Të shkosh drejt kësaj 30 vjet pas kolapsit të Jugosllavisë, është shumë, shumë e ngadaltë, por më mirë vonë se kurrë. Nëse është dashur një katastrofë, për t‘i çuar ato drejt ndryshimit – atëherë ashtu qoftë.
Nenad Pejic
</doc>
<doc docid='dw_52931581' lang='sqi' type='mono' source='https://www.dw.com/sq/sq/koment-edhe-sa-të-vdekur-nga-corona-mund-të-përballojmë/a-52931581' term='Corona'>
Nuk arrin t'u besosh syve e veshëve të tu. Pas dy javësh paralizim tani fillojnë të bëhen llogaritë e para: të vdekur kundrejt rritjes ekonomike. Kjo nuk duhet të ndodhë, mendon Henrik Böhme.
Eshtë një pyetje, ndaj së cilës nuk ka përgjigje. Unë për vete të paktën nuk kam përgjigje. Disa besojnë, se e dinë cila është përgjigja. Thelbi, rreth të cilit zhvillohet tani debati është: çfarë ka për ne më shumë vlerë? Mbrojtja e shëndetit të individit apo mbrojtja nga një krizë e tmerrshme ekonomike?
Për dekada unë kam shkruajtur për pasojat ekonomike të krizave të çfarëdolloji. Pas sulmeve të 11 shtatorit 2001, pas falimentimit të  Bankës Lehman Brothers, madje kam përjetuar drejtpërdrejt shpërbërjen e një sistemit të tërë, më 1989 në Republikën Demokratike të Gjermanisë. E tani ky virus. I padukshëm. I panjohur. Ende. Kjo e panjohur është ajo, që e bën atë kaq të rrezikshëm. Ajo që na bën ne të durojmë ndalimin e kontakteve dhe të qarkullimit. Të pranojmë lëshimin e leje-qarkullimeve për arsye profesionale, si dhe reduktimin në minimum të jetës ekonomike dhe publike. Imazhe të fundit të botës nga një apokalips. Në radio nuk ka më lajme për bllokim trafiku në orët e pikut.
Shuma fort të mëdha
Ne po mësojmë të xhonglojmë tani me shifra edhe më të mëdha se sa në kohët e krizës botërore të financave. Dy bilionë Dollarë kushton paketa e ndihmës së SHBA-së, 750 miliardë Euro lëvron Banka Qendrore Europiane, 600 miliardë qeveria gjermane. Kudo në botë po konceptohen paketa të tilla. E natyrisht shumë shtrojnë pyetjen: Kush do t'i paguajë këto në fakt?  Mos vallë sërish do të veprohet si në krizë financiare, si pasojë e së cilës shtetet zhyten deri në fyt në borxhe? Pra është kursyer kaq shumë - kryesisht në sistemet sociale, shëndetësore, në arsim dhe në investime. Ka studime serioze të mjekëve britanikë, sipas të cilëve si pasojë e krizës financiare mes viteve 2008 dhe 2010 kanë vdekur mbi 500.000 vetë më shumë vetëm prej sëmundjeve kancerogjene, sepse për arsye të kursimeve ose nga papunësia (prej nga kanë humbur edhe sigurimin shëndetësor) nuk kanë mundur të marrin trajtimin e duhur mjekësor.
Fjalë mjaft të ashpra
E tani sërish shtrohet çështja, se sa të vdekur mund të përballojmë ne? Pyetjen mund ta shtrosh edhe ndryshe: Çfarë ka më shumë vlerë për ne njerëzit? A guxojmë ne të bëjmë llogari të tilla, sikurse bën Alexander Dibelius (Menaxher i Private-Equity, ish- shef i Goldman-Sachs në Gjermani), i cili pyet: Eshtë e drejtë, që dhjetë përqind e popullsive të kërcënuara më fort prej Coronas të mbrohet, në këmbim të asaj që pjesa tjetër bashkë me tërësinë e ekonomisë popullore të pengohet në maksimum duke pasur si pasojë të mundshme shkatërrimin afatgjatë të bazës së mirëqenies sonë?
Henrik Böhme
A ka kalkulim më të ftohtë se kaq? A mund të jesh edhe më fort i prirur prej llogarive? E sa për dijeni ai është me profesion mjek. Si qëndron puna me betimin e Hipokratit? A duhen imazhe edhe më therëse, se ato që po na mbërrijnë nga Italia? Mjekë, që ndodhen përpara vendimeve johumane, se kë mund të trajtojnë dhe kë duhet ta lenë të vdesë. Sistemet e rrënuara të shëndetësisë - për ta penguar këtë, ky është qëllimi i masave të rrepta Shutdown aktualisht. Sepse nëse në spitale mbizotërojnë kushte si ato tani në Itali, atëherë do të duhet të vdesin edhe më shumë pacientë, që shtrohen p.sh. me infarkt akut kardiak apo hemoragji cerebrale. Për Dr. Dibelius ndoshta ky është dëmi kolateral. E pra edhe më shumë se një milionë të vdekur në SHBA, sikurse ka përllogaritur Imperial College në Londër? Edhe një pyetje për mjekun profesionist Dibelius: A e keni lexuar çfarë shkruan studenti 20 vjeçar i mjekësisë në Mulhuzin francez, që u duhet t'i paketojnë të vdekurit në thasë të zinj plastike për transport?
Natyrisht paralizimi ekonomik është një problem gjigand: Si për lokalin tek qoshja e rrugicës së shtëpisë, që mezi e nxirrte ditën. Ashtu edhe për regjisoren freelance, që i ndërpriten për një gjysmë viti të gjitha shfaqjet e planifikuara. Po ashtu edhe për agjencitë e vendeve e të shërbimit catering. Lista është pafund. Ose edhe për fare të mëdhenjtë: Lufthansa, që tani e ka të gjithë flotën e avionëve të parkuar në tokë, sepse askush nuk fluturon më. Volkswagen e ka mbyllur prodhimin, ndërkohë që për këtë verë kishte planifikuar prezantimin e bujshëm të makinës së re elektrike. Asgjë nuk do të bëhet tani. Edhe kjo i bën të qarta përmasat e krizës. Natyrisht Volkswagen dhe shumë fabrika të tjera janë mbyllur, sepse prioritet ka shëndeti i punëtorëve. Nga ana tjetër edhe nëse do të prodhohej, xhiroja do të mbetej në vend, sepse ndërkohë askush nuk do të blejë makina.
Pra virusi po bren sistemin tonë, shoqërinë tonë. Po na heq liritë. Po na sjell humbjen e kontrollit. Po trondit besimin tonë, që mendojmë se kemi për çdo problem një zgjidhje. Po na sjell recesionin e madh. Po. E megjithatë nuk duhet të ndodhë që ne të seleksionojmë. Të izolojmë të moshuarit (mqs. ra fjala po vdesin edhe të rinj prej virusit), që ekonomia të rritet sërish. Natyrisht shkencëtarët janë të vetëdijshëm për përgjegjësinë e tyre, se çfarë dëmi social e ekonomik shkakton çdo masë e marrë tani. Ndaj edhe masat do të rishikohen.
Jo, ne duhet ta përballojmë tani fazën e përkohshme të ndalesës. Ta ruajmë filizin e solidaritetit, që është krijuar prej krizës në mesin e një shoqërie thellësisht egoiste. Ky është mjeti më i mirë në të vërtetë kundër Coronas.
Sa i përket ekonomisë, me të sërish do t'ia dalim. Për këtë jam plotësisht i sigurtë.
</doc>
<doc docid='dw_52927349' lang='sqi' type='mono' source='https://www.dw.com/sq/sq/presidenti-gjerman-steinmeier-qytetarëve-kriza-mund-të-vazhdojë-me-javë/a-52927349' term='Corona'>
Presidenti i Gjermanisë Frank-Walter Steinmeier i përgatit moralisht qytetarët për edhe disa javë të vështira për shkak të krizës Corona. Mbani distancë "është urdhëresa e orës që troket" - e kjo orë nuk zgjat 60 minuta, por "me gjasë javë", thotë Steinmeier në mesazhin e dytë të tij me video brenda dhejtë ditëve drejtuar qytetarëve. Takimet e zakonshme dhe vizitat ndërkohë nuk janë të mundshme. "Të heqësh dorë prej kësaj, është e vështirë për secilin, edhe për mua." Megjithatë vetëm heqja dorë prej kontaktit mund të parandalojë, "humbjen përgjithmonë të më të dashurve tanë", tërhoqi vëmendjen Steinmeier. "Shumica dëmruese në vendin tonë e ka kuptuar dhe po vepron si duhet. Për këtë ju falenderoj."
"Gardhet e donacioneve" për të pastrehët
Solidariteti është ndërkohë "me rëndësi ekzistenciale", theksoi presidenti. Shumë njerëz kontribuojnë vullnetarisht duke u bërë pazarin fqinjëve të moshuar ose duke u vendosur trasta me ushqime nër gardhe të pastrehëve. "Të gjithë këta janë heroina dhe heronj në krizën Corona", lëvdoi Steinmeier. Me disa prej tyre, tha ai, ka telefonuar gjatë ditëve të fundit.
Sipas të dhënave të presidencës ndërkohë Steinmeier zhvillon "shumë" telefonata me qytetarët, "aktiviteti i të cilëve është i kërkuar në kohën e krizës Corona". Këta janë kujdestarë, mjekë, punonjës socialë dhe punonjës të supermarketeve. "Në bisedat me ta presidenti informohet për përvojat aktuale në jetën e përditshme, për sfidat e problemet e tyre." Përveç kësaj ai i falenderon njerëzit për këtë angazhim.
"Virusi nuk ka nënshtetësi"
Në fjalimin e tij me video Steinmeier theksoi, se është i rëndësishëm në këtë kohë solidariteti dhe bashkëpunimi ndërkombëtar. "Virusi nuk ka nënshtetësi dhe vuajtja nuk ndalet prej kufijve. Por ne duhet ta minimizojmë atë sa të jetë e mundur." Steinmeier iu referua ndër të tjera bashkëpunimit ndërkufitar në kërkim të një vaksine dhe terapive kundër virusit Corona. "Le të koordinojmë në mbarë botën të gjithë dijen dhe përvojat, të gjithë kreativitetin dhe energjinë! Ky është apeli im", tha ai. "Këtu i var shpresat unë."
Video-mesazhi i Steinmeierit u publikua në faqen e internetit të presidencnës si dhe në platformat Instagram dhe Facebook. Para dhjetë ditësh kreu i shtetit u shpreh në këtë formë lidhur me krizën Corona. Sipas presidencës janë planifikuar të publikohen rregullisht qendrime dhe mesazhe me video të presidentit.
sti/fab (afp, rtr, epd)
</doc>
<doc docid='dw_52917571' lang='sqi' type='mono' source='https://www.dw.com/sq/sq/corona-në-itali-maska-nga-pekini-para-nga-brukseli/a-52917571' term='Corona'>
Pllakata në Milano tregon Kinën duke i shtrirë dorën Italisë: „Armiku është virusi, jo njerëzit". Para pak javësh kinezët i shanin dhe nënçmonin. Ata konsideroheshin si shkaku i virusit Corona, që shkaktoi një katastrofë kombëtare në Itali. Ndërkohë Kina konsiderohet si shpëtimtare në rrezik. "Ekspertët kinezë kanë mbledhur shumë përvojë, që tani i nevojitet urgjentisht Italisë", i deklaroi DW-së, Marcello de Angelis, zëdhënësi i Kryqit të Kuq italian. Në luftën kundër pandemisë Kina deri tani ka arritur suksese të konsiderueshme. Ndaj ne duam të bashkëpunojmë në nivel ndërkombëtar me ekspertët kinezë."
Mirënjohje Kinës, kritikë Europës
Pasi u ngadalësua përhapja e virusit në Kinë, ky vend mbështet tani 82 vende me teste, aparatura respirimi dhe veshje mbrojtëse. Javën e kaluar Kina dërgoi 300 mjekë dhe tonelata material mjekësor në Itali.
Po Europa? Krahasuar me Kinën ndihma nga fqinjët europianë për Italinë duket ende modeste. "Në fillim të pandemisë ne ishim të zhgënjyer nga reagimi i ngadaltë i BE-së", thotë për DW, Elisabetta Gualmini, anëtare e grupit parlamentar të Aleancës Progresive të Socialdemokratëve në Parlamentin Europian.
Por ndërkohë situata ka ndryshuar urgjentisht. "Shfuqizimi i Paktit të Stabilitetit duket si një revolucion, kjo do ta ndryshojë historinë e procesit të integrimit europian", parashikon Gualmini. Ajo nënvizon, se „nëse duhet përballuar kriza më dramatike ekonomike që nga koha e Luftës së Dytë Botërore atëherë është më mirë të kesh Europën mbështetje, se sa të jesh vetëm."
Ndihmë për imazh
Qysh tani është e qartë: Përmasat politike të ndihmës për zonat e katastrofës së Coronas i tejkalojnë ato të furnizimit të emergjencës për mjekësinë. Ndihma ka kaluar në nivelin e një instrumenti strategjik të politikës së jashtme. Një lloj gare në dobi të opinionit italian dhe ndërkombëtar duket se ka nisur.
Rusia dërgon avionë ndihme në Itali
Përshëndetje të përzemërta nga Moska: From Russia with love
Mjaft pozitiv e ka inskenuar presidenti i Rusisë Vladimir Putin mbështetjen ruse. Në fundjavë "Svesda", televizioni i Ministrisë Mbrojtje të Rusisë tregoi, se si ngarkoheshin kamionët nga baza ushtarake në avionët transportues drejt Italisë. Me këta kamionë mund të dezinfektohen sheshet publike. Automjetet janë pajisur me flamuj rusë dhe italianë. Mesazhi: "From Russia with love".
Edhe Kuba ka dërguar mjekë në Itali. Në fundjavë mbërritën në Lombardi 52 mjekë kubanezë. Kuba ka ndihmuar edhe Kinën me ekspertizë e madje ka fituar reputacion në mbarë botën me angazhimin ndaj krizës së Ebolas në Afrikën Perëndimore në vitin 2014.
Edhe Vietnami mbështet Italinë me teste për Coronan
Europa e Gjermania fillimisht e humbën këtë garë. Por tashmë ndihmat kanë nisur intensivisht. Të mërkurën (25.03) në Romë dhe në Milano mbërritën dy avionë transporti të armatës italine me shtatë tonë mjete mjekësore nga Gjermania, ndër to edhe aparatura respirimi që nevojiten urgjentisht.
"From Germany with love"?
Për këtë nuk u raportua në media. As në rrjetet sociale nuk u postuan imazhe me komentin "From Germany with love". Vetëm ministri italian i Mbrojtjes Lorenzo Guerini falenderoi "miqtë dhe aleatët gjermanë për mbështetjen në këto momente të vështira".
Mjekë kinezë mbërrijnë në Itali
Në opinionin italian dominon imazhi, që Gjermania e ka lënë në baltë. Më 12 mars në kohën e gjendjes kombëtare të emergjencës u shfuqizua ndalimi i eksporteve, që ishte vendosur në rutinë, për materialet mjekësore. Kjo bëri që maskat mbrojtëse të porositura nga Italia të konfiskoheshin.
"Në fakt ky është një shembull negativ, që tregon se në krizë secili vend mendon fillimisht për vete", thotë Sven Biscop në bisedë për DW. Drejtori i Thinktank belg "The Royal Institute for International Relations Egmont" është i sigurt, se kjo do të ndryshojë. "Të gjitha vendet do të jenë të varura prej ndihmës nga BE, për të përballuar krizën ekonomike", thotë Biscop.
Ndërkohë Gjermania po punon për rikuperimin e imazhit negativ të krijuar. Pasi landi i Saksonisë deklaroi se do të trajtojë pacientë të prekur nga virusi Corona nga Italia, edhe Bavaria dhe Renania Veriore - Vestfalia (NRW) ofruan një shërbim të tillë. Në NRW do të sillen dhjetë pacientë me avionë të ushtrisë italiane. "Kjo është një mbështetje e vogël", tha kryeministri i landit Armin Laschet për mediat. „Por ne duam të sinjalizojmë, që ju nuk jeni vetëm", shtoi ai.
</doc>
<doc docid='dw_52917278' lang='sqi' type='mono' source='https://www.dw.com/sq/sq/kriza-corona-në-europën-juglindore-karantinë-për-shtetin-ligjor/a-52917278' term='Corona'>
Në kohët e epidemive shoqëritë duhet të pranojnë kufizime masive të jetës publike. Kështu po ndodh aktualisht edhe me krizën Corona. Synohet që me ndalimin e kufizuar të kontakteve, ndalimin e qarkullimit dhe të udhëtimeve, që për të gjithë është e kuptueshme, të ngadalësohet përhapja e sëmundjes. Por tani disa vende në Europën Qendrore dhe Juglindore po e shfrytëzojnë këtë krizë për të nxjerrë jashtë loje shtetin ligjor, pa pasur perspektiva më të mira suksesi në luftimin e epidemisë.
Në krye të këtyre vendeve qëndron Hungaria. Të martën (24.03) parlamenti në Budapest debatoi për një projektligj të qeverisë së Viktor Orbán për përqendrimin e pushtetit, që e pajis ekzekutivin pa afat me kompetenca diktatoriale. Ky "ligj në mbrojtje ndaj virusit Corona" do të miratohet më se voni javën e ardhshme.
Qysh tani qeveria në Hungari mund të drejtojë me kompetenca të posaçme, sepse ajo ka shpallur gjendjen e emergjencës, që në Hungari quhet "situatë rreziku". Kjo gjendje vlen vetëm për 15 ditë dhe mund të shtyhet vazhdimisht prej parlamentit.
Parlamenti në Budapest
Situatë e pakufizuar rreziku dhe nene të reja penale
Përkundër kësaj rregulloreje projektligji i ri parashikon, që situata e rrezikut pas nje votimi në parlament mund të vlejë pa afat dhe qeveria mund të lëshojë dekrete për mbrojtjen e popullsisë dhe stabilizimin e ekonomisë, të cilat mund të devijojnë ligjet në fuqi. Puna e parlamentit gjatë kësaj periudhe suspendohet. Zgjedhjet dhe referendumet nuk zhvillohen, vetëm Gjykata Kushtetuese lejohet të vazhdojë punën. Se kur merr fund gjendja e rrezikut, këtë e vendos qeveria, sikurse parashikohet në projektligj.
Gjithashtu në projektligj parashikohen edhe dy nene të reja në kodin penal: Kush pengon masat për luftimin e epidemisë, duhet të llogarisë me dënime të ashpra deri në tetë vjet heqje lirie. Dhe: kush përhap në vendet e rrrezikut lajme të rreme ose lajme me pasaktësi, mund të dënohet deri në pesë vjet. Ligji i planifikuar do të miratohet javën e ardhshme në parlament. Për këtë mjaftojnë dy të tretat e votave – të cilat i ka qeveria e Orbanit.
Shqetësim për projektigjin
Opozita e Hungarisë kritikon projektligjin me vendosmëri si „aplikim i pushtetit total të Orbánit" dhe si "çek i bardhë për qeverisjen me dekret". Votën e saj opozita e ve në varësi të afatit të vlefshmërisë të këtyre masave si dhe prej garancive të tjera ligjore.
Edhe shumë organizata joqeveritare hungareze si dhe analistët kanë shprehur shqetësim të madh për projektligjin, ndër ta është shprehur edhe folozofi i majtë Gáspár Miklós Tamás. "Nëse ne shohim, që qeveria Orbán përdor epideminë si pretekst për të aplikuar një diktaturë të hapur formale", shtron ai pyetjen në një shkrim për revistën HVG, "si mundemi ne të besojmë, që masat kufizuese janë të drejta dhe të argumentuara?"
Menaxhim i dyshimtë i krizës Corona
Edhe në vende të tjera të Europës Qendrore dhe Juglindore epidemia shërben si pretekst për kufizime të dyshimta të shtetit ligjor. P.sh. qeveria e Sllovakisë do të miratojë një ligj, që u lejon institucioneve shtetërore aksesin në të dhënat e operatorëve të telekomunikacionit. Përmes Handy-Tracking synohet të garantohet, që personat qëndrojnë të izoluar në karantinë, deklaroi kryeministri Igor Matovic të martën (24.03).
Edhe në Bullgari Corona ka sjellë ligje të jashtëzakonshme
Katër vende anëtare të Këshillit të Europës - Armenia, Letonia, Republika e Moldavisë dhe Rumania – shpallën të ashtuquajturitn Derogation (rregull i jashtëzakonshëm) nga dispozitat e Konventës Europiane të të Drejtave të Njeriut. Përmes kësaj në këto vende gjatë situatës së emergjencës mund të shfuqizohen një pjesë e të drejtave të qytetarit. Kritikët e cilësojnë këtë masë si joproporcionale.
Në Bullgari presidenti Rumen Radev vendosi veton e tij kundër një ligji për masat e gjendjes së emergjencës. Ky ligj, ngjashëm si në Hungari, parashikonte dënime me burg për përhapje të informacioneve të rreme lidhur me sëmundjen infektive. Një rregull tjetër i diskutueshëm është angazhimi i ushtrisë për zbatimin e masave të gjendjes së emergjencës, që normalisht është detyrë vetëm e policisë, ndër të tjera këtu bën pjesë edhe kontrolli i pasaportave. Një pjesë e koaliconit qeverisës e pranoi veton e presidentit. Megjithatë mbetet e hapur, nëse dispozita të ngjashme do të riformulohen. Parlamenti duhet të votojë për këtë ditët e ardhëshme.
Nuk ka kohë për shtet të së drejtës?
Në mënyrë kontraverse po diskutohet edhe menaxhimi i krizës Corona nga disa presidentë dhe qeveri në vendet e Balkanit Perëndimor. Në Serbi politikanët e partive demokratike të opozitës kritikojnë presidentitn Aleksandar Vuçiç që vendosi më 15 mars gjendjen e emergjencës pa bazë kushtetuese – në këtë mënyrë, sikurse thonë kritikët, Serbia ndodhet „një hap larg diktaturës".
Dezinfektim në Sarajevë
Në Shqipëri kryeministri Edi Rama ka shpallur dënime të rrepta për të gjithë ata që shkelin ndalimqarkullimin duke dërguar mjete të blinduara për patrullim nëpër Tiranë, gjë që u kritikua ashpër nga politikanët e opozitës.
Në Mal të Zi qeveria publikon në një portal online vazhdimisht listën e aktualizuar me emrat dhe adresat e qytetarëve, që janë vendosur në karantinë. Sipas kryeministrit Duško Marković kjo është e nevojshme, sepse jo të gjithë personat e prekur mund ta kontrollojnë vetveten, ndaj qytetarët duhet të informohen. Të rëndësishme janë shëndeti dhe jeta, tha Marković, tani nuk ka kohë për debate për nuancat ligjore lidhur me të dhënat personale. Aktivistët e të drejtave të njeriut në Mal të Zi e kritikojnë ashpër këtë praktikë, duke e quajtur atë si një „thirrje për linçim".
</doc>
<doc docid='dw_52913334' lang='sqi' type='mono' source='https://www.dw.com/sq/sq/bundestagu-vendosi-për-paketë-miliardëshe-në-krizën-e-coronës/a-52913334' term='Corona'>
Bundestagu vendosi të mërkurën (25.03) për një paketë ndihme historike për qytetarët dhe ekonominë gjermane në krizën e Coronës. Një paketë që u miratua me shpejtësi të pamenduar më parë. Federata do të mbështesë tani me disa mburoja të gjera financiare dhe ndryshime ligjore familjet, qiramarrësit, të punësuarit, të vetëpunësuarit dhe firmat gjermane. Për këtë parlamentarët gjermanë duan të shfuqizojnë edhe frenimin e kryerjes së borxheve që është paraparë në kushtetutë. Ky ndryshim krijon bazën ligjore që buxheti shtesë të lejojë marrjen e borxheve në vlerë 156 miliardë euro. Kushtetuta gjermane e lejon që në raste katastrofash dhe situata të jashtëzakonshme federata të bëjë më shumë borxhe se sa është e lejuar. Në seancë paradite deputetët shprehën mirënjohje për personelin mjekësor përmed duartrokitjeve.
Deputetët duartrokasin për personelin mjekësor
Opozita e mbështeti paketën e ndihmës
Për pezullimin e frenimit të borxheve të planifikuar, koalicioni i konservatorëve dhe socialdemokratëve pati shumicën e kërkuar në Bundestag, megjithëse më shumë se një duzinë deputetësh nga partitë e Unionit CDU/CSU dhe SPD munguan në seancë parlamentare. Në votim nevojiten të paktën 355 e 709 deputëteve të Bundestagut. Partitë opozitare, FDP dhe Të Gjelbrit u kishin rekomanduar deputetëve të tyre të miratojnë ndryshimet ligjore dhe paketën e ndihmës. Edhe kreu i grupit parlamentar të të Majtëve, Dietmar Barsh bëri të ditur miratimin e partisë së tij. Në krizë duket se kufizimi strikt i marrjes së borxheve të reja e bën shtetin "të paaftë për të vepruar", tha ai për gazetën "Neuen Osnabrücker Zeitung". Partia populiste në opozitë, AfD kishte bërë të ditur, se do të propozonte disa ndryshime, por do e mbështesë paketën e masave të qeverisë  gjermane në emër të interesit kombëtar, por në votim AfD abstenoi. Masat e paketës së ndihmës duhet të verifikohen brenda pak javësh, ishte shprehur më parë Peter Boehringer, kreu i komisionit parlamentar për buxhetin. "Njerëzit nuk mund t'i izolosh përgjithmonë."
Ministri i Financave, Olaf Scholz
"Jo rast normal legjislativ"
Zëvendëspresidenti i Bundesagut, Wolfgang Kubicki e mbrojti miratimin e ligjeve me një efekt të gjerë veprues. "Kemi një gjendje, në të cilën kërkohet aktualisht shpejt të krijohet baza ligjore, që ekzekutivi të mbetet i aftë për të vepruar", tha ai në Berlin. "Kjo procedurë e përshpejtuar nuk do të jetë definitivisht rasti normal i legjislativit." Secili e ka të qartë, se një gjë e tillë vihet në përdorim, vetëm në situata emergjente, tha ai.
Seanca e parlamentit gjerman u zhvillua në masa të rrepta të sigurisë shëndetësore. Shumë vende në sallën plenare ishin bosh, me qëllim që mes deputetëve të ruhej distanca e nevojshme. Kurse kutitë e votimit qëndruan në hollin jashtë sallës plenare, për arsye vendi. Ligjet, me të cilat synohet të zbuten pasojat ekonomike e sociale të krizës pritet të kalojnë në komisionin e landeve që të premten.
la/sti/as (afp, dpa, epd)
</doc>
<doc docid='dw_52911521' lang='sqi' type='mono' source='https://www.dw.com/sq/sq/ballkani-perëndimor-kopshti-i-brendshëm-i-shtëpisë-europa/a-52911521' term='Corona'>
Në kohët e Corona-s shumë gëzohen që kanë një kopsht brenda shtëpisë. Ndonëse ai nuk është një oborr pompoz, që do të ishte më i preferuar, por një kopsht i lënë disi pasdore, ai është një qoshëz e mbrojtur me potencial. Me pak më shumë vëmendje, më shumë përkujdesje për bimëzat e lëna pasdore ky kopsht mund të bëhet një pjesë e vlefshme e ansamblit, në të cilin do të qëndrosh dhe që i bashkon banorët dhe forcon bashkësinë e shtëpisë.
Si kopshti i brendshëm i Europës konsiderohet tani Ballkani Perëndimor. Me këtë metaforë të goditur ministri gjerman për Europën, Michael Roth, pa u lodhur angazhohet që më në fund vendet e Ballkanit Perëndimor të integrohen në familjen europiane.
Një metaforë me apelin për përgjegjësinë dhe unitetin brenda Europës dhe me Ballkanin Perëndimor, por që edhe nxjerr në pah njëkohësisht vështirësitë: Mungesën e unitetit brenda vendeve të BE-së për formësimin e integrimit dhe parcelizimin e rajonit: vende si Serbia dhe Mali i Zi ndërkohë ndodhen në procesin e antarësimit, Shqipëria dhe Maqedonia e Veriut tani më në fund duhet të fillojnë negocitatat e antarësimit dhe shtetet si Bosnje-Hercegovina e Kosova, që janë terrene mjaft të ndërlikuara politike dhe për shkak të konflikteve shtetërore brenda rajonit si dhe prej mosunitetit brenda BE-së nuk kanë kanë shanse për bisedime antarësimi.
Feilcke Adelheid, drejtuese e seksionit Europa
Edhe pse banorët e shtëpisë Europa qysh më 2003 njëzëri u shprehën për perspektivën europiane të këtyre vendeve, ata vazhdimisht kanë qenë në dilemë se çfarë të bëjnë me këtë truall, që qartazi ndodhet në mesin e tyre, por në një farë mënyre u ka shkaktuar më shumë telashe se sa kënaqësi.
Vazhdimisht ata kanë qenë në dilemë se çfarë donin të mbjellin dhe si të ndanin përgjegjësinë, banorët e rinj shtronin kërkesa të reja, barërat e këqija gëlonin dhe u zinin frymën atyre pak filizave shpresëdhënëse. Së fundi ishte bashkëbanori Macron ai që papritur vendosi rregulla të reja për kopshtin e brendshëm duke e penguar fazën e dytë të planifikuar prej kohësh për konceptimin e tij – pra hapjen e bisedimeve me Shqipërinë dhe Maqedoninë e Veriut.
"Koha për një sinjal të rëndësishëm në rajon"
Në kohët e Corona-s lipset më shumë se kurrë uniteti ndër banorët dhe përgjegjësia e përbashkët për kopshtin e brendshëm. Në mënyrë që ndihma e shpejtë për sistemet e rënuara shëndetësore të mbërrijë shpejt dhe të merren masa të bashkërenduara në Ballkanin Perëndimor. Për politikanët dhe banorët e Ballkanit Perëndimor integrimi në BE përgjatë shumë viteve të pritjes është bërë një perspektivë gjithnjë e më e vështirë për t'ua përçuar njerëzve. Së fundi presidenti serb Aleksandar Vuçiç vlerësoi lart ndihmën kineze dhe kritikoi ashpër BE-në për mbylljen e kufijve dhe ndihmat e çala.
Ndaj ishte koha për të dhënë një sinjal të rëndësishëm në rajon, që BE tani ka vendosur hapjen e negociatave me Shqipërinë dhe Maqedoninë e Veriut. Rruga është ende shumë shumë e gjatë deri tek antarësimi i plotë, derisa gjithçka të formësohet në atë mënyrë që vlerat europiane të rriten e të lulëzojnë pa u trazuar, që farat e këqia, korrupsioni dhe populizmi të jenë çrrënjosur aq sa të mos mund t'u zenë më frymën e të hedhin hijen e tyre mbi shtetin ligjor dhe lirinë e mendimit.
BE-ja duhet ta shoqërojë këtë proces me mjeshtëri dhe ta mbështesë e ta nxisë atë e po ashtu duhet edhe ta kultivojë e vadisë fort, aq më tepër tani kur Rusia dhe Kina me paketa ndihmash për shkak të krizës Corona si një substrat i freskët synojnë ta mbulojnë shtratin europian të këtij kopshti. Sidoqoftë kopshtarët nuk mund të bëjnë gjë, në rast se toka dhe fara nuk kanë cilësi. Fara e këtij kopshti janë vetë njerëzit dhe politikanët në Shqipëri e në Maqedoninë e Veriut. Eshtë në dorën e tyre që në shtëpinë e përbashkët Europa të bëhen anëtarë të denjë.
Këto vende duhet të zhvillohen vet dhe t'i përvetësojnë standardet europiane. Shqipërisë i është dhënë në këtë rrugëtim një katalog i tërë masash, për të mposhtur strukturat e korruptuara dhe për të stabilizuar shtetin ligjor. Por tani është e qartë për të dyja palët, për bashkësinë e shtëpisë si edhe për Shqipërinë e Maqedoninë e Veriut, se ky kopsht i brendshëm i Europës duhet zhvilluar si një hapësirë e shpalosjes bashkarisht. Menjëherë duhen përveshur mëngët për të nisur punën!
</doc>
<doc docid='dw_52905898' lang='sqi' type='mono' source='https://www.dw.com/sq/sq/gjermania-para-një-recesioni-çmendojnë-ekonomistët/a-52905898' term='Corona'>
Shefi i ri i këshillit të ekspertëve për vlerësimin e zhvillimit të përgjithshëm ekonomik parashikon një recesion të rëndë sivjet, por jo rënie me më shumë se dhjetë përqind. Kështu u shpreh Lars Feld të martën (24.03) pas konsultimeve me kryeekonomistët dhe ministrin e Ekonomisë, Peter Altmaier. Instituti i Mynihut, Ifo ka përllogaritur skenarë me humbje deri në minus 20 përqind për vitin 2020. Por, sipas ekspertit Feld një rënie me më shumë se dhjetë përqind është mjaft pesimiste. Lars Feld nga Freiburgu është shef i të ashtuquajturit këshilli i „kokave të ekonomisë", që këshillon qeverinë.
Feld deklaroi se këshilli do të bëjë një ekzaminim të posaçëm për pasojat e krizës Corona. Altmaier pas video-konferencës tha, se humbjet ekonomike parashikohet të jenë më të mëdha se gjatë krizës financiare në vitin 2009. Atëherë ekonomia gjermane ra me 5,7 përqind. Qeveria me një paketë ndihme prej miliardash ka hedhur hapin e parë për zbutjen e pasojave ekonomike. Por duhet të ndërmerren edhe masa të tjera, që ta nxjerrin Gjermaninë nga kriza.
Synohet që të mos humbasë nga fokusi një hop i ri pas krizës Corona dhe që të nxiten forcat e zhvillimit ekonomik, kur të ulet numri i infeksioneve dhe kufizimet në  jetën publike mund të shfuqizohen. Shefi i „kokave të ekonomisë", Feld, tha, se pas „zbehjes" së masave për mbrojtjen e shëndetit nevojiten „shkëndija" në drejtim të tatimeve. Shumë gjëra do të varen, se sa shpejt Gjermania do të dalë nga kriza ekonomike dhe nëse më 2021 do të mund të ketë një hop të shpejtë si pas krizës financiare.
Peter Altmaier, ministri gjerman i Ekonomisë
Altmaier kundër bonove Corona
Ministri i Ekonomisë, Peter Altmeier më parë i refuzoi prerazi borxhet e përbashkëta të vendeve të Euros për të luftuar pasojat ekonomike të pandemisë Corona. „Ne jemi të gjithë të vendosur, ta pengojmë me gjithçka është e mundur një krizë të re borxhesh në Europë ", i tha ai gazetës Handelsblatt. "Por këshilloj për kujdes, nëse prezantohen gjoja koncepte të reja, gjeniale, të cilat shpesh janë përsëritje e koncepteve të refuzuara kohë më parë." Për zbutjen e pasojave ekonomike nga përhapja e virusit Sars-CoV-2 në nivel të BE-së po diskutohet për të ashtuquajturat bono Corona. Këto janë kredi të përbashkëta të dhëna nga institucionet e BE-së.
Presidentja e Komisionit të BE-së Ursula von der Leyen të premten e kaluar (20.03) u shpreh e hapur për të tilla bono. Altmaier në të kundërt e konsideron të rëndësishme, që të forcohet aftësia e konkurrencës në Europë. "Inovacioni është më i rëndësishëm se subvecioni, dhe pikërisht për këtë ne do të vendosim piketat", i tha ai gazetës Handelsblatt. Qeveria gjermane vazhdimisht në të shkuarën ka qenë kundër të tilla kredive duke argumentuar, se prej tyre krijohet kolektivizimi i borxheve dhe riskut.
hb/wi (dpa,rtr,afp)
</doc>
<doc docid='dw_52903785' lang='sqi' type='mono' source='https://www.dw.com/sq/sq/gjermania-apel-kosovës-përqendrohuni-te-beteja-me-koronën/a-52903785' term='Corona'>
Nisur nga kriza aktuale në politikë e brendshme të Kosovës, ministri gjerman i Evropës, Michael Roth, i është drejtuar me në apel Kosovës dhe lidershipit kosovar. Në një deklaratë për media që e ka DW, ai kërkon nga këta që të përqendrohen në përballjen me sfidën e pandemisë së koronavirusit.
"Po e ndjek me shqetësim të shtuar situatën e brendshme politike në Kosovë. Numri i personave të infektuar me koronavirus në vend po rritet, dhe tashmë ka edhe një rast vdekjeje. Ndërkohë, disa politikanë të papërgjegjshëm në Prishtinë duket se përfitojnë pa turp nga situata dramatike. Ata po përpiqen të rrëzojnë qeverinë. Ata madje shkojnë aq larg sa të deklarojnë publikisht që kufizimet e daljes së qeverisë nuk duhet të respektohen. Mund t'u bëj thirrje vetëm qytetarëve të Kosovës: Mbroni veten dhe njerëzit, qëndroni në shtëpi, "#stayhome". Dhe unë u them atyre që janë përgjegjës për politikën: Corona nuk pyet për grindjet dhe ndjeshmëritë në politikën e brendshme! Tani është koha të merret përgjegjësi, të qëndrohet së bashku dhe të mbrohet popullsia. Po rrezikohet shumë!  Vetëm duke punuar së bashku ne mund ta kapërcejmë këtë krizë shëndetësore të paparë"
Të martën pasdite, në një konferencë shtypi, kryetarja e parlamentit të Kosovës, Vjosa Osmani, kishte bërë të njohur vendimin e kryesisë së parlamentit për të mbajtur votën e  mosbesimit kundër qeverisë aktuale të kryesuar nga Albin Kurti i Vetëvendosjes. Vjosa Osmani vetë ishte kundër këtij mocioni votëbesimi.
Më parë edhe Shtetet e QUINT-it u kishin bërë thirrje institucioneve dhe liderëve të Kosovës që në këtë periudhë si prioritet të kenë përballimin e sfidës me koronavirusin, duke respektuar dispozitat e Kushtetutës dhe kompetencat që ajo iu siguron atyre.
</doc>
<doc docid='dw_52893962' lang='sqi' type='mono' source='https://www.dw.com/sq/sq/filozofja-flaßpöhler-ndalimi-tani-na-jep-hapësirë-të-mendojmë/a-52893962' term='Corona'>
Filozofja Svenja Flaßpöhler është kryeredaktore e revistës „Philosophie Magazins". Që nga viti 2013 ajo drejton së bashku me Wolfram Eilenberger, Gert Scobel dhe Jürgen Wiebicke Festivalin Ndërkombëtar të Filozofisë "phil.cologne". Flaßpöhler ka qenë më parë kryeredaktore për letërsinë dhe shkencat humane në sektorin e kulturës në radion Deutschlandfunk. Ajo është autore e shumë eseve dhe librave, duke përfshirë edhe bestsellerin "Gruaja potente. Për një feminitet të ri".
DW: Zonja Flaßpöhler, po takohemi këtu në kopshtin tuaj të vogël. Duke patur parasysh blerjet në panik për të grumbulluar ushqime, a mendoni se po përjetojmë tani rilindjen e prodhimit për nevoja vetjake?
Svenja Flaßpöhler: Pronarët e mëparshëm të këtij kopshti ishin një çift shumë i vjetër, që e shfrytëzonin kopshtin që nga vitet 1920-të. Ata u shpërngulën këtu me fëmijët në vitet 1950-të, kur kishte mungesë furnizimi dhe një mungesë aktute strehimi në Gjermani.
Përsa i përket kësaj ne këtu vazhdojmë një farë tradite. Mendoj se është gjithashtu e rëndësishme të them, se unë këtu jam në një situatë relativisht të privilegjuar. Nuk punoj në kasë në supermarket, nuk më duhet të punoj në një spital të tejmbushur, nuk jam vazhdimisht e ekspozuar ndaj rrezikut të infeksionit, por tërhiqem në një vend të gjelbëruar dhe punoj këtu.
DW: Nuk i dhamë dorën njëri-tjetrit. Kultura e përshëndetjes dhe mënyra dhe si të gjithë ne takohemi, aktualisht po ndryshon. Si mund ta kompensojmë këtë?
Svenja Flaßpöhler: Nuk e di nëse kjo me të vërtetë mund të kompensohet. Ne ndodhemi në fillim të një përvoje, që ndoshta nuk do ta harrojmë më kurrë – dhe është shumë interesante që normalisht afërsia, solidariteti dhe përkujdesi tregohen duke përqafuar njerëzit apo duke i ftuar në shtëpi. Tani kjo po kthehet në të kundërtën. Ky ndryshim është i vështirë për të gjithë ne - dhe kjo është një gjë e mirë.
DW: Në historinë e njerëzimit ka pasur gjithmonë epidemi, si për shembull murtaja në Mesjetë apo gripi spanjoll në vitin 1918. Në çfarë mase virusi është tani një test stresi për shoqërinë?
Svenja Flaßpöhler: Gjëja e parë që më vjen ndërmend është libri "Mbikqyr dhe dëno" i Michel Foucault. Historiani dhe filozofi francez është marrë shumë hollësisht me murtajën e fillimit të shekullit të 17-të dhe mendon, se lufta kundër ngjitjes, infeksionit është më shumë se një masë mjekësosre.
Kjo është më tepër skena bazë e një shoqërie disiplinare, sepse jemi të ndarë, të parcelizuar, të vrojtuar dhe të kontrolluar. Në moment po përjetojmë të njëjtën gjë: Të gjitha hapësirat e takimit si teatrot dhe hapësirat publike mbyllen. Nuk i takon më të tjerët. Je i detyruar të tërhiqesh në hapësirën tënde private.
DW: Deri në ç‘masë kjo krizë na bën të vetëdijshëm për dobësitë e sistemit tonë ekonomik?
Svenja Flaßpöhler: Çuditërisht qartë. Më bie ndër mend raporti i tensionuar mes prodhimit dhe riprodhimit, që është vënë në pah nga filozofia feministe që në fillim të viteve 1970-të. Në histori ka qenë gjithmonë kështu, që prodhimi është vënë para riprodhimit. Riprodhimi, pra gjithçka që gratë bëjnë kryesisht pa u paguar, zhvillohej në sfond.
Tani e kuptojmë sa e rëndësishme është kujdesi, përkujdesja, shërbimi. Dhe nga ana tjetër e kuptojmë edhe sa shumë i gjithë sistemi ynë është i projektuar për të konsumuar dhe prodhuar, në mënyrë që ky kordon i pafund të vazhdojë. Tani e kuptojmë se sa i brishtë është ky sistem kapitalist, dhe se ndoshta tani është e përshtatshme ta rimendojmë këtë hierarki.
DW: Po ta shohësh me objektivitet kriza e klimës është një kërcënim më i madh se virusi korona. Megjithatë kriza aktuale shendetësore në kohët e koronës merret shumë më seriozisht. Pse është kështu?
Svenja Flaßpöhler: Nga vështrimi i këtyre dy krizave në këtë kontekst zbulon shumë. Në këtë moment na kërkohet solidaritet me të moshuarit. Kur bëhet fjalë për ndryshimin e klimës është e kundërta, aty të rinjtë duke pasur parasysh një katastrofë të ardhshme, kërkojnë solidaritet nga të vjetrit.
Dhe ndryshimi është ky, se tani në mbarë botën kemi një aksionizëm drejtuar ndaj një armiku, pra virusit, që në krizat e tjera nuk është i tillë. Tani e shohim se, nëse bota do, ajo mund të mobilizohet me të vërtetë.
Por tani nuk duhet rënë në optimizëm naiv, por duhet parë edhe se ekonomia është e rrezikuar dhe bashkë me të edhe vendet e punës. Askush nuk dëshiron ta imagjinojë se çfarë ndodh, kur një sistem i mbingarkuar shëndetësor takon në një recesion. Atëherë bëhet me të vërtetë e rrezikshme dhe politikisht.
DW: A mund të ketë edhe diçka pozitive nga mbyllja?
Svenja Flaßpöhler: Kjo krizë dhe ndalesat janë një hapësirë për të menduar, e cila na dhurohet. Unë nuk do të shkoja tani aq larg e të thoja: Kemi nevojë për luftën antikapitaliste dhe revolucionin e madh. Por ne mund të rimendojmë natyrisht elemente të veçanta brenda këtij sistemi, që janë prej një kohe të gjatë në diskutim. Këtu hyjnë home office, fleksibiliteti më i madh dhe përshtatje e kohës për familjen. Është e dënueshme se si disa institucione dhe punëdhës janë kundër dhe ende mendojnë se duhet t‘i mbikqyrin punonjësit e tyre. Kjo nuk është më aspak e kohës.
Më pëlqen edhe përvoja, që sjellja jonë e konsumatorit është kufizuar në mënyrë të ndjeshme, dhe jemi kthyer te vetvetja. Secili e di intuitivisht se konsumi të jep një impuls për një kohë të shkurtër, por në plan afatgjatë nuk është ajo që njeriu lidh me lumturinë. Në këtë krizë mund të hedhësh edhe një herë një vështrim filozofik mbi nocionin e lumturisë. Në konceptin antik të lumturisë morali luan një rol vendimtar: Vetëm një jetë e moralshme është një jetë e mirë.
Dua të përmend thënien e famshme të matematicienit dhe filozofit francez Blaise Pascal: E gjithë fatkeqësia e njerëzve vjen prej asaj, se ata nuk mund të qendrojnë të qetë në një dhomë. Si mund ta përballojmë monotoninë e izolimit?
Parë nga këndvështrimi filozofik nuk ishte vetëm Blaise Pascal por edhe Martin Heidegger, që këmbëngul që njeriu të gjejë rrugën e tij te vetja. Preokupimi për ekzistencën vetjake duhet të zërë vendin e të bërit pazar.
Dhe këtë preokupim e ndjejmë në momentet e ekspozimit ekszistencial ndaj një asgjëje, siç e formulon ai. Në këto momente shumë të qeta, kur rrimë vetëm në dhomë, na bëhet e vetëdijshme se jemi të përkohshëm: Jemi të rrethuar nga vdekja, që po na pret. Hannah Arendt (filozofe gjermano-amerikane/1906-1975, shënim i redaktorit) është ndryshe, ajo gjithmonë ka parë socialitetin, vita activa (jetën aktive). Fjala është për të vepruar së bashku politikisht. Më duhet të them, se kjo më pëlqen më shumë.
DW: Pra kriza stimulon edhe kthimin te mendimi se çfarë ka me të vërtetë rëndësi në jetë?
Svenja Flaßpöhler: Mendoj, se tani varet thjesht nga ne, se si veprojmë në këtë krizë, se sa mund ta mobilizojmë këtë energji pozitive. Unë jam në thelb një njeri shumë optimist dhe mund të inkurajoj për të shfrytëzuar këtë shans dhe efektet e tij pozitive.
Bisedën e zhvilloi Thorsten Glotzmann
</doc>
<doc docid='dw_52887994' lang='sqi' type='mono' source='https://www.dw.com/sq/sq/corona-qeveritë-rifitojnë-besimin-e-njerëzve/a-52887994' term='Corona'>
Sapo janë publikuar rezultatet e një sondazhi të Gallup International Association lidhur me virusin Corona. Janë pyetur më shumë se 20.000 vetë në 26 vende në mbarë botën lidhur me njdesinë që kanë për epideminë që po përhapet globalisht. Rezulttet nuk janë fort befasuese për faktin, se 62 përqind e të anketuarve thonë, se kanë frikë nga ngjitja e virusit. Ajo që është më e habitshme ka të bëjë me faktin, se njëkohësisht 56 përqind e konsiderojnë kërcënimin të ekzagjeruar. Si mund të shpjëgohet ky rezultat? Kancho Stoychev, president i Gallup International Association, nuk ka kundërthënie në këtë rezultat: "Virusi është real dhe është normale që njerëzit kanë frikë," thotë Stoychev në intervistë për DW. Nga ana tjetër ekzistojnë viruse që me fillimin e njerëzimit. Çdo njeri në botë e di, që ne vazhdimisht rrethohmi prej viruseve. Për këtë arsye disa reagime ndaj këtij virusi duken të ekzagjeruara, thotë kreu i Gallup International.
Frikë dhe pasiguri
Kancho Stoychev, president i Gallup International Association
Megjithtë numri i viktimave po shtohet. Zhvillimi i një vaksine do të kërkojë muaj. Shumë njerëz në botë shtrojnë pyetjen, se çfarë po ndodh dhe si do të shkojë më tej. Çdo ditë shpalen mas atë reja. Shkolla, kopshte dhe universitete janë të mbyllura. Kontaktet sociale po kufizohen nga fuqia e shtetit. Në fjalimin e saj të jashtëzakonshëm të mërkurën e kaluar (18.03) kancelarja gjermane Angela Merkel, e cila edhe vet që nga e diela (22.03) ndodhet në karantinë, tha se kjo është „sfida më e madhe që pas Luftës së Dytë Botërore." Kemi të bëjmë më shumë me pasigurinë se sam e frikën që prhapet. Jeta publike dhe e përditshmja janë paralizuar.
Sipas Kancho Stoychev sfida aktuale ka të bëjë me qendrimin emocional të njerëzve ndaj viruit. Frika është pjesë e ADN-së sonë, madje e domosdoshme për jetën, thotë sociologu. Në fakt historia e njerëzimit ka luajtur gjithmonë një rol të qenësishëm. Siguria është një dukuri e së shkuarës së afërt: "Veçanërisht në dekadat e fundit ne për arsye të zhvillimit, modernizimit kemi pasur ndjenjën, se jeta është bërë më e sigurtë, që ne mund t'i parashikojmë e planifikojmë gjërat." Në një situatë si kjo, e cila po na përfshin me një dhunë të tillë, është mungesa e sigurisë, që u rëndon njerëzve psiqikisht: "Ndërkohë askush nuk mund të të thotë, se çfarë mund të ndodhë në një, dy apo tre muaj."
Popujt e Ballkanit të sprovuar me krizat
Frika dhe pasiguria, sipas rezultateteve të sondazhit, përhpen ndryshe në botë. Edhe për këtë arsye 56 përqind e të pyeturve e konsiderojnë të ekzagjeruar kërcënimin nga virusi Corona, nënvizon Stoychev: "Ne e dimë, që në disa vende kriza ka nisur dy apo trijavë më parë, kësisoj ne ndodhemi në një fazë tjetër. Italia është në një fazë të avancuar dhe kuptohet, se si reagojnë aktualisht italianët. Në Bosnje-Hercegovinë po përjetojmë një fazë ende fillestare."
Pikërisht në vendet e Ballkanit, që u oërfshinë në anketim, duket se nuk është përhapur panik. Në Bosnje-Hercegovinë 73 përqind e të pyeturve e quajnë të ekzagjeruar kërcënimin nga virusi, në Bullgari mendojnë kështu 72 përqind dhe në Maqedoninë e Veriut 73 përqind. Kancho Stoychev, që vet është bullgar, ky rezultat ka të bëjë me historinë dinamike të rajonit: "Ballkani është prej shekujsh një pikë e rëndësishme referimi. Në vende të tilla intensisteti i historisë është më i lartë, gjë që do të thotë, se këtu janë përballuar më shumë kriza." Edhe 30 vitet e fundit këtu kanë qenë të pashembullta. Në Bullgari, Rumani dhe në vendet e ish-Jugosllavisë ka pasur vazhdimisht kriza. "Në nëj farë mënyre njerëzit janë mësuar më shumë me një lloj situate të tillë."
Kjo bëhet e qartë nëse krahason me vendet e Europës Perëndimore, ku njerëzit e konsiderojnë real kërcënimin prej virusit Corona. Rreth 70 përqind të pyeturve mendojnë kështu.
Qeveritarët përfitojnë
Eshtë interesant se si të dhënat e mbledhura nga sondazhi tregojnë, që 76 përqind e të pyeturve janë të gatshëm të kufizojnë të drejtat e tyre personale, pavarësisht nëse e konsideorjnë të tepruar ose jo kërcënimin. Në këtë pikë kryesojnë austriakët me 95 përqind. Në Maqedoninë e Veriut mendojnë kështu 94 përqind dhe në Holandë 91 përqind. Në SHBA është kuota më e ulët me 45 përqind. Kancho Stoychev për këtë mendon se arsyeja mund të jetë përçarja e vazhdueshme politike si dhe „tradita e fortë demokratike" e këtij vendi.
Por thelbi i studimit, sipas sociologut, ka të bëjë me një tjetër çështje: „Ajo që ne shohim është një rritje e ndjeshme e besimit në qeveritë kombëtare. Nëse marrim shifrat, shohim, që më shumë se dy të tretat e njerëzve në mbarë botën kanë filluar t'u besojnë qeverive të tyre, sepse kanë frikë." Normalisht këto vlera janë diku tek 20 deri në 40 përqind. „Elitat politike, që në fakt nuk vlerësoheshin, në këtë kohë, që po vlerësohet si fillimi i një krize globale të pashembullt, po rifitojnë besimin. 'Vetëm' tani po zëvendësohet me 'bashkë' , 'afër' me 'larg‘' dhe 'global' me 'nacional'."
Stoychev e konsideron këtë si fundin e një kohë, në të cilën tregu global dominon edhe politikën: "Mentaliteti ynë si konsumatorë është që të ekzsitojmë në universin tonë. Ne mund të blejmë, të bëjmë e të udhëtojmë çfarë e ku të duam. Kriza aktuale e shemb këtë iluzion. Në fund të ditës ne shohim, që njerëzit janë qenie kolektive. E nëse bëhet fjalë për global dhe nacional, atëherë nacional është edhe kolektiv, do të thotë bashkë, por jo në nivel global." Megjithatë ai në sfondin e shprehjes së shumëfishtë te solidaritetit nga mijëra njerëz ai sheh edhe një shans: "Të tilla situata i bashkojnë njerëzit. Parimisht në jetë ka dy strategji, kur njeriu ndodhet përballë një problemi serioz.
Njëra është, që të përpiqesh me forcat vetikae dhe tjetra të bashkëveprosh me njerëzit e tjerë. Në fund me bashkësinë ecet gjithmonë më mirë."
</doc>
<doc docid='dw_52884257' lang='sqi' type='mono' source='https://www.dw.com/sq/sq/merkel-i-kryen-detyrat-qeveritare-nga-karantina/a-52884257' term='Corona'>
Angela Merkel është në karantinë! Por nuk duhet të shqetësohemi, se Gjermania nuk ka më kokë drejtuese. E kjo nuk ndryshon, edhe sikur kancelarja gjermane të jetë infektuar me virusin Corona. Në rastin më të mirë ajo mund t'i kryente detyrat qeveritare edhe më tej, nëse gjendja shëndësore ia lejon. Por nëse Merkel mund të sëmuret seriozisht, kabineti që drejton ajo mbetet prapë funksionues. Sepse për raste të tilla janë marrë masat që më parë.
Zëvendësi i Merkelit: Ministri i Financave Olaf Scholz
„Zëvendëskancelar” është një nocion jozyrtar, pasi ai nuk del në ligjin kushtetues gjerman. Në gjuhën e përditshme, megjithatë ai është futur aq shumë në përdorim, dhe me këtë nënkuptohet përfaqësuesi i kancelares. Në këtë post, Angela Merkel mund të vinte teorikisht edhe një politikan nga radhët e partisë së saj, Partisë Kristian-Demokrate, CDU. Në praktikë zëvendëskancelari (deri më tani nuk ka pasur ndonjë  grua) emërohet gjithmonë nga grupi parlamentar, i dyti në renditjen e votave. Aktualisht ky grup është Partia Socialdemokrate, SPD, pjesë e së cilës është Olaf Scholz.
Olaf Scholz
Në rregulloren e qeverisë gjermane, në paragrafin 8 është e parashikuar që ministri i Financave të përfaqësojë kancelaren Merkel, në rast nevoje edhe për një kohë të gjatë. Nëse kancelarja „e ka të pamundur kryerjen e detyrave në tërësi", atëherë Olaf Scholz do të përfaqësojë shefen e tij „në të gjithë spektrin e detyrave qeveritare".
Edhe anëtarë të tjerë të qeverisë kanë zëvendës
Edhe për rastin tjetër, - në krizën e Coronës i mundshëm, - që si kancelarja edhe përfaqësuesi i saj e kanë të pamundur të kryejnë detyrat, janë parashikuar veprimet e mëtejshme. Për çdo anëtar kabineti qeveritar në kuadër të rregulloreve janë emëruar zëvendës. Detyrat e Olaf Scholz në këtë rast do t'i kryente ministri i Ekonomisë, Peter Altmeier (CDU). Megjithatë në historinë federale gjermane nuk ka ndodhur asnjëherë, që një kancelar gjerman të jetë i sëmurë për një kohë të gjatë dhe të mos i kryejë detyrat qeveritare për një kohë.
</doc>
<doc docid='dw_52878049' lang='sqi' type='mono' source='https://www.dw.com/sq/sq/koment-corona-ditët-e-tmerrit/a-52878049' term='Corona'>
Pamjet nga veriu i Italisë janë të tmerrshme. Automjetet ushtarake ngarkohen në Bergamo në mbrëmje me kufoma të të vdekurve nga virusi Corona dhe largohen e shkojnë pjesërisht deri 100 kilometra larg, në qytete të tjera. Krematoriumi lokal nuk ka kapacitete të mjaftueshme për të djegur të gjitha viktimat në Bergamo. Rajoni është i mbingarkuar nga numri i madh i të vdekurve.
Nga dita në ditë po shtohet numri i të vdekurve me qindra të tjerë. Në tri ditët e fundit shifrat ishin të tmerrshme: 427, 627, 793... Ka raste kur vdesin të gjithë të vendosurit në ndonjë azil për pleq, apo gjysma e banorëve të ndonjë fshati në afërsi të Alpeve. Po vdesin mjekë, forcat sanitare, priftërinj. Vdekja ka përfshirë shumë vende të Evropës. Ekziston frika reale se vala e vdekjeve do të shtrihet edhe më shumë. Ajo që po shohim në Itali duket si një ogur i zi.
Pse?
Italia në luftë, Evropa dhe bota e shokuar e në frikë. Këto pamje në media deri para dy javësh janë dukur tërësisht të pamundura. Ka pak ngjarje të tjera që mund të krahasohen me zhvillimet e tanishme. Ndoshta cunami në jug të Azisë në vitin 2004, me të paktën 230.000 të vdekur.
Ndoshta edhe ngjarjet e vitit 1755 në Lisbonë, kur nga termeti vdiqën rreth 60.000 persona. Zhvillimet e asaj kohe kanë ndikuar në zhvillimet më vonë. Por një pyetje ka mbetur: pse? Këto zhvillime në natyrë janë trajtuar nga shumë filozofë, autorë, teologë... Ata mendojnë se zhvillimet në Lisbonë kanë shënuar një kthesë.
Kur shikojmë vitin 1755, atëherë edhe sot duhet të ndërgjegjësohemi, të rishikojmë parimet e jetës dhe vetëkuptueshmërinë e jetës së përditshme, duhet të mendojmë për solidaritetin dhe kufijtë tanë. Ata që sot flasin për dënimin e Zotit, kthehen në të kaluarën e origjinës, në fundamentalizëm.
Vdekja
Automjetet ushtarake në netët e Italisë janë një pamje që nuk harrohet. Një pamje që paralajmëron. Mjekët në Itali dhe politikanët në Gjermani kanë një thirrje të përbashkët: #Rrinështëpi! Mos u afroni me të tjerët. E përditshmja duhet të ngrihet. Shtrirja e sëmundjes duhet të ngadalësohet. Pamjet dhe skenat e Italisë dëshmojnë se sa seriozisht duhet të kuptohen këto thirrje. Mjekësia ende nuk ka përgjigje ndaj kësaj sëmundjeje. Ndaj kujdes!
Gjendja alarmante është edhe në shumë vende të tjera. Gjendje e rëndë është në Spanjë, SHBA... Vdekja ka mbërritur. Vdekja në vendet perëndimore është futur nën fasadat e arta të arritjeve të mëdha dhe po shënon rekorde.
Christoph Strack
Kujtimet
Automjetet ushtarake me të vdekur dëshmojnë se ky vend po lufton kundër një armiku të padukshëm. Viktimat janë kryesisht të moshuarit dhe personat me sëmundje të tjera. Ata që e njohin jetën në Itali e dinë se sa vend miqësor, i hapur, përplot jetë dhe me histori të jashtëzakonshme është ai. Një vend ku edhe fshatrat më të vogla respektojnë dhe festojnë të vdekurit, ruajnë kujtimet. Tani vdekja vjen e vetmuar, pa ceremoni varrimesh, vdekje pa emër. E kujtimet? Kur Corona të kalojë një ditë, dhimbja do të jetë e madhe. Varësisht nga numri i viktimave, jo vetëm në Itali por në mbarë Evropën.
427, 627, 793... numri i viktimave do të rritet, jo vetëm në Itali por edhe në vendet tjera. Edhe një kohë të gjatë, me javë të tëra. Ne duhet të ruhemi dhe të kemi kujdes për njëri-tjetrin. Duhet të mësojmë sërish vlerën e jetës. Zhvillimet e ditëve të sotme nuk duhet të harrohen!
</doc>
<doc docid='dw_52878245' lang='sqi' type='mono' source='https://www.dw.com/sq/sq/a-do-të-shtyhen-lojërat-olimpike-në-tokio/a-52878245' term='Corona'>
Stacioni hekurudhor në prefekturën japoneze Miyagi: Më shumë se 50.000 njerëz mblidhen në një vend, shumë prej tyre me maska mbi gojë. Jo, këtu nuk jepet vaksinë kundër Coronës, apo ndonjë ilaç tjetër. Këtu parakalon flaka olimpike. Mediat njoftojnë se këtu është krijuar një kolonë e gjatë 500 metra.
Të enjten e kaluar është nisur flaka olimpike në Japoni, në rrugëtimin e saj, pas ardhjes nga Greqia. Kjo flakë do të rrugëtojë deri në fillimin e Lojërave Olimpike nëpër të gjitha prefekturat e Japonisë. Pikënisja: Fukushima. Por Corona ka ndryshuar shumë ceremoni.
Komiteti Olimpik dhe OBSH
Komiteti Olimpik Ndërkombëtar (KON) ka vendosur që Lojërat Olimpike të zhvillohen në Tokio prej 24 korrik deri me 9 gusht. Por pandemia e virusit Corona mund t'i ndryshojë të gjitha. Komiteti do të vendosë tani varësisht nga sugjerimet e Organizatës Botërore të Shëndetësisë (OBSH), nëse Lojërat Olimpike do të zhvillohen në kohën e parashikuar, deklaroi kryetari i KON, Thomas Bach.
Qeveria në Japoni pohon se ata po vazhdojnë përgatitjet për mbajtjen e Lojërave Olimpike në kohën e parashikuar. Por shumëkush mendon se këto plane nuk janë reale, për shkak të gjendjes në shumë vende të botës. Rrugët e Berlinit, Nju Jorkut, Londrës apo Parisit janë sot të zbrazëta. Manifestimet e mëdha sportive janë për momentin të paparamendueshme. "Jemi duke bërë planet alternative - planet B, C, D - me orare të ndryshme", thuhet në komitetin organizativ.
Dëshpërimi
Organizatorët duhet të konsultohen me sportistët. Një nga kritikët nga Gjermania është edhe aktivisti dhe sportisti Max Hartung, drejtor i shoqatës së atletëve në Gjermani. Ai kërkon që kjo lojë të përfundohet dhe të merret një vendim përfundimtar për fatin e këtyre lojërave. Ai thotë se për vete ka vendosur: Në këto Lojëra Olimpike në Tokio, në kohën e parashikuar, nuk do të marr pjesë. Ai edhe vet është në karantinë vullnetare për momentin. "Kjo ma thyen zemrën, më vjen të qaj", thotë ai.
Hartung mendon se në marrjen e vendimit duhet të përfshihen edhe sportistët, të konsultohen, sepse Gjermania do të paraqitet në Tokio me 200 sportistë. Shumica prej tyre mendojnë se këto lojëra duhet të shtyhen.
Ngjashëm si Hartung mendojnë edhe sportistët Maximilian Schachmann, Nadine Apetz etjerë. Presidenti i atletëve Jürgen Kessing është i bindur se Lojërat në Tokio do të shtyhen.
Gati askush nuk stërvitet
Në kohën kur sportistët duhet të stërviteshin më së shumti për Lojërat Olimpike, ata janë të mbyllur nëpër shtëpi, për shkak të virusit Corona. Ka shumë prej tyre që janë madje edhe në karantinë, ndër ta edhe shumë hendbollistë gjermanë, sportistët në SHBA, Itali, Francë dhe shumë vende të tjera. Ata nuk kanë kushte normale për stërvitje, sepse shumë qendra sportive dhe pishina janë mbyllur. Edhe sportistët duhet të futen në karantinë kur shkojnë nga një vend në tjetrin.
Kampionati Evropian në futboll është shtyrë për vitin e ardhshëm. Ndërkohë që tani pritet të shtyhen edhe Lojërat Olimpike në Tokio, ku pritet të marrin pjesë mbi 11.000 sportistë nga mbarë bota, por edhe qindra mijëra shikues, gazetarë dhe të tjerë. Mundësia e infektimit në fshatin olimpik është tepër e lartë, rreziku tepër i madh. Ndaj ekspertët sugjerojnë shtyrjen e këtyre Lojërave Olimpike.
</doc>
<doc docid='dw_52881740' lang='sqi' type='mono' source='https://www.dw.com/sq/sq/angela-merkel-në-karantinë/a-52881740' term='Corona'>
Kancelarja Angela Merkel ka vendosur që vullnetarisht të futet në karantinë në shtëpi, pas konfirmimit të lajmit se është infektuar një mjek, tek i cili kancelarja ka qenë në kontroll ditën e premte. Vendimin e kancelares Merkel e  ka konfirmuar zëdhënësi i qeverisë Steffen Seibert. "Mjeku i cili i ka dhënë kancelares të premten një vaksinë kundër pneumokokeve, është diagnostifikuar sot pozitiv në virusin Corona", bëri të ditur zëdhënësi Seibert.
Kancelarja Merkel ka bërë menjëherë një test. Por Seibert tha se testimet do të vazhdojnë edhe ditët në vijim, sepse vetëm një test nuk mjafton.
Vetëm pak minuta para se të merret vesh ky lajm, kancelarja Merkel dha një konferencë shtypi, ku komunikoi vendimin e qeverisë dhe landeve të Gjermanisë, për ashpërsimin e masave kundër virusit Corona në vend. Për infektimin e mjekut të saj ajo është informuar pas përfundimit të konferencës me gazetarë.
</doc>
<doc docid='dw_52880649' lang='sqi' type='mono' source='https://www.dw.com/sq/sq/kriza-corona-gjermania-ndalon-kontaktet-sociale/a-52880649' term='Corona'>
Gjermania e ka kuptuar shumë seriozisht luftën kundër virusit Corona, ndaj ka ashpërsuar sot rregullat për dalje jashtë shtëpive apo banesave. Në dy javët e ardhshme në Gjermani ndalohen kontaktet mes njerëzve jashtë familjeve. Ndalohet dalja në rrugë e më shumë se dy personave së bashku. Mund të dalin edhe më shumë persona së bashku, por vetëm nëse janë anëtarë të rrethit të ngushtë familjar. Qëllimi nuk është ndalimi i daljes së njerëzve jashtë, por ndalimi i kontakteve sociale dhe ndërprerja e zinxhirit të përhapjes së virusit Corona, i cili në Gjermani ka marrë hov në ditët e fundit. Kështu u vendos në një konferencë telefonike të zhvilluar sot mes kancelares Angela Merkel dhe kryeministrave të landeve të Gjermanisë.
Merkel: Masat e domosodoshme
Kancelarja gjermane Angela Merkel deklaroi pas takimit se këto masa janë të domosdoshme, për të ngadalësuar dhe evituar përhapjen e virusit Corona. "Ne ende nuk kemi medikamente dhe vaksina. Ndaj duhet të ndërmarrim masa për parandalimin e përhapjes së virusit", theksoi Merkel. Kjo do të thotë se jeta në publik do të reduktohet sa më shumë që është e mundur - deri në minimum. Secili duhet të japë kontribuin për lufitimin e Coronës, tha Merkel. "Vetëm me respektimin e rregullave mund të shpëtojmë jetën e njerëzve", theksoi Merkel. Kancelarja tha se edhe ajo vet ka reduktuar të gjitha kontaktet dhe takimet që nuk janë të domosdoshme.
"Jetë apo vdekje"
Vendimi i sotëm është i domosdoshëm, sepse këtu "bëhet fjalë për jetë a vdekje", thanë disa nga kryeministrat e landeve gjermane. Rregullat e sotme parashikojnë ndalimin e të gjitha kontakteve të afërta mes njerëzve të panjohur - që do të thotë se në dy javët e ardhshme ndalohet puna e parukerive, salloneve të zbukurimeve, salloneve për tatuazhe, masazheve dhe të gjitha institucioneve ku kërkohet kontakt, apo afërsi me klientët.
Prej ditës së hënë (23.03.2020) njerëzit lejohet të shkojnë te mjeku, në barrnatore, në punë apo në dyqane. Lejohet pra edhe dalja për shetitje dhe sport, por vetëm nëse personat dalin vet ose me një person dhe ate në largësi prej më së paku 1,5 metra. Vendimi i sotëm parashikon mbylljen e objekteve të gastronomisë, pra restoranteve. Ato mund të punojnë, por vetëm për porosi me telefon. Ndalohen edhe të gjitha llojet e festimeve, e për ata që shkelin këto rregulla, parashikohen denime të rënda.
Denimet deri në 25.000 Euro
Kryeministri i landit të Renanisvë Veriore Vestfalisë, Armin Laschet si dhe krerët e disa landeve të tjera bën të ditur se ata që shkelin këto rregulla, do të denohen me denime shumë të larta. Laschet tha se në landin NRW denimet mund të shkojnë deri në 25.000 Euro.
</doc>
<doc docid='dw_52868227' lang='sqi' type='mono' source='https://www.dw.com/sq/sq/koment-i-të-ftuarit-në-vend-të-luftojë-coronën-milorad-dodik-lufton-kundër-bosnjë-hercegovinës/a-52868227' term='Corona'>
Tani ajo është prezente kudo – pandemia botërore e Coronës. Menjëherë tema shumë të rëndësishme kanë kaluar në plan të dytë, shtetet e botës kanë filluar luftën kundër një virusi në përhapje gjithnjë e më të shpejtë. Në këtë kohë liderët politikë në vendet e Europës veprojnë në mënyra të ndryshme. Në BE si edhe në Ballkan. Një palë e kupton, se tani bëhet fjalë për njerëzit, dhe jo për vetë ata. Të tjerë vazhdojnë t'i bien po atij fyelli si më parë dhe krenohen me masat e veta kundër Coronës, në vend që të evaluojnë dijen aktuale mbi virusin dhe mbi këtë bazë të bëjnë korrigjimet e nevojshme të masave që duhen zbatuar sa më shpejt.
Mes politikanëve të Bosnjë-Hercegovinës, rregullisht të paaftë për ndonjë ujdi po zhvillohet përballë sfidës së pandemisë një gatishmëri e habitshme për kthim në bashkëpunim mes dy njësive administrative të entiteteve të Republikës Srpska dhe Federatës së Bosnjë-Hercegovinës. Megjithatë gjendja në të gjithë Bosnjen mbetet problematike.
Bashkëpunim vetëm për pandeminë
Për shkak të Coronës u takuan për herë të parë së bashku politikanët drejtues në Republikën Srpska dhe Federatën e Bosnjë-Hercegovinës pas 13 muajsh bllokade të krjimit dhe bllokimit të qeverisë së përgjithshme të Bosnjes. Ata u konsultuan për masa të menjëhershme dhe shpallën gjendjen e jashtëzakonshme kombëtare. Madje edhe Milorad Dodik, anëtar i presidencës treanëtarëshe të të gjithë Bosnjes dhe përkrahës i idesë së shpërbërjes së këtij shteti, hoqi dorë nga bllokada e zakonshme e institucioneve të përbashkëta, por vetëm në lidhje me pandeminë. Bllokimi i institucioneve shtetërore do të vazhdojë të mbetet në fuqi.
Gjendja në Bosnje vazhdon pra të mbetet problematike. Politikanë të papërgjegjshëm vazhdojnë ende të minojnë aftësinë funksionuese të shtetit boshnjak. Le të kujtojmë: Në shkurt Gjykata Kushtetuese boshnjake dha vendimin, se jo etnitetet, por shteti i përbashkët lejohet të zotërojë prona agrare. Më parë parlamenti i Republikës Srpska kishte miratuar një ligj, që pikërisht këto toka ia jepte etnitetit serb. Milorad Dodik e refuzoi vendimin. Ai bllokon që nga publikimi i vendimit bashkëpunimin me institucionet e shtetit të përgjithshëm boshnjak, me qëllim ndryshimin e përbërjes së Gjykatës Kushtetuese - e me këtë të mundësojë një ligj të ri, ndryshe.
Deri më tani në Gjykatën Kushtetuese boshnjake krahas dy boshnjakëve, dy serbëve dhe dy kroatëve janë pjesë edhe tre gjykatës ndërkombëtarë, që zgjidhen nga Gjykata Europiane për të Drejtat e Njeriut. Pak kohë më parë gjykatësja gjermane, Prof. Angelika Nussberger, ish-zëvendëspresidente e kësaj gjykate u zgjodh në Gjykatën Kushtetuese të B-H. Këtë përbërje kërkon të ndryshojë Dodik, e të nxjerrë nga funksioni të vetmin institucion funksionues të pavarur të të gjithë shtetit boshnjak.
B-H nuk do të përfitojë dot nga ndihmat e BE
Në kulmin e krizës së Coronës, Dodik kërkon të bëjë një puç të hapur shtetëror: Bosnja duhet të zhduket, me qëllim, që ai i vetëm të sundojë në një Republikë Srpska të pavarur. Në BE për shkak të pandemisë është rritur gatishmëria për të mbështetur financiarisht sistemet shëndetësore të vendeve të Ballkanit Perëndimor. Komisioni Europian kërkon përmes fondit të solidaritetit t'u ofrojë ndihmë jo vetëm vendeve anëtare, por edhe vendeve kandidate si Mali i Zi, Serbia, dhe Turqia (të treja vendet kanë hapur bisedimet e anëtarësimit me BE, shën red.)
Kjo nuk i vjen në ndihmë B-H. Tonino Picula, socialdemokrat, ish-ministër i Jashtëm i Kroacisë dhe eurodeputet, propozoi në Parlamentin Europian që mjetet financiare që nuk përdoren t'i vijnë në ndihmë pa burokraci edhe vendeve të tjera të Ballkanit Perëndimor si Kosovës, Shqipërisë, B-H dhe Maqedonisë së Veriut. Por për shkak se qeveria e përgjithshme për shkak të bllokadës së Dodikut nuk ka miratuar deri më sot buxhetin, ky vend nuk mund të pretendojë për ndihmat financiare nga BE.
Christian Schwarz-Schilling
Edhe në një situatë të jashtëzakonshme, Milorad Dodik vë interesat e tij etnike-nacionale hapur mbi interesin urgjent të qytetareve e qytetarëve të B-H. Ai nuk kërkon të sigurojë vetëm kufijtë e jashtëm boshnjakë, por edhe kufirin e brendshëm të etnitetit përmes policisë së Republikës Srpska, - një shkelje e qartë kushtetuese, sepse sipas Marrëveshjes së Dejtonit nuk ka kufij mes etniteteve boshnjake, por vetëm „boundary lines" - vija ndarëse. Dodik nuk humb kohë as në ditë krize të ndjekë qëllimet e tij.
Bosnjë-Hercegovina e ka humbur ndërkohë aftësinë funksionuese si një shtet i përbashkët. Nga brenda ky vend nuk mund të mbrohet më nga kolapsi. Vetëm ndihma nga jashtë mund ta shpëtojë. Për shkak të pandemisë së Coronës, bashkësia ndërkombëtare nuk duhet të japë vetëm ndihmë mjekësore, por edhe ndihmë të menjëhershme financiare. Kjo për të forcuar unitetin e vendit, mënjanuar konfliktet potenciale e për të penguar një shpërbërje të plotë të Bosnjes.
Prof. Dr. Christian Schwarz-Schilling ka qenë nga viti 1982 deri në vitin 1992 ministër federal i Postës dhe Telekomunikacionit. Në shenjë proteste kundër qëndrimit të qeverisë gjermane në luftën e Bosnjes, ai e dorëzoi postin. Në vitin 2006/2007 ka qenë dy vite Përfaqësues i Lartë i BE për Bosnje-Hercegovinën.
</doc>
<doc docid='dw_52870105' lang='sqi' type='mono' source='https://www.dw.com/sq/sq/curevac-vaksina-kundër-coronës-e-mundur-në-vjeshtë/a-52870105' term='Corona'>
Kreu i firmës bioteknologjike gjermane në Tybingen, CureVac, Franz Werner Haas ka bërë të ditur, se nga vjeshta është i mundur furnizimi i dhjetëra mijëra vetëve me një vaksinë kundër virusit Corona. Të dhënat përkatëse për këtë do të jenë gati në tremujorin e tretë të vitit, tha Haas për revistën gjermane „Wirtschaftwoche" - Java Ekonomike. „Nëse të dhënat janë të mira, dhe autoritetet japin OK-in e tyre, atëherë mund të fillojmë që këtë vit me një studim të gjerë." Dhjetëra mijëra vetë mund të marrin ndërkohë vaksinën, tha Haas. „Nëse vaksina për masën e gjerë është në dispozicion këtë vit apo në vitin 2021, kjo varet nga konkluzionet e studimeve klinike dhe vendimi i autoriteteve përkatëse."
Në një repart ekzistues mund të prodhoheshin sipas tij „në vit 200-400 milionë doza vaksine" kundër virusit Corona. Faza e parë e prodhimit ndërkohë ka filluar. CureVac, që së fundmi mori nga Bashkimi Europian 80 milionë euro mbështetje, kërkon ta përdorë investimin e BE për zgjerimin e reparteve të prodhimit. Në vitin 2022 zgjerimi i repartit mund të jetë në funksion. "Aty mund të prodhojmë në vit 1 miliardë doza vaksine dhe më shumë kundër virusit”, tha Haas për gazetën. Reparti mund të përdoret edhe për prodhimin e vaksinave të tjera, në rast të shpërthimeve të ngjashme të epidemive.
Në mes të marsit u bë e ditur, se presidenti Donald Trump ishte përpjekur për të siguruar ekskluzivisht për SHBA një vaksinë kundër Coronës me një shumë të lartë financiare. Pas disa raportimeve në media, firma deklaroi, se nuk ka pasur një përpjekje të tillë të presidentit amerikan.
la/afp
</doc>
<doc docid='dw_52865071' lang='sqi' type='mono' source='https://www.dw.com/sq/sq/thirrja-për-një-shtet-që-përkujdeset-për-të-gjitha/a-52865071' term='Corona'>
Sado vrastare, sado katastrofale, sado ekstreme që është edhe kriza e shkaktuar prej virusit Corona – e madje ajo mund të ashpërsohet edhe më shumë: një ditë ajo do të kalojë. Por bota pas saj do të jetë ndryshe. Frikërat, vuajtja, që ka përhapur virusi, do të jehojnë gjatë në shpirtërat e njerëzve. Shumë qytetarë në Perëndimin me mirëqenie – shumë më fort se deri tani – do të kërkojnë një shtet të fortë; një shtet që t'i mbrojë ata më shumë se deri më sot. Sepse vetëm shteti mundet, nëse është në gjendje, të luftojë rreziqe të tilla si një pandemi.
Këto janë lajme të këqia për sipërmarrjet; Më shumë shtet do të thotë më shumë taksa, më shumë burokraci dhe rregulla, procese të gjata vendimmarrjeje dhe më pak para në xhepat e konsumatorëve. E kësisoj më pak konsum e rritje ekonomike. Megjithatë nëse është ky çmimi, në mënyrë që kriza si kjo të mos përsëriten, atëherë shumica në Gjermani e në Europë do ta pranojnë një zhvillim të tillë, madje do ta mirëpresin.
Shteti kërkon bashkëvendosje
Shteti duhet t'i zgjidhë problemet: mundësisht të shpëtojë të gjitha sipërmarrjet dhe vendet e punës. Ai duhet të sigurojë me zemërgjerësi garanci, të kujdeset për uljen e taksave, të bëhet bashkëaksioner në sipërmarrjet e mëdha të rrezikuara financiarisht. E pikërisht kështu kanë nisur të veprojnë qysh tani qeveritë e shteteve në BE, Britani të Madhe, SHBA apo Kanada. Çdo ditë e më shumë që kriza vazhdon, humbet besimi në treg dhe rritet dëshira për një shtet që rregullon gjithçka dhe të mbron.
Miodrag Soric
Një mësim do ta nxjerrë shteti nga kriza: të bashkëvendosë më fort se deri tani p.sh. se ku do të prodhohen dhe konfeksionohen medikamentet. Eshtë madje jo vetëm e rëndësishme, se ku ato mund të prodhohen më lirë si p.sh. në Kinë apo në Indi. Por vendimtare është, që të mund të sigurohet, se rezervat e medikamenteve në rast krize janë të mjaftueshme. Paçka se kjo do të thotë, që do të rritet çmimi për preparate të rëndësishme, nëse ato sërish do të prodhohen më shumë në Perëndim dhe jo më në vendet me paga të ulëta. Qytetarët do ta pranojnë këtë. Më shumë siguri nuk mund të arrihet pa kosto.
Kjo vlen për medikamentet, por edhe për produkte dhe shërbime të tjera. Të gjitha, që janë të rëndësishme për mbarëvajtjen sociale dhe ekonomike të një shteti, nuk duhen zhvendosur më jashtë vendit. Ekspertët e quajnë këtë „infrastrukturë kritike". Se çfarë bën pjesë këtu e çfarë jo, kjo për një kohë të gjatë nuk ka qenë e qartë në Gjermani. Në të ardhmen në rast pasigurie prodhimi do të bëhet në vend.
Por shteti mund të jetë edhe problemi në vend të zgjidhjes
Megjithatë thirrja për më shumë shtet që kujdeset për gjithçka mund të krijojë më shumë probleme se sa t'i zgjidhë ato. Le të sjellim në vëmendje: Pandemia Corona e pati zanafillën në një shtet totalitar, që kontrollon gjithçka. Një shtet, që hiqet se mbron qytetarët e vet – e megjithatë nuk ishte në gjendje ta shmangte atë. Një shtet, i cili nuk ka mësuar asgjë prej një epidemie të ngjashme në të kaluarën. Politikanëve, vendimmarrësit në një shtet totalitar si Kina, nuk u duhet të përgjigjen para qytetarëve të tyre. Le ta themi fare pa arrogancë dhe prepotencë dështimin e Pekinit. Por se si do t'i bëjnë ballë krizës BE-ja dhe SHBA-ja ndërkohë është ende një pikëpyetje e madhe.
Më shumë shtet nuk do të thotë automatikisht më shumë mbrojtje e qytetarëve. Në një demokraci të mirëfilltë është qytetari kritik që thotë fjalën e tij, ai që duhet të marrë përgjegjësi bashkë me shtetin për të përballuar një krizë si kjo e tanishmja.
</doc>
<doc docid='dw_52852346' lang='sqi' type='mono' source='https://www.dw.com/sq/sq/prof-hoyer-kush-ka-frikë-tani-është-i-ndershëm/a-52852346' term='Corona'>
DW: Kriza e Coronës na e bën të qartë, se jemi futur në një kohë të rrezikshme: jeta publike është e kufizuar, kufijtë janë mbyllur, vendet shpallin gjendjen e jashtëzakonshme, fëmijët nuk po shkojnë në shkollë. Mes europianëve është përhapur panik dhe frikë. Si e interpretoni ju këtë moment?
Jürgen Hoyer: Frika e drejton vëmendjen e njeriut tek rreziku. Pra është e natyrshme që njerëzit tani kanë frikë. Kësaj i shtohet një frikë difuze, e papërcaktuar qartë, sepse nuk e dimë si do të vazhdojë gjendja. Një frikë genuine e njeriut është frika nga e panjohura. Ne nuk e dimë, se sa kohë do të zgjasë kjo, se cilat do jenë pasojat, që do të sjellë kriza. Pra është ajo ndjenja e pafuqisë që na bren, kur nuk kemi më kontrollin si njeri. Kjo sjell më shumë frikë.
Si të veprosh që ta përballosh frikën në raste krizash?
Nuk ka ndonjë truk që e heq si me magji këtë emocion, sepse kjo do të thotë, që të mohosh realitetin. Kush ka frikë tani, thjesht është i ndershëm. Mënyra më e mirë është të thuash: frikën e kam, më vërdalliset një lëmsh, po çfarë do të thotë kjo konkretisht? Sepse frika ka të njëjtën ecuri si emocionet e tjera: vijnë dhe ikin sërish. Në javët e ardhshme nuk do të kalojë asnjë ditë, në të cilën nuk do ketë shqetësime, se si do të kalojë kjo situatë me Coronën e si do të jetë gjendja pas kësaj. Pasojat nuk dihen - gjërat nuk do të jenë më si më parë. Natyrisht që në një situatë të tillë je i shqetësuar.
Por dikur vëmendja automatikisht drejtohet tek gjëra të tjera. Në fund të fundit bota nuk po fundoset. Natyra është aty, shtëpia, makina. Absolutisht që ka një rrezik - por ai nuk rrezikon gjithçka e çdo gjë, por aspekte të caktuara të jetës.
Përditë ka raste vdekjeje për shkak të sëmundjes së mushkërive të shkaktuar nga Corona. Mendimet vërtiten rreth vdekjes këto kohë. Një temë e vështirë për të biseduar apo jo?
Njerëzit që bëjnë pjesë në grupet e rrezikut duhet të kenë kujdes, që të mos infektohen. Personat në moshë të madhe për shkak të mosfunksionimit si duhet të sistemit imunitar dhe organave kanë një rrezik më të madh për të ndërruar jetë. Të afërmit nuk duan që ta përjetojnë këtë dhe për këtë vërtet, që mund të bisedohet. Vdekjes si temë vërtet që njerëzit i ikin dhe ajo trajtohet si tabu. Por askush nuk ka vdekur, se ka vrarë mendjen për vdekjen.
Shumë vetë tani punojnë nga shtëpia, dhe kanë reduktuar kontaktet sociael, për të ngadalësuar përhapjen e virusit. Cilat rekomandime keni ju që distanca sociale dhe karantina të mos kthehen në shkatërruese për njeriun?
Ky është një shans për të improvizuar dhe për të qenë kreativë. Duhet të reflektosh, se cilat punë vërtet kanë kuptim këto kohë. Ajo që mund të bëhet tani është sporti. Edhe në karantinë mund të bësh lëvizje. Kush ka dëshirë të lexojë apo të studiojë gjëra të ndryshme mund ta bëjë këtë tani. Interneti funksioni, me smartphone mund të mbash kontaktet me njerëzit. Ka shumë gjëra të tjera që mund të bësh, jo vetëm të shohësh serialë para televizorit. Gjërat që nuk i ke kryer në të shkuarën mund t'i bësh këto kohë. Karantina është moment i mirë psh. për të bërë deklarimin fiskal.
Prof. Dr. Jürgen Hoyer, ekspert për psikozën e frikës
A mundet që një pandemi si Corona të shkaktojë edhe probleme psikologjike?
Frika afatshkurtër nuk ka pasoja në shëndetin e njeriut. Por reduktimi i aktiviteteve fizike apo të aktiviteteve të tjera janë të dëmshme për njerëzit që kanë një tendencë depresive apo një tendencë melankolie, mbylljeje në vetvete, apatie apo humbjen e interesit. Për këta njerëz ky izolim nuk është i mirë. Edhe këtu vlen ajo që thashë më parë. Mundësisht qëndroni sa më aktivë. Edhe brenda katër mureve ka shumë gjëra të mira që mund të bëhen. Më e bukura në jetë është një bisedë e mirë, dhe kjo mund të bëhet në çdo kohë edhe në karantinë.
Prof. Dr. Jürgen Hoyer është profesor i psikoterapisë në Universitetin Teknik të Drezdenit. Në fokus të studimeve të tij janë psikoza e frikës dhe depresioni.
</doc>
<doc docid='dw_52847824' lang='sqi' type='mono' source='https://www.dw.com/sq/sq/corona-dhe-të-drejtat-themelore-çfarë-i-lejohet-shtetit/a-52847824' term='Corona'>
Landi i Bavarisë ndërkohë e ka shpallur gjendjen e katastrofës dhe kësisoj ka ecur shumë përpara në Gjermani në luftën kundër virusit Corona. "Gjithçka duhet të shkojë në një drejtim në një formë të koordinuar bashkarisht", tha kryeministri bavarez, Markus Söder gjatë një konference shtypi të hënën (16.03) në Mynih. Ekipet e ndihmës, zjarrëfikësit dhe shërbimi i emergjencës mund të vihen tani nën një komandë. Normalisht drejtimi i tyre është kompetencë e komunave ose e qarqeve në lande dhe qytete. Tani mund të qeverisë Ministria e Brendëshme e landit.
Gjithashtu në Bavari tani të gjitha spitalet janë nën mbikqyrjen e shtetit: Ato duhet të përqëndrohen në luftën kundër Corona-s. Në situatën e katastrofës, jo vetëm në Bavari, mund të përpilohen listat e mjekëve në pension ose mjekëve të shtëpisë, të cilët mund të angazhohen në rast emergjence.
Në rast nevoje ata duhet të paraqiten në spitale. Por në detaje nuk ka dallime, sepse secili land i federatës ka një ligj të vetin për mbrojtjen nga katastrofat.
Kryeministri iBavarisë, Markus Söder
Në rast serioz janë të mundura ndërhyrjet e shtetit
Në mbarë federatën ndërkohë po veprohet mbi bazën e ligjit të vitit 2001 për mbrojtjen nga infeksionet. Në të parashikohen në rast nevoje edhe kufuzime të forta të të drejtave të qytetarit. Sipas nenit 17 është fjala për lirinë e qytetarit, lëvizjen e lirë, lirinë për t'u grumbulluar dhe pacënueshmërinë e banesës.
Një ndalim për grumbullimet në grupe të mëdha është ndërkohë në mbarë federatën në fuqi. Edhe karantina për rastet e dyshuara organizohet sipas ligjit të mbrojtjes nga infeksionet. Ndalimi në përgjithësi i qarkullimit ende nuk është shqiptuar në Gjermani, por është i mundshëm.
Merkel: Kufizimet "të pashmangshme, për të shpëtuar jetë"
Kancelarja Angela Merkel iu lut popullsisë për mirëkuptim për masat e kufizimet që janë vendosur. E di sa e prekin këto mbyllje jetën tonë dhe imazhin tonë për demokracinë, për të cilat kanë rënë dakord Qeveria Federale dhe qeveritë e landeve. Janë kufizime që nuk kanë ekzistuar kurrë më parë në Republikën Federale." Më lejoni t'ju siguroj: "për dikë si unë, për të cilin liria e lëvizjes dhe e udhëtimit ishte një e drejtë e fituar me luftë të mundimshme, kufizime të tilla mund të justifikohen vetëm me domosdoshmërinë absolute. Ato nuk duhet të merren kurrë me lehtësi dhe në një demokraci duhet të jenë vetëm të përkohshme – por në këtë moment ato janë të domosdoshme për të shpëtuar jetë", tha kancelarja.
Kancelarja Angela Merkel
Në rast katastrofe, për secilin land në bazë të ligjit të vet landit, janë të mundshme kufizimet e mëtejshme. Shembulli i Tyringjisë tregon, se deri ku mund të arrijnë këto masa: Në rast se një zonë preket fort prej virusit Corona ajo mund të izolohet e tëra. Rrugët për atje mund të kontrollohen, në mënyrë që askush të mos hyjë e të dalë që andej. I ashtuquajturi sekreti i komunikimit në distancë mund të shfuqizohet, telefonatat mund të përgjohen. Edhe e drejta ndaj pronës - shtëpia apo trualli - mund të kufizohen. Eshtë e mundur që atje të strehohen të tjerë.
Edhe qytete të veçanta mund të shpallin emergjencën e katastrofës. Në sfondin e krizës Corona qyteti Halle i ka ndërmarrë këto masa. Kufizimet përkatëse bazohen në ligjin e mbrojtjes nga katastrofat të landit të Saksoni-Anhaltit.
Qeveria federale mund të shpallë "gjendjen e mergjencës"
Një ligj federal të mbrojtjes nga katastrofat nuk ka, por janë të ashtuquajturat ligje të gjendjes së emergjencës. Në to bëhet dallimi mes skenarëve të ndryshëm si për raste kërcënimi nga jashtë apo nga brenda vendit, pra si p.sh. për epidemi apo sulm ushtarak.
Kjo paketë ligjore si plotësim i ligjit themeltar është vendosur më 1968 - pas diskutimeve shumë të ashpra. Shqetësimi për një shtet të ri autoritar asokohe ishte mjaft i madh. Diktaturën nacionalsocialiste, ngjitja në pushtet e së cilës u lehtësua në fund prej një dekreti emergjence të lëshuar nga Republika e Vajmarit, u kishte hyrë asokohe të tërëve deri në palcë. Shteti, argumentonin atëherë kritikët e ligjeve të emergjencës, kurrë më nuk duhet të mund t'i shfuqizojë kaq "lehtë" të drejtat e qytetarëve.
Ligjet e emergjencës synojnë në radhë të parë që të centralizojnë reagimin e shtetit ndaj një situate emergjence. Në një shtet federal si Republika federale e Gjermanisë është e përcaktuar qartë, se çfarë lejohen dhe çfarë nuk lejohen të bëjnë landet dhe federata. Nëse e gjithë Gjermania rrezikohet, kompetencat ripërcaktohen. Federata mund të marrë misionin e kontrollit mbi policët e landeve ose të mobilizojë ushtrinë brenda vendit. Në një rast të tillë landet do të marrin udhëzimet qendrore nga Berlini, gjë që duhet ta zbatojnë.
Edhe në "gjendje emergjence" janë të kushtëzuara kufizime të ndjeshme të të drejtave themelore. Sekreti i dërgesave postare mund të shfuqizohet. Qytetarëve mund t'u hiqet përkohësisht e drejta e lëvizjes së lirë, sepse duhet të shpallet gjendja e emergjencës. Deri më sot asnjëherë në historinë e Republikës Federale nuk ka ndodhur kjo. Ndaj ende nuk ka asnjë përvojë me zbatimin në praktikë të këtyre ligjeve.
</doc>
<doc docid='dw_52846675' lang='sqi' type='mono' source='https://www.dw.com/sq/sq/ushtarët-gjermanë-në-luftën-corona/a-52846675' term='Corona'>
"Ne të gjithë duhet të jemi të ndërgjegjshëm, që lufta kundër virusit Corona është një maratonë", tha ministrja e Mbrojtjes Annegret Kramp-Karrenbauer në Berlin. "Ne po përgatitetmi, që nëse kapacitetet e forcave civile të arrijnë në limitet e tyre, të mbështes me asetet e veta Bundswehr-i", shtoi ajo duke pasur parasysh rezervistët në sektorin e shërbimit sanitar.
Sipas të dhënave të saj në njësinë e rezervistëve ndërkohë janë të organizuar rreth 120.000 rezerviste dhe rezervistë. Ajo tha, se parashikon që për rreth 75.000 syresh janë në dispozicion dhe të gatshëm për veprim menjëherë. Në sektorin e shërbimit sanitar kanë nisur përgatitjet qysh javën e kaluar. Deri të enjten (19.03) pasdite janë paraqitur mbi 2000 rezervistë, prej të cilëve 935 mund të angazhohen menjëherë.
Bundeswehr-i sidoqoftë ndihmon edhe tani në drejtime të ndryshme, theksoi ajo. Ndërkohë ka 50 kërkesa bazuar në nenin  35 të ligjit themeltar. Kërkesat kanë të bëjnë si me material mbrojtës e deri tek mbikqyrja e objekteve me infrastrukturë kritike, detyra logjistike e deri tek ndërtimi i shtrateve të emergjencës.
Ndërkohë 52 të infektuar
Qëllimi kryesor i forcave të armatosura është, që të sigurojnë gatishmërinë për veprim si brenda edhe jashtë vendit. Sfida e madhe është, se ndërkohë Bundeswehr-i sipas të dhënave të Inspektorit të Përgjithshëm, Bernhard Zorn ka 52 të infektuar dhe gjithsej 397 raste të dyshuara për infeksion. Kramp-Karrenbauer theksoi, se aftësia për veprim është e garantuar, se kjo vlen për të gjithë ata që e kanë të detyrueshëm shërbimin ushtarak.
Ndërkohë është i përjashtuar vetëm kualifikimi i ushtarëve në Irak, tha  Zorn. Kramp-Karrenbauer tha, se brenda kësaj jave ajo do të bisedojë me ministrat e Mbrojtjes të vendeve të BE-së, se çfarë sfidash i presin aktualisht forcat e armatosura.
nob/AR (rtr, dpa, epd)
</doc>
<doc docid='dw_52842890' lang='sqi' type='mono' source='https://www.dw.com/sq/sq/merkel-është-serioze-merreni-seriozisht-edhe-ju/a-52842890' term='Corona'>
Të dashura bashkëqytetare, të dashur bashkëqytetarë,
për momentin, virusi korona po e ndryshon në mënyrë dramatike jetën në vendin tonë. Ideja që kemi ne për normalitetin, për jetën publike, për jetën sociale – të gjitha këto po vihen në provë si kurrë më parë. Miliona prej jush nuk mund të shkojnë në punë, fëmijët tuaj nuk mund të shkojnë në shkolla ose kopshte, teatrot, kinematë dhe dyqanet janë të mbyllura, dhe, ndoshta çfarë është më e vështira: na mungojnë takimet, të cilat, në rrethana të tjera, janë aq të vetëkuptueshme. Natyrisht, në situata të tilla, secili prej nesh është plot pyetje dhe plot shqetësime për si do të vijojë.
Po ju drejtohem sot në këtë mënyrë të pazakontë, sepse dua t'ju them se çfarë na prin në këtë situatë mua, si Kancelare, dhe të gjithë kolegëve të mi në Qeverinë Federale. Është pjesë e një demokracie të hapur: që vendimet politike t'i bëjmë transparente dhe t'i shpjegojmë. Që t'i arsyetojmë sa më mirë veprimet tona dhe t'i komunikojmë, në mënyrë që të bëhen të kuptueshme.
Kam besim të fortë, se ne do ta kalojmë këtë detyrë, nëse të gjithë qytetaret dhe qytetarët e kuptojnë vërtet si detyrën e TYRE.
Prandaj, më lejoni të them se: Është serioze. Merreni seriozisht edhe ju. Që nga Bashkimi i Gjermanisë, jo, që nga Lufta e Dytë Botërore për vendin tonë nuk ka pasur një sfidë ku solidariteti ynë i përbashkët të jetë kaq i rëndësishëm.
Unë do të doja t'ju shpjegoja se ku jemi në epideminë aktuale, se çfarë po bëjnë qeveria federale dhe nivelet shtetërore për të mbrojtur të gjithë në bashkësinë tonë dhe për të kufizuar dëmet ekonomike, sociale dhe kulturore. Por unë gjithashtu do të doja t'ju transmetoja se përse nevojiteni edhe ju dhe se si mund të ndihmojë secili prej jush.
Sa i përket epidemisë - dhe gjithçka që ju tregoj për të rrjedh nga konsultimet e vazhdueshme të Qeverisë Federale me ekspertët e Institutit Robert Koch dhe shkencëtarët dhe virologët e tjerë: Në të gjithë botën po bëhen hulumtime me trysni të lartë, por ende nuk ka as terapi kuruese e as vaksinë kundër virusit corona.
Për sa kohë që është kështu, ka vetëm një gjë, dhe kjo është çka na udhëheq në të gjitha veprimtaritë tona: të ngadalësojmë përhapjen e virusit, ta zgjasim atë me muaj, për të fituar kohë. Kohë, që shkenca të zhvillojë një barnë dhe një vaksinë. Por, mbi të gjitha, edhe kohë, që ata që sëmuren, të mund të marrin kujdesin më të mirë të mundshëm.
Gjermania ka një sistem shëndetësor të shkëlqyer, ndoshta një nga më të mirët në botë. Kjo mund të na japë besim. Por edhe spitalet tona do të ishin tërësisht të mbingarkuara, nëse brenda një kohe shumë të shkurtër do të shtroheshin shumë pacientë që do të sëmureshin rëndë nga korona. Nuk janë thjesht shifra abstrakte statistikash, janë një baba ose gjysh, një nënë ose gjyshe, një partner ose partnere, ata janë njerëz. Dhe ne jemi një bashkësi që llogarit çdo jetë dhe çdo person.
Së pari, do të doja të përfitoja nga ky rast për t'iu drejtuar të gjithëve që punojnë si mjekë, në shërbimin e infermierisë ose në ndonjë funksion tjetër në spitalet tona dhe në përgjithësi në sektorin e kujdesit shëndetësor. Ju jeni në ballë të kësaj beteje për ne. Jeni të parët që shihni të sëmurët dhe ata që humbin jetën kur infektimi është i rëndë. Dhe çdo ditë prapë shkoni në punë dhe jeni atje për njerëzit. Ajo që ju bëni është e jashtëzakonshme, dhe për këtë ju falënderoj nga thellësia e zemrës.
Pra: Duhet ta ngadalësojmë virusin në rrugën e tij nëpër Gjermani. Dhe këtu duhet të bëjmë gjithsesi një gjë dhe kjo është ekzistenciale: ta reduktojmë jetën publike sa më shumë që të jetë e mundur. Natyrisht, me arsye dhe masë, sepse shteti do të vijojë të funksionojë, sigurisht, furnizimi do të jetë i siguruar, dhe ne duam të ruajmë sa më shumë aktivitete ekonomike. Por gjithçka që mund të rrezikojë njerëzit, gjithçka që mund të dëmtojë individin, por edhe komunitetin, tani duhet ta reduktojmë.
Ne duhet ta kufizojmë sa të mundemi rrezikun që njëri të infektojë tjetrin. Unë e di se sa dramatike janë kufizimet që tani: nuk ka më evente, nuk ka panaire tregtare, nuk ka koncerte dhe, për momentin, nuk ka as shkolla, as universitete, as kopshte, as lojëra në sheshet lojrash. E di sa e prekin këto mbyllje jetën tonë dhe imazhin tonë për demokracinë, për të cilat kanë rënë dakord Qeveria Federale dhe qeveritë e landeve. Janë kufizime që nuk kanë ekzistuar kurrë më parë në Republikën Federale.
Më lejoni t'ju siguroj: për dikë si unë, për të cilin liria e lëvizjes dhe e udhëtimit ishte një e drejtë e fituar me luftë të mundimshme, kufizime të tilla mund të justifikohen vetëm me domosdoshmërinë absolute. Ato nuk duhet të merren kurrë me lehtësi dhe në një demokraci duhet të jenë vetëm të përkohshme  – por në këtë moment ato janë të domosdoshme për të shpëtuar jetë.
Kjo është arsyeja se përse nga fillimi i kësaj jave kanë hyrë në fuqi kontrollet e rrepta kufitare dhe kufizimet e hyrjes për disa nga fqinjët tanë më të rëndësishëm. Për ekonominë, kompanitë e mëdha dhe bizneset e vogla, për ndërmarrjet e vogla, dyqanet, restorantet dhe ata që janë në profesion të lirë, që tani është shumë e vështirë. Javët e ardhshme do të jenë edhe më të vështira. Ju siguroj se Qeveria Federale po bën gjithçka që mundet për të zbutur ndikimin mbi ekonominë – dhe mbi të gjitha për të ruajtur vendet e punës. Ne mund dhe do të përdorim gjithçka që duhet për të ndihmuar sipërmarrësit dhe punëtorët tanë gjatë këtij testi të vështirë.
Dhe të gjithë mund të jenë të sigurt se furnizimi me mjetet e jetesës është i siguruar në çdo kohë, dhe nëse raftet zbrazen për një ditë, ato do të rimbushen. Çdokujt që shkon në supermarkete, do të doja t'i thosha: Ka dhe ka patur gjithmonë kuptim të mbahen stoqe. Por me masë. Blerjet masive thua se gjithçka do të mbarojë, janë të pakuptimta dhe krej josolidare.
Dhe më lejoni të shpreh edhe këtu falënderimet e mia për njerëzit që rrallë i falenderojmë. Ata që në këto ditë rrinë ulur te arka e një supermarketi ose mbushin rafte, po bëjnë një nga punët më të vështira që bëhen sot. Faleminderit që jeni aty për bashkëqytetarët tuaj dhe kujdeseni që çdo gjë të funksonojë siç duhet.
Tani të vijmë tek çfarë është më urgjente sot për mua: Të gjitha masat e marra nga qeveria nuk do të bënin efekt, nëse nuk do të përdorim mjetin më efektiv për të parandaluar që virusi të përhapet shumë shpejt: Ky është ne vetë. Sikurse gjithçkush, pa asnjë dallim, mund të preket nga virusi, ashtu edhe gjithkush tani duhet të ndihmojë. Së pari duke e marrë seriozisht se çfarë kërkohet sot. Të mos  biem në panik, por edhe askush të mos mendojë, për asnjë moment, se ai ose ajo nuk ka ndikim. Të gjithë llogariten, na duhen përpjekjet e të gjithëve.
Kjo është ajo që na tregon një epidemi: Sesa të prekshëm jemi të gjithë, sa të varur nga sjellja e kujdeshme e të tjerëve, por edhe: sesi mund ta mbrojmë dhe forcojmë njëri-tjetrin duke vepruar së bashku. Kjo varet nga ne të gjithë. Ne nuk jemi të dënuar ta pranojmë në mënyrë pasive përhapjen e virusit. E kemi një ilaç: të ruajmë distancën nga njëri-tjetri, për hir të kujdesit. Këshillat e virologëve janë të qarta: të mos shtrëngohen më duart, të lahen duart mirë dhe shpesh, të paktën një metër e gjysmë larg njëri-tjetrit dhe mundësisht pa kontakte me të moshuarit, sepse ata janë veçanërisht në rrezik.
E di sa e vështirë është ajo që na kërkohet. Ne dëshirojmë të jemi pranë njëri-tjetrit, veçanërisht kur kemi nevojë. Ne njohim si kujdes afrinë  fizike, ose prekjen. Por për momentin, për fat të keq, duhet bërë e kundërta. Dhe të gjithë duhet të kuptojnë me të vërtetë se për momentin vetëm distanca është shprehje e kujdesit.
Vizitat qëllimmira, udhëtimi që mund edhe të mos bëhej, të gjitha këto mund të shkaktojnë infektim, prandaj tani vërtet që nuk duhet të ndodhin më. Ka një arsye pse ekspertët thonë: Të mos takohen gjyshet e gjyshërit me mbesat e nipërit. Kush shmang  takimet e panevojshme, ndihmon të gjithë ata që çdo ditë duhet të trajtojnë më shumë raste nëpër spitale. Kjo është mënyra se si ne shpëtojmë jetë. Kjo do të jetë e vështirë për shumëkë, dhe edhe kjo do të jetë me rëndësi: që askush të mos lihet vetëm, të kujdesemi për ata që kanë nevojë për inkurajim dhe besim. Do të gjejmë mënyra të tjera për të qëndruar pranë njëri-tjetrit, si familje dhe si shoqëri.
Që tani ka shumë forma kreative për të sfiduar virusin dhe pasojat e tij mbi shoqërinë. Tashmë ka nipër e mbesa që po regjistrojnë një podcast për gjyshërit e tyre, në mënyrë që këta të mos jenë të vetmuar. Të gjithë duhet të gjejmë mënyra për të treguar dashuri dhe miqësi: me skype, me telefon, me email dhe mbase të shkruajmë letra përsëri. Posta do të punojë. Po dëgjojmë sot shembuj të mrekullueshëm të ndihmës mes fqinjve, për të moshuarit që nuk mund të bëjnë vetë pazar. Jam e sigurtë se ka edhe shumë më tepër për të bërë dhe ne do të tregojmë si komunitet, se nuk do ta lëmë vetëm njëri-tjetrin.
Apeloj te ju: respektoni rregullat që vlejnë për këto kohë. Si qeveri, ne gjithmonë do t'i rishikojmë çfarë mund të korrigjohen, por edhe: çfarë mund të bëhet edhe më shumë. Kjo është një situatë dinamike dhe ne do të jemi të gatshëm të mësojmë prej saj, në mënyrë që në çdo moment të mund të rimendojmë dhe të reagojmë me instrumente të tjera. Edhe këto do t'i shpjegojmë.
Prandaj ju lutem: Mos besoni thashethemet, por vetëm mesazhet zyrtare, të cilat gjithmonë i përkthejmë në shumë gjuhë.
Ne jemi një demokraci. Ne nuk jetojmë nga shtrëngimi, por nga ndarja e dijes dhe bashkëveprimi. Kjo është një detyrë historike dhe mund të realizohet vetëm së bashku. Jam absolutisht e sigurtë se do ta kapërcejmë këtë krizë. Por sa viktima do të kemi? Sa njerëz të dashur do të humbasim? Në një masë të madhe e kemi edhe vetë në dorë. Mund të veprojmë të gjithë, me vendosmëri, të reagojmë së bashku. Ne mund të pranojmë kufizimet aktuale dhe të qëndrojmë pranë njëri-tjetrit.
Situata është serioze dhe është e hapur. Kjo do të thotë se: nuk varet vetëm, por edhe, nga disiplina me të cilën gjithëkush i ndjek dhe i zbaton rregullat. Edhe pse kurrë më parë nuk kemi përjetuar një gjë të tillë, ne duhet të tregojmë që veprojmë me zemër dhe mendje, dhe kështu shpëtojmë jetë. Pa përjashtim, gjithçka varet nga të gjithë dhe për këtë arsye nga të gjithë ne. Kujdesuni mirë për veten dhe të dashurit tuaj.
Ju  falënderoj
Fjala e kancelares Angela Merkel drejtuar kombit më datën 18.03.2020 e transmetuar në televizionet gjermane
</doc>
<doc docid='dw_52820924' lang='sqi' type='mono' source='https://www.dw.com/sq/sq/erdogani-dhe-be-konsultohen-për-refugjatët-dhe-virusin-corona/a-52820924' term='Corona'>
Pas takimit javën e kaluar në Bruksel me përfaqësuesit e Bashkimit Evropian, Ursula von der Leyen dhe Charles Michel, Presidenti i Turqisë Erdogan iku pa asnjë koment. Këtë të martë ishte planifikuar që një delegacion i BE të shkojë në Stamboll, për takim me Recep Tayyip Erdoganin, por u anulua për shkak të pandemisë me Corona.
Takimet në kohën e kësaj krize janë të pamundura, ndaj kancelarja Angela Merkel, Presidenti i Francës Emmanuel Macron dhe kryeministri britanik Boris Johnson, vendosën që të zhvillojnë një videokonferencë me presidentin turk. Erdogani pas bisedës nuk foli asgjë për përmbajtjen, ndonëse ishte i pari që doli në opinion. Në rrjetet sociale ai tha, se është biseduar për gjendjen humanitare dhe gjendjen në Idlib të Sirisë.
Merkel: Një bisedë e "dobishme"
Angela Merkel e quajti këtë bisedë si të dobishme. Ajo nuk përjashtoi shtimin e ndihmave humanitare për Turqinë. Nuk duhet harruar as unioni doganor me Turqinë, tha ajo. Turqia ka theksuar se ajo do të mbetet pjesë e NATO-s.
Fjalë bukur të buta në një kohë krize në raportet me Turqinë, në kohën kur Ankaraja ka vendosur të hapë kufijtë ndaj BE dhe të lejojë kalimin e refugjatëve. Më pas gjendja u tensionua shumë në kufijtë me vendet e BE - konflikte, gaz lotsjellës, dhunë... Greqia ka vendosur të pezullojë të drejtën e azilit për një muaj.
BE dhe organizatat humanitare e kanë kritikuar Turqinë për përdorimin e refugjatëve si mjet politik për presion ndaj BE. Turqia ka kërkuar më shumë para dhe ndihma. BE kishte premtuar më parë gjashtë miliardë euro për refugjatët, por deri tani ka paguar vetëm 3,2 miliardë.
Marrëveshja BE-Turqi duhet të vazhdojë?
Përfaqësuesi i BE për Politikë të Jashtme Josep Borrell tha në Bruksel se me ministrin e Jashtëm turk Mevlüt Cavusoglu, kanë rënë dakord që marrëveshja për refugjatët të vazhdojë dhe që me 26 mars, në samitin e BE të paraqiten propozime për dalje nga kriza. Ata të dy janë takuar njëkohësisht.
Ekspertët thonë, se ka ardhur koha që të rishikohet marrëveshja BE-Turqi. Turqia është duke dërguar njerëz në zonat e rrezikshme, thonë ekspertët. Ndërsa gjendja në Idlib është tepër e rëndë. Ken Roth, drejtues i Human Rights Watch, thotë se Erdogani po bën presion ndaj BE për shkak të gjendjes në Idlib. "Turqia nuk mund të pranojë edhe disa miliona njerëz, sepse në këtë vend janë edhe tani rreth 3,6 milionë refugjatë nga Siria", thotë Roth në bisedë me DW.
Putini "problemi kryesor"
Në Idlib ballë për ballë janë trupat qeveritare të Asadit të mbështetura nga Rusia dhe kryengritësit e mbështetur nga Turqia. Rruga e vetme për të evituar krizën e re me refugjatë në Evropë është bindja e Putinit që të ndërpritet bombardimi i civilëve në Idlib, thotë Roth. Sipas tij, problemi kryesor në këtë mes është Putini.
Palët kanë rënë dakord para pak kohësh për armëpushim, të cilin e kanë mbështetur edhe Merkel, Johnson dhe Macron. Ata thonë, se bashkëveprimi është mundësia e vetme për tejkalimin e krizës, në kohën e virusit Corona. Ka gjëra, sipas tyre, mbi të cilat të gjithë duhet të kenë të njëjtin mendim.
</doc>
<doc docid='dw_52831014' lang='sqi' type='mono' source='https://www.dw.com/sq/sq/merkel-dhe-vuçiq-për-rihapje-sa-më-të-shpejtë-të-dialogut/a-52831014' term='Corona'>
Kancelarja Angela Merkel dhe Presidenti serb Aleksandar Vuçiq kanë pasur sot  një videokonferencë.
Siç bëhet e ditur nga zyra e kancelares Merkel, ata kanë shkëmbyer mendime për marrëdhëniet e ngushta bilaterale dhe ekonomike, procesin e pranimit të Serbisë në BE dhe reformat përkatëse, si dhe rreth situatës në rajon.
Kancelarja Merkel dhe Presidenti Vuçiç gjithashtu folën gjerësisht për sfidat në përballimin e virusit Corona, thuhet më tej në deklaratën e përbashkët.
Dialogu Kosovë-Serbi
Sipas deklaratës së qeverisë gjermane, Kancelarja mirëpriti gatishmërinë e presidentit serb për të hyrë në një dialog të ndërmjetësuar nga BE për heqjen barrierave tregtare jo-tarifore midis Serbisë dhe Kosovës. Po ashtu në deklaratë thuhet se kancelarjam Merkel mirëpriti gatishmërinë e Serbisë për të zbatuar marrëveshjet e Brukselit për menaxhimin e integruar të kufijve, të cilat duhet të fillojnë me vënien në punë të pikëkalimit të Merdares. Presidenti Vuçiq këmbënguli në plotësimin e të gjitha dispozitave te Marrëveshjes së Brukselit”, thuhet më tej në deklaratë.
Kancelarja dhe Presidenti serb janë  shprehur edhe për rifillimin sa më të shpejtë të dialogut të normalizimit të marrëdhënieve Serbi-Kosovë dhe Presidenti Vuçiq ka premtuar se do të ndërmarrë të gjitha hapat e nevojshme për ta bërë këtë dialog të suksesshëm dhe për të shmangur pengesat e ndërsjella, në mënyrë që të krijojë një atmosferë konstruktive dhe të hapur për bisedimet.
Takimi Merkel Vuçiç ishte pritur të zhvillohej qysh të hënën në Berlin, por për shkak të krizës së pandemisë së koronavirusit ai u zhvillua të mëkurën me videokonferencë.
</doc>
<doc docid='dw_52829976' lang='sqi' type='mono' source='https://www.dw.com/sq/sq/merkel-sfida-më-e-madhe-që-pas-luftës-së-ii-botërore/a-52829976' term='Corona'>
Kancelarja e Gjermanisë Angela Merkel iu drejtua përmes një fjalimi televiziv qytetareve dhe qytetarëve të Gjermanisë me apelin të respektojnë masat për parandalimin e përhapjes së epidemisë. Merkel e quajti luftimin e virusit të ri Corona si një detyrë me përmasa historike. Ajo i bëri thirrje arsyes së qytetarëve që të jenë të disiplinuar. Gjendja është serioze, tha Merkel. Ajo tha, se e di sa e vështirë është të mbyllësh hapësirat e aktiviteteve, shkollat, kopshtet e fëmijëve dhe sheshet e lojërave. „Janë kufizime, si nuk ka pasur asnjëherë tjetër në Republikën Federale." Megjithatë duhet të ndiqen rregulloret, theksoi Merkel. "Ju bëj thirrje juve: përmbajuni rregullave, që do të jenë në fuqi së shpejti. Ne si qeveri vazhdimisht do të shqyrtojmë, se çfarë mund të korrigjohet sërish, por edhe se çfarë është e nevojshme." Që pas Luftës së Dytë Botërore nuk ka pasur ndonjë sfidë të ngjashme.
</doc>
<doc docid='dw_52820111' lang='sqi' type='mono' source='https://www.dw.com/sq/sq/në-serbi-gjendja-e-jashtëzakonshme/a-52820111' term='Corona'>
Sipas të dhënave të fundit, në Serbi janë infektuar nga virusi Corona rreth 80 persona. Deri tani nuk ka raste të vdekjeve, por autoritetet serbe kanë vendosur të shpallin gjendjen e jashtëzakonshme, në përpjekje për parandalimin e përhapjes së Coronavirusit. Vendimi erdhi pas apeleve të pasusksesshme që qytetarët të mbeten në shtëpi dhe të mos dalin jashtë pa nevojë. Vendimet e ashpra janë marrë me 18 mars dhe ato parashikojnë që në qyetete, personat më të moshuar se 65 vjet, të mos dalin nga shtëpia. Ndërsa në fshatra dhe vendet me më pak se 5.000 banorë, dalja nga shtëpia u ndalohet personave më të moshuar se 70 vjet. Me 18 mars është futur në fuqi edhe një lloj ore policore, sepse nga ora 20:00 e deri në 5:00 të mëngjesit ndalohet lëvizja e njerëzve në rrugë për të gjithë.
Mungesa e disiplinës
Autoritetet serbe janë ankuar, se qytetarët janë të padisiplinuar, ndaj janë detyruar të vendosin këto masa. Vetëm në dy ditët e fundit në Serbi kanë mbërritur rreth 40.000 shtetas të Serbisë nga vendet e tjera dhe shumica prej tyre nuk i ka respektuar fare rregullat e qeverisë për karantinë 14-ditore. "Nga 7.607 personat e kontrolluar nga policia, 5.954 nuk i kanë respektuar rregullat dhe nuk kanë qenë në karantinë. 1.653 prej tyre nuk kanë qendruar madje fare në shtëpi“, deklaroi presidenti i Serbisë Aleksandar Vuçiq.
Mbyllen institucionet publike
Në Serbi janë mbyllur të gjitha shkollat, kopështet, universitetet, qendrat sportive... trafiku i qytetit në Beograd funksionon si ditën e shtunë ndërsa restorantet punojnë prej orës 8:00 - 20:00. Në institucionet shëndetësore pranohen vetëm rastet emergjente. Vlerësohet se në ditët e ardhshme do të ndërpritet në tërësi trafiku i qytetit në Beograd, por edhe trafiku rajonal i autobusëve. Ndërsa punëtorët do të transportohen me autobusë të posaçëm.
Shtyhen zgjedhjet?
Komisioni Qendror i Zgjedhjeve ka vendosur me kërkesën e presidentit dhe të qeverisë që të ndërpresë të gjitha aktivitetet për zgjedhjet e jashtëzakonshme, të cilat do të duhej të mbaheshin me 26 prill. Aktivitetet do të vazhdojnë pas heqjes së gjendjes së jashtëzakonshme.
Ndihma nga Kina
Ushtria e Serbisë ka marrë kontrollin e kufijve të jashtëm, spitaleve dhe qendrave për migrantë. Serbia po shqyrton edhe mundësinë e mbylljes së plotë të kufijve të jashtëm. Presidenti Aleksandar Vuçiq nënvizoi ndihmën e Kinës, e cila me kerkesë të Serbisë, në ditët në vijim do të dërgojë ekspertë dhe një sasi të konsideruar të pajisjeve teknike në luftën kundër virusit Corona.
</doc>
<doc docid='dw_52812561' lang='sqi' type='mono' source='https://www.dw.com/sq/sq/virusi-corona-të-mbeturit-në-amerikën-latine/a-52812561' term='Corona'>
Kur u fut të dielën në mëngjes në avion nga Lima për në Quito, 23-vjeçarja Kara nuk e dinte as vet nëse do të mund të arrijë në Evropë. Peruja ka anuluar të dielën fluturimet për në Evropë dhe nga Evropa - për 30 ditë. Për studenten gjermane nga Hamburgu ishte mundësia e vetme që të fluturojë për në Ecuador e pastaj të shikojë ndonjë mundësi për Evropë. "Në aeroportin e Limas më kanë thënë se është e mundur që të ketë fluturime nga Ekuadori për Evropë", thotë Kara. "Një bashkëpunëtore e shoqërisë ajrore Latam më tha se përgjegjësinë duhet ta marr vet, sepse mund të ndodhë që të mos ketë fluturime as nga Ekuadori. Por mund të ndodhë që në Quito të më fusin edhe në karantinë 14-ditëshe."
Gjermanja e re mendonte të gjejë ndonjë avion nga Ekuadori për në Spanjë. Ajo ka pasur fat dhe pa karantinë ka mundur të largohet nga Ekuadori. Dhe me të vërtetë ka mbërritur në Madrid.
Masa mbrojtëse në aeroportin e Ekuadorit
Amerika Latine mbyll kufijtë
Fatin e Karës po e përjetojnë aktualisht shumë gjermanë që kanë mbetur jashtë vendit. Masat po ashpërsohen nga ora në orë, ndërsa në shumë vende është futur edhe obligimi i karantinës 14-ditëshe, para se ata të nisen për në Evropë.
Argjentina, Peru, Panamaja, Hondurasi dhe El Salvadori kanë mbyllur kufijtë. Haiti e ka mbyllur kufirin ndaj Republikës Dominikane, Kolumbia i ka mbyllur daljet në drejtim të Venezuelës. E të mërkurën Kili ka mbyllur kufijtë për të gjithë të huajt. Shumë prej këtyre vendeve kanë shpallur gjendje të jashtëzakonshme.
Për sipërmarrjet gjermane dhe për vizitorët e rëndomtë, kjo do të thotë një garë me kohën. Ata po përpiqen që në momentin e fundit të largohen nga këto vende, sepse shumë shpejt mund të mbyllen edhe shumë kufijë të tjerë. Ndërkohë që shumë linja fluturimesh janë anuluar ndërkohë.
Amerika Latine mbyll kufijtë e jashtëm
Organizimi i avionëve
Shpresa e fundit për këta njerëz është mundësia që të organizohen fluturime enkas nga Gjermania. Lufthansa ka planifikuar 15 fluturime çarter për rreth 4.000 udhëtarë nga Barbadosi dhe Republika Dominikane. Por këta avionë do të shkojnë në drejtim të Amerikës Latine pa udhëtarë, ndërsa do të kthehen plot. Natyrisht që një udhëtim i tillë shkakton edhe humbje financiare. Për shumë persona, këto fluturime janë shpresa e fundit që të mos mbeten të mbyllur në këto vende, për një kohë të pacaktuar.
</doc>
<doc docid='dw_52817467' lang='sqi' type='mono' source='https://www.dw.com/sq/sq/komenti-bllokimi-nga-corona-po-vjen-vetëm-kështu-bëhet/a-52817467' term='Corona'>
Po të ma kishit parashikuar atë që njoftoi kancelarja të hënën në mbrëmje një javë më parë, do t'u kisha tallur. Masa të tilla në Gjermaninë moderne, ku liria individuale është mbi të gjitha? E pakonceptueshme! Po, në Kinë kjo mund të funksionojë. Edhe në Iran ose në Rusi - kudo ku njerëzit janë mësuar prej dekadash që shteti t'u bjerë në qaftë. Po këtu në mes të Evropës? Kurrë!  Po tani kjo po ndodh. E ka edhe kuptim. Sepse shifrat e infektimeve në Gjermani dhe në vendet fqinje thuajse po shpërthejnë këto ditë. Askush nuk dëshiron kushte si në Italinë veriore. Atje, si në spitale ushtarake, mjekët duhet të vendosin se kë ia vlen akoma të mjekosh dhe kë vetëm duhet ta lënë shtrirë të vdesë.
Mesazhi nuk ka mbërritur ende kudo  Deri këtu, e kuptueshme. E megjithatë mesazhi i asaj që çfarë është në diskutim tani ende nuk ka arritur te shumë njerëz. Edhe pse konferenca e shtypit e kancelares të enjten e kaluar dhe të kryeministrave të ndryshëm të landeve të premten ishin më shumë se mbresëlënëse. Shumë njerëz që njoh janë frikësuar.
Felix Steiner
Por kjo nuk ishte e mjaftueshme, siç tregon pamja sigurisht jo përfaqësuese nga dritarja e dhomës time në tre ditët të kaluara: të shtunën në mbrëmje, si çdo të shtunë tjetër, fqinji im shkoi të luante me birila - shoqëri në maksimum. Të rinjtë e rrugës jonë ishin bashkë në stërvitjen e futbollit të shtunën dhe të dielën. Dhe kur u mbyllën shkollat të hënën, gjendja shpirtërore në rrugë është si në pushimet e verës. Me ndryshimin që tani jashtë luajnë së bashku edhe më shumë fëmijë, sepse aktualisht nuk ka familje me pushime. Por moti këto ditë është mrekullisht me diell dhe i ngrohtë. Tamam pranverë.  Do të ketë edhe më shumë ndalime  Lista e ndalimeve të qeverisë federale dhe landeve ka ende shumë përjashtime: prandaj, ashpërsimi i mëtejshëm i masave në ditët në vijim nuk përjashtohen, janë pothuajse të sigurta - mjafton të shohim vetëm Francën, Italinë ose Spanjën. Atje ekzistojnë tashmë ndalime të vërteta për të dalë jashtë shtëpisë. Blerje lejohet të bëjë vetëm një numër i caktuar i njerëzve në të njëjtën kohë.  Askush nuk i do të gjitha këto, dhe këto mund të funksionojnë vetëm për një kohë relativisht të shkurtër - edhe kjo nuk dihet. Pra, le të jemi ambiciozë: le të përpiqemi t'ia dalim mbanë pa ndalime të tjera, e t'i marrim përfundimisht seriozisht rregullat ekzistuese!
</doc>
<doc docid='dw_52813167' lang='sqi' type='mono' source='https://www.dw.com/sq/sq/gjermani-hyn-menjëherë-në-fuqi-mbyllja-e-kufirit/a-52813167' term='Corona'>
Kancelarja Angela Merkel ka konfirmuar, se në Gjermani hyn menjëherë në fuqi ndalimi i udhëtimeve vendosur nga BE-ja. Pas konsultimeve me kolegët e saj të BE-së, kancelarja deklaroi në mbrëmje (17.03) në Berlin përmes një video-konference, se rregullorja do të vlejë fillimisht për 30 ditë.
Gjermania në nivel federate dhe landesh synon të dyfishojë numrin e shtretërve të reanimacionit nëpër klinika, si një masë tjetër në sfondin e rrezikut të përhapjes së infeksioneve me virusin Corona. Kjo mësohet nga një vendim, që e posedon agjencia e lajmeve DPA. Më tej sipas këtij informacioni mësohet, se politikanët kanë vendosur një plan emergjence për spitalet.
Sa i përket frikës se njerëzve ga mungesa eventualisht e furnizimeve, qeveria gjermane siguroi, se gjermanët nuk kanë përse të shqetësohen: Furnizimi është i sigurtë, deklaroi ministrja e Bujqësisë Julia Klöckner në Berlin. „Blerjet në panik jo vetëm që nuk janë të nevojshme, por ato edhe shkaktojnë dëm", shtoi politikania kristiandemokrate.
„Urë ajrore" për kthimin e turistëve gjermanë të mbetur jashtë vendit
Përmes një aksioni të pashembullt qeveria do të kthejë në vend dhjetra mijëra gjermanë, që ndodhen jashtë me pushime dhe janë bllokuar atje për shkak të krizës së Coronës. Në një intervistë për DW ministri i Jashtëm Heiko Maas paralajmëroi prej udhëtimeve.
Në radhë të parë do të transportohen pushuesit nga Maroku, Republika Dominikane, Filipinet, Egjipti dhe Malediven. Deri në 50 milionë Euro do të shpenzojë qeveria për këtë. Sipas vlerësimeve të Ministrisë së Jashtme aktualisht ndodhen mbi 100.000 vetë me pushime jashtë vendit.
"Hotelet do të mbyllen, qarkullimi ajror do të ndërpritet. Ndaj ne kemi vendosur, që qeveria të nisë charter nga shoqëritë ajrore, kryesisht Lufthansa, për të sjellë gjermanët nga jashtë në atdhe", tha ministri i Jashtëm Heiko Maas në intervistë për DW.
Maas parashikon që ky aksion do të zgjasë disa ditë, sepse „ne nuk mund të ofrojmë zgjidhje për 24 orë", tha politikani socialdemokrat. Të interesuarit duhet të informohen përmes qendrës së krizës në Ministrinë e Jashtme ose përmes ambasadave në vendet ku ata ndodhen. Parimisht çdo shtetas gjerman ka të drejtë të kthehet në atdhe. Ata që kanë simptoma të një infeksioni me virusin Corona pas mbërritjes në Gjermani duhet të kalojnë në karantinë. Maas dha edhe një paralajmërim për udhëtimet. Me këtë ai donte t'u bëjë të qartë qytetarëve, se aktualisht udhëtimet jashtë vendit janë të papërgjegjshme. Në rast se ndërpirtet qarkullimi ajror ndërkombëtar, kufijtë dhe aeroportet mbyllen, atëherë askush nuk mund të garantojë sërish kthimin në vend, tërhoqi vëmendjen Maas.
</doc>
<doc docid='dw_52803464' lang='sqi' type='mono' source='https://www.dw.com/sq/sq/kriza-e-coronës-vetëizolon-europën/a-52803464' term='Corona'>
Pasi kaloi një kohë, ku mungonte veprimi i koordinuar në të gjitha nivelet e qeverive europiane, Komisioni Europian po përpiqet tani në Bruksel të njësojë strategjinë kundër virusit Corona. "Ne jemi të detyruar t'u themi qytetarëve europianë të vërtetën", tha presidenti i Komisionit Europian, Charles Michel në një konferencë me video me shtetet e G7-s. Bëhet fjalë për një "krizë të gjatë dhe të vështirë." Më e rëndësishmja është që të qëndrojmë të bashkuar e të zhvillojmë një qëndrim europian.
Bllokim i udhëtimit
Masa më drakoniane që ka propozuar presidentja e Komisionit Europian, Ursula von der Leyen është bllokimi i udhëtimit jo patjetër të nevojshëm në Europë, që fillimisht vlen për katër javë. Të martën (17.03) krerët e qeverive dhe shteteve të BE pritet të miratojnë këtë masë në takimin e tyre në një konferencë me video. Kjo përfshin të gjitha vendet e BE, vendet jashtë Shengenit dhe ajo anëtare të BE si Norvegjia e Zvicra.
Ursula von der Leyen dhe Charles Michel
Megjithatë ka mjaft përjashtime. "Të punësuar të nevojshëm si mjekë, infermierë, personel kujdestarie mjekësore dhe ekspertët që ndihmojnë në luftë kundër Coronës, do të lejohen edhe më tek tej të udhëtojnë në BE", deklaroi presidentja e Komisionit Europian. Edhe transporti i mallrave do të përjashtohet nga ndalimet e qarkullimit, si edhe ata udhëtarët që kthehen. Propozimi i KE prek më shumë udhëtimet turistike dhe ato jo patjetër të nevojshme.
Mbyllje kufijsh brenda BE
Pas njoftimit për mbylljen e paparalajmëruar dhe të pakoordinuar të kufijve në disa vende në BE, Komisioni kërkon të njësojë masat brenda vendeve anëtare. Sipas rregulloreve në BE, shfuqizimi i Shengenit është i mundur në raste emergjence dhe për një kohë të caktuar. Kjo masë u praktikua edhe në krizën e refugjatëve. Vendet fqinje megjithatë duhet të koordinojnë masat, dhe të krijojnë sidomos "një korsi të gjelbër" për transportin e mallrave dhe punëtorëve që duhet të punojnë në vendin në kufi me vendlindjen.
Fillimisht ishte Gjermania që mbylli pjesërisht kufirin me Francën të hënën, gjë që solli bllokim trafiku me disa kilometra në landin Saar, po ashtu edhe në trafikun e atyre që kthehen nga puna në rajonin e Luksemburgut. Presidenti Macron kishte ditë që kërkonte që masa të tilla të merren pas ujdive mes qeverive të vendeve të BE.
Kufizim i pasojave ekonomike
Një nga masat e marra në nivel europian është edhe mbështetja e studiuesve, që punojnë për zhvillimin e medikamenteve kundër Coronës. Presidenti i Këshillit të BE, Charles Michel nuk u shpreh, nëse qeveria amerikane ka mbajtur qëndrim në konferencën me video të vendeve të G7-s për përpjekjen e dështuar në blerjen e firmës së bioteknologjisë, Curevac për të siguruar vaksinën për SHBA. BE kërkon të sigurojë po ashtu qasjen e vendeve anëtare për personel mjekësor si veshjet speciale apo respiratorë mjekësorë. Për këtë u vendos një bllokim i eksporteve në vendet jo anëtare.
Gjermania mbylli kufirin me Francën - radhë të gjata në kufi
Vlerësimet e të dy politikanëve të lartë të BE për pasojat e krizës kanë qenë dramatike. "Ne duhet të mobilizojmë të gjitha forcat për të zvogëluar pasojat", tha Charles Michel. Duhet të mbështeten firmat që vuajnë pasojat e Coronës, por edhe qytetarët. Kurse Ursula von der Leyen kërkoi që të rikthehet "besimi ekonomik global". "Kjo është një krizë shëndetësore globale me pasoja të rënda", është mesazhi qendror i presidentes së KE. Bëhet fjalë të kufizohet përhapja e virusit dhe të ngadalësohet. Pas javësh mungese të orientimit, duket se BE ka gjetur një gjuhë politike të përbashkët. Të martën në konferencën me video, krerët e qeverive duhet të tregojnë, se janë në gjendje të marrin masa të përbashkëta dhe të dërgojnë mesazhet e duhura, nëse duan të mbajnë apo rifitojnë besimin e qytetarëve në aftësinë drejtuese të tyre.
</doc>
<doc docid='dw_52801749' lang='sqi' type='mono' source='https://www.dw.com/sq/sq/corona-dhe-shërbimet-sekrete/a-52801749' term='Corona'>
Në fund të vitit 2002 shpërtheu SARS me pasoja të rënda akute në sistemin e frymëmarrjes, një virus i ngjashëm me Coronan, pandemia e parë asokohe në shekullin e 21 që sapo kishte nisur. Nga Kina Jugore virusi u përhap në botën e globalizuar duke shkaktuar rreth 800 viktima. Por qeveria dhe Partia Komuniste në Kinë fillimisht e mbajtën të fshehtë përhapjen e sëmundjes. Sikurse zbuloi gazeta gjermane "Die Welt", shërbimi gjerman i informimit, BND, (Shërbimi federal i Informacionit) megjithatë kishte dijeni javë përpara se të jepej lajmi zyrtar për virusin SARS dhe përhapjen e tij. Këto informacione iu përcollën qeverisë dhe autoriteteve të shëndetësisë. Sipas informacioneve nga qarqet e sigurisë, BND asokohe kishte dëgjuar telefonatat dhe komunikimet e qeverisë kineze. Prej kësaj agjentët gjermanë përfituan jo vetëm informacionin për sëmundjen, por edhe strategjinë fillestare të qeverisë kineze për ta mbajtur të fshehtë përhapjen e sëmundjes.
Projeksioni i SARS në Singapor, 9 mars 2003
Një gamë e gjerë mjetesh e shërbimeve sekrete të SHBA-së
Sipas të dhënave aktuale nga mediat, në mënyrë të ngjashme veprojnë aktualisht kundër krizës Corona edhe shërbimet sekrete të SHBA-së: Si agjencia e lajmeve Reuters edhe Yahoo News njoftojnë njëzëri, se drejtori i Shërbimit Kombëtar të Informacionit, në varësi të të cilit janë tërësia e 17 shërbimeve informative të SHBA-së e po ashtu edhe ai i Shtëpisë së Bardhë,  mbledh dhe analizon të gjitha të dhënat aktuale për prejardhjen, zhvillimin, përhapjen dhe luftimin e virusit Corona. Në asnjë mënyrë kjo nuk i është besuar vetëm shërbimit të njohur të SHBA-së të kundërzbulimit CIA. Si një ndër vendet e pakta SHBA ka një shërbim të vetin informativ për të dhëna mbi shëndetin dhe mjekësinë, Qendra Kombëtare e Inteligjencës për Mjekësinë (NCMI), që është në varësi të shërbimit ushtarak të inteligjencës DIA (Defense Intelligence Agency).
Për të mbledhur infromacione për Corona, sikurse mësohet nga burime të mriëinformuara, për këtë rast shërbimet e SHBA-së përdorin një gamë të gjerë mjetesh për përftimin e informacionit. Thënë më qartazi, për ta arritur këtë nuk analizohen e kërkohen vetëm informacione relevante në të gjitha drejtimet si nformacione zyrtare, mediat, burimet online apo edhe rrjetet sociale. Por shërbimet e SHBA-së venë në përdorim të gjtihë arsenalin e mjeteve të inteligjencës, nga ajri e imazhet satelitore e deri tek informacioni i agjentëve dhe përgjimi i komunikimeve.
Ajo që u intereson në veçanti spiunëve natyrisht vishet me mantelin e heshtjes profesionale. Parimisht megjithatë duhet të merret parasysh, që SHBA akseset e veta të shërbimit të inteligjencës i vë në përdorim më intensivisht tani në krizën e Coronës kryesisht në Kinë dhe në Iran. Agjentët në udhëheqjen kineze apo informacionet në Ministrinë iraniane të Shëndetësisë p.sh. mund të pyeten për shifrat e padeklaruara, rrugët e panjohura të përhapjes ose strategjitë për luftimin e virusit; e nëse përgjuesit amerikanë ndërhyjnë në komunikimin qeveritar, atëherë kjo do të thotë që tani dëgjohet veçanërisht me kujdes kur bëhet fjalë për virusin Corona.
Spital në Boston - Corona është përhapur ndërkohë edhe në SHBA
Çfarë sjell kjo?
Spiunazhi dhe shërbimet sekrete nuk mund ta shërojnë Coronën dhe as ta ndalojnë atë. Por ato mund t'u japin informacione më të mira vendimarrësve dhe – në rastin më ideal – të mundësojnë vendime të informuara. Në këtë mënyrë mund të pakësohet pasiguria, mund të kuptohet më mirë se si përhapet sëmundja, mund të vlerësohen më mirë planet dhe kapacitetet për zbatimin e tyre në botën e jashtme. E natyrisht synohet edhe që të vlerësohet dhe të kuptohet dëmi politik dhe ekonomik. Kjo ka të bëjë edhe me fushatat në rritje të desinformimit dhe ashpërsimin gjithnjë e më shumë të akuzave të ndërsjellta për fajin e përhapjes së pandemisë.
Në fakt shërbimet sekrete në krizën Corona bëjnë të njëjtën gjë që ato e bëjnë gjithmonë: ato sigurojnë informacionin, tek i cili normalisht nuk ka askush akses. Kjo vlen kryesisht për shtete si Kina ose Irani, ndaj informacioneve zyrtare të të cilave në përgjithësi ka pak besim. E po ashtu edhe me mbylljet e kufijve, ndalim-qarkullimin, mbyllen njëkohësisht edhe kanalet zyrtare ose të hapura të informacionit dhe komunikimit. Shërbimet mirëfunksionuese të inteligjencës në këtë rast ndihmojnë.
</doc>
<doc docid='dw_52796663' lang='sqi' type='mono' source='https://www.dw.com/sq/sq/socialistët-kryesojnë-për-kryetar-bashkie-të-parisit/a-52796663' term='Corona'>
Jeta publike në Francë është ndalur pothuajse plotësisht për shkak të virusit Corona. Francezët megjithatë shkuan në votime dhe zgjodhën parlamentet e rinj rajonalë. Pjesëmarrja ishte e ulët.  Në zgjedhjet për kryetar bashkie në Paris po përvijohet fitorja e kryetares aktuale socialiste të bashkisë, Anne Hidalgo. Me 30 përqind, sipas një parashikimi të Institutit Ipsos, ajo ishte tetë përqind para konkurrencës kryesore të saj konservatore Rachida Dati. Të dy kandidatet kishin pasur më parë një garë gjoks më gjoks në sondazhe. Mjaft larg tyre, me më pak se 18 përqind vlerësohet se ka përfunduar Agnès Buzyn, e cila kandidoi në favor të partisë La Republique të Kryeministrit Emmanuel Macron.  Raundi i parë i zgjedhjeve lokale në Francë, në kohën e virusit të koronës, sipas vlerësimeve fillestare ka përfunduar me një rekord të ulët të pjesëmarrjes së votuesve. Sipas llogaritjeve të institutit Ipsos-Steria, votuan rreth 44 deri 46 përqind e atyre që kishin të drejtë vote. Ky ishte niveli më i ulët në një raund të parë që nga fundi i viteve 1950. Në zgjedhjet e fundit lokale gjashtë vjet më parë, pjesëmarrja ishte rreth 20 përqind më e lartë.  Shumë u druajtën se rezultati nuk do të ishte përfaqësues për shkak të pjesëmarrjes së ulët në votime. "Shkalla e lartë e abstenimit që kemi është dëshmi e shqetësimit të madh të qytetarëve tanë," tha kryeministri francez Edouard Philippe. Presidenti Emmanuel Macron mbrojti vendimin e tij për t'i mbajtur zgjedhjet, kur e hodhi votën në vendpushimin verior francez të Le Touquet. Ai tha se nuk ishte përgjegjës vetëm për shëndetin e qytetarëve, por edhe për jetën demokratike në Francë.
Anne Hidalgo
Megjithëse jeta publike në Francë thuajse është ndalur, të dielën u thirrën pothuajse 48 milionë vetë për të shkuar në qendrat e votimit. Pati kritika masive ndaj vendimit për lejen që zgjedhjet të zhvilloheshin megjithë përhapjen e virusit Corona.  Shumë politikanë tani kërkojnë të paktën shtyrjen e raundit të dytë të dielën e ardhshme. "Mbajtja e këtyre zgjedhjeve lokale është një vendim i pakuptueshëm për bashkatdhetarët tanë," tha politikania e krahut ultra të djathtë Marine Le Pen në mbrëmje. Aty ku nuk arrihet shumica absolute, do të ketë një votim të dytë më 22 mars. Për këtë mund të kandidojnë të gjithë listat, ku është arritur më shumë se dhjetë përqind në votimin e parë. A do të ndodhë në të vërtetë duhet të vendoset të martën.  Ministria Franceze e Shëndetësisë njoftoi gjithashtu një rritje masive të rasteve të virusit Corona. Tani Franca ka rreth 5.400 infektime, që do të thotë se numri është rritur me 900 brenda 24 orëve. Numri i vdekjeve u rrit nga 91 në 120 brenda 24 orëve.  aud (dpa, Spiegel)
</doc>
<doc docid='dw_52794425' lang='sqi' type='mono' source='https://www.dw.com/sq/sq/doni-të-njiheni-me-shifrat-aktuale-të-virusit-korona/a-52794425' term='Corona'>
Klikoni në këtë hartë interaktive të Universitetit ”Johns Hopkins“ në Baltimore, SHBA
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
</doc>
<doc docid='dw_52786003' lang='sqi' type='mono' source='https://www.dw.com/sq/sq/coronavirus-kush-rrezikohet-veçanërisht-dhe-pse/a-52786003' term='Corona'>
Virusi i ri Corona mund të përhapet me shpejtësi në javët dhe muajt e ardhshëm dhe dy të tretat e popullsisë do të infektohen. Kjo nuk ka gjasa të ndryshojë kur të ngrohet përsëri moti dhe të marrë fund sezoni klasik i ftohjes ose gripit, thotë Christian Drosten, virologu kryesor në spitalin e Berlinit Charité.  Sidoqoftë, infeksioni do të shfaqet në formë të butë në shumicën e personave të infektuar. Një shumicë e popullsisë do të ketë formuar në vjeshtë antitrupa kundër SARS-CoV-2, kur të vijë vala tjetër e ftohjes.  Pse duhet të mbrohen në veçanti njerëzit e moshuar?   Njerëzit e moshuar janë veçanërisht të rrezikuar, pasi shkalla e vdekshmërisë rritet në mënyrë eksponenciale nga mosha rreth 65 vjeç. Në Kinë, për shembull, shkalla e vdekshmërisë së personave të infektuar deri në moshën 40 vjeç ishte 0.2%, por midis moshës 70 dhe 79 vjeç, shkalla e vdekshmërisë tashmë ka arritur 8%, dhe nga 80 vjeç, shkalla është 14.8%.
Qëndro në shtëpi shkruhet në një rrugë në Gjermani
Prandaj, në javët dhe muajt e ardhshëm, të moshuarit, në veçanti, duhet të mbrohen, veçanërisht nëse vuajnë nga sëmundje paraprake. Ky grup rreziku në të vërtetë duhet të shmangë turmat, koncertet ose takimet në klube.  Gjyshja dhe gjyshi nuk duhet patjetër të përdoren për t'u kujdesur për nipërit dhe mbesat në karantinë ose situata të ngjashme të jashtëzakonshme. Përkundrazi, anëtarët e rinj të familjes duhet të sjellin në shtëpi blerje për të moshuarit, në mënyrë që ata të shmangin vizitat e panevojshme në supermarket.  Cilat sëmundje të mëparshme rrisin rrezikun e infektimit me Corona?  Pothuajse të gjithë të ndjerët kanë qenë të sëmurë para infektimit të tyre me Corona. Sipas një analize të OBSH-së të rasteve në Kinë, personat e moshuar me sëmundje kardiovaskulare, me diabet, tension të lartë të gjakut, sëmundje kronike të frymëmarrjes dhe kancer janë veçanërisht të rrezikuar.  Pse preken burrat më shpesh se gratë?  Sipas të dhënave të OBSH-së, burrat vdesin në mënyrë të konsiderueshme më shpesh se gratë nga SARS-CoV-2. Shkalla e vdekjes në Kinë në mes të shkurtit ishte 2.8% për burrat dhe 1.7% për gratë. Madje një grip i zakonshëm i godet shpesh burrat më fort se gratë.  Sistemi imunitar femëror është më rezistent se ai i burrave. Kjo është kryesisht për shkak të estrogjenit të hormoneve seksuale femërore, i cili stimulon sistemin e imunitetit dhe kështu lufton patogjenët më shpejt dhe në mënyrë më agresive. Testosteroni i hormonit seksual mashkullor, nga ana tjetër, e frenon sistemin e imunitetit.  Ekzistojnë gjithashtu "arsye gjenetike", sipas virologut Thomas Pietschmann në një intervistë për DW. Arsyeja është se "disa gjene që lidhen me imunitetin, për shembull, gjenet përgjegjëse për njohjen e patogjenëve, janë të koduara në kromozomin X. Meqenëse gratë kanë dy kromozome X dhe burrat kanë vetëm një, gratë kanë një avantazh këtu."
Italia është goditur më së shumti në Europë nga virusi Corona
Përveç disponimit gjenetik, megjithatë, një faktor vendimtar është gjithashtu mënyra e jetesës. Burrat shpesh bëjnë jetë më pak të shëndetshme se gratë. Në Kinë, për shembull, rreth 52% e të gjithë burrave pinë duhan, por as 3% e të gjitha grave. Një mushkëri e dobësuar nga pirja e duhanit është më e ndjeshme ndaj infeksioneve të frymëmarrjes.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
Pse janë më pak të rrezikuar fëmijët?  Me virusin e ri Corona, fëmijët çuditërisht nuk janë ndër anëtarët më të dobët të shoqërisë - në përputhje me këtë, nuk ka fëmijë midis vdekjeve deri tani. Sigurisht, fëmijët gjithashtu janë të infektuar me virusin, por nuk sëmuren, ose tregojnë vetëm simptoma të buta. Arsyeja për këtë ende nuk është kuptuar plotësisht. Mjekët supozojnë se "sistemi jo specifik" tashmë i lindur është efektiv tek fëmijët e vegjël.  Si mbrojtje ndaj patogjenëve të parë, nëna i jep mbrojtje specifike imuniteti fetusit, dhe më vonë të porsalindurit, përmes qumështit të gjirit. Kjo mbrojtje e lindur imune përfshin, për shembull, qelizat vrasëse - qelizat e bardha të gjakut që sulmojnë të gjithë patogjenët që hyjnë në trup përmes mukozës ose lëkurës.  Ky "imunizim pasiv" zakonisht zgjat derisa fëmijët të krijojnë sistemin e tyre të mbrojtjes. Rreth moshës 10 vjeç, fëmijët kanë zhvilluar mbrojtjen e tyre specifike të imunitetit. Por edhe pas kësaj, sistemi i tyre mbrojtës mbetet i aftë të mësojë gjatë gjithë jetës së tyre kur shfaqen patogjenë të rinj.
</doc>
<doc docid='dw_52780144' lang='sqi' type='mono' source='https://www.dw.com/sq/sq/trumpi-dhe-gjermania-luftojnë-për-një-firmë-gjermane-për-virusin-corona/a-52780144' term='Corona'>
Presidenti i SHBA, Donald Trump po i ofron shuma të mëdha parash shkencëtarëve gjermanë që po punojnë për një vaksinë kundër virusit Corona. Ai dëshiron të ketë të drejta të drejta ekskluzive për punën e tyre, raporton gazeta gjermane Welt am Sonntag.  Një burim qeveritar gjerman i tha gazetës se Trumpi po bën gjithçka që ka në dorë për ta siguruar vaksinën "vetëm për SHBA".   Por një zëdhënës i ministrisë së Shëndetësisë në Gjermani i tha gazetës Die Welt se qeveria gjermane mendon ndryshe. "Qeveria gjermane është shumë e interesuar që zhvillimi i vaksinave dhe trajtimeve kundër virusit të ri Corona të bëhet në Gjermani dhe në Evropë". Edhe qeveria gjermane po i ofron firmës përparësi financiare.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
Firma CureVac, e vendosur në jug të Gjermanië po bën kërkime për disa vaksina të mundshme, dhe dy prototipe do të zgjidhen për test. Bashkëthemeluesi i CureVac dhe shefi i sektorit të prodhimit Florian von der Mülbe i tha Reutersit se kompania shpreson ta ketë një vaksinë eksperimentale në qershor ose korrik. Pas kësaj do të merret aprovimi për ta testuar atë tek njerëzit.  Dy javë më parë, shefi i atëhershëm i bordit i CureVac, Daniel Menichella u takua në Shtëpinë e Bardhë me Trumpin dhe me stafin e tij. Nëntë ditë pas takimit, më 11 mars, firma CureTec e largoi Menichellan nga posti dhe e zëvendësoi me themeluesin e kompanisë Ingmar Hoerr.
18:00 Ndërkohë, firma e Tybingenit deklaroi se pranimi i ofertës ekskluzive të Trumpit është jashtë çdo diskutimi për të. "Ne duam të zhvillojmë një vaksinë për të gjithë botën dhe jo për shtete të veçanta", i tha gazetës Mannheimer Morgen drejtori ekzekutiv dhe bashkëthemeluesi i investuesit kryesor dievini Hopp BioTech Holding, Christof Hettich.
Auron Dodi
</doc>
<doc docid='dw_52776142' lang='sqi' type='mono' source='https://www.dw.com/sq/sq/sepsis-një-arsye-kryesore-e-vdekjes-nga-corona-virus/a-52776142' term='Corona'>
Sepsis është mosfuksionimi i një organi që vjen si pasojë e mbireakasionit të sistemit imunitar në përgjigje të një infeksioni. Ky mbireaksion toksik mund të çojë në dëmitim të indeve, në dështim të shumë organeve dhe si rrjedhojë shkakton vdekjen.
Një studim i gjerë i shpeshtësisë së sepsisit dhe vdekjeve të shkatuara nga skepsisi është publikuar në mes të Janarit 2020. Sipas këtij studimi, thuajse një e katërta e vdekjeve në të gjithë botën i atribuohen sepsisit.
Në vitin 2017, janë raportuar 48,9 milionë raste sespisi dhe 11 milionë vdekje në të gjithë botën. Në vitin 2015, 75 mijë vdekjë të shkatuara nga sepsisi ka pasur vetëm në Gjermani, që janë më shumë se vdekjet e shkatuara nga kanceri në zorrë, gjinj, mushkëri dhe prostatë të marra së bashku. Rreth 15% e pacientëve që vdiqën në spital në Gjermani në vitin 2015 ishin si pasojë e sepsisit.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
Pavarësisht numrit të madh të rasteve me sepsis, njohuritë rreth parandalimit dhe detektimit të hershëm të sëmundjes në Gjermani janë shumë më të ulëta krahasuar me vendet e tjera të industrializuara. Për këtë arësye, Fondacioni Gjerman i Sepsisit këshillon që të gjithë pacientët në rrezik duhet të ndjekin këshillën e Institutit Robert Koch që të vaksinohen kundër virusit të gripit dhe pneumokokut.
Në mënyrë të veçantë këtë duhet ta bëjnë ata persona, që kanë sistem imunitar të dobësuar si të porsalindurit dhe të moshuarit me sëmundje si diabeti, kanseri, sëmundjet kronike ose SIDA.
Si shkakohet sepsis dhe si mund ta dalloj unë atë?
Sepsisi mund të iniciohet nga një numër patogjenësh si viruset, bakteret, kërpudhat ose parazitët. Shkaktarët kryesorë janë pneumonia, infeksione të plagëve, infeksione të kanaleve unrinare ose të hapësirës abdominale.
Përveç viruseve gripale sezonale, viruse të tjerë që janë shumë infektues, si për shembull ata të coronës, ebolës dhe ethet e verdha, dengue, viruset e gripeve të derrit dhe shpendëve mund të shkaktojnë gjithashtu sepsis.
Përveç shenjave tipike të infeksionit ka disa simptoma spikatëse që zakonisht tregojnë një sepsis të mundshëm. Kështu për shembull, një rënie në presionin e gjakut dhe njëkohësisht një rritje e pulsit, temperaturë të lartë, frymëmarrje e shpejtë dhe të rënduar, një ndjenjë e fortë e pazakontë e të qënit sëmurë dhe konfuzion papritmas. Shoku septik është faza më e rënduar dhe diagnostikohet kur presioni i gjakut bie në nivele të rrezikshme. Në rast të shenjave të tilla alarmuese duhet kërkuar menjëherë ndihma mjekësore.
Si trajtohet sepsisi?
Edhe pse sepsis është i përhapur në spitale ai shpeshherë konstatohet me vonesë. Kur diagnostokohet, sepsis trajtohet menjëherë me emergjencë. Gjaku egzaminohet, aplikohet një spektër i gjerë antibiotikësh dhe sigurohet një qarkullim i mjaftueshëm dhe ventilim i gjakut. Si masë paraprake shumë pacientë me sepsis vendosen në "inkubacion mbrojtës” d.m.th kalohen në koma artificiale.
Aparaturat e ventilimit, ose terapia e qarkullimit të gjakut ose koagulimit, terapia e zëvendësimit të veshkës përdoren për të ndihmuar organet e pacientit në veçanti. Një trajtim i tillë intensiv shëndetësor është shumë kompleks dhe i kushtueshëm. Vetëm në SHBA rreth 24 miliardë dollarë shpenzohen çdo vit në spitale për trajtimin e sepsisit.
Më e rëndësishme se kostot janë kapacitetet ekzistuese: prania e shtretërve për kujdes intensive, ata duhet të jenë kryesisht në dispozicion të të infektuarve me viursin e coronës ose me pathogjenë të tjerë dhe janë në gjendje kritike, kanë nevojë urgjente për frymëmarrje artificiale si për shembull për shkak të sepsisit.
Konseguenca afatgjatë
Në gjysmën e pacientëve sepsisi kalon pa pasoja serioze. Në gjysmën tjetër me infeksione, mosfunkionim i veshkave ose probleme kardio-vaskulare që mund të rishfaqen edhe tre muaj pas infeksionit.
Madje shumë pacientë vuajnë nga pasoja serioze dhe afatgjata psikologjike si paraliza, depresione ose gjendje frike.
Prandaj është me rëndësi të veçantë që sepsis të parandalohet përsa është e mundur ose të diagnostokohet sa më herët. Sa më shpejt të diagnostifikohet sëmundja aq më të mira janë shanset për ta mbijetuar atë.
</doc>
<doc docid='dw_52776130' lang='sqi' type='mono' source='https://www.dw.com/sq/sq/koment-corona-është-një-sprovë/a-52776130' term='Corona'>
Janë gjëra të vogla, që këto ditë flasin më shumë për gjendjen e republikës sonë, se çdo gjë tjetër. Një e-mail p.sh, në të cilin drejtori i shkollës së djalit tonë u komunikon prindërve, atë që ka lexuar në faqen e internetit të Tagesschau (edicioni televiziv i ARD). Që kryebashkiaku i Berlinit ka shpallur mbylljen e shkollave. Por më shumë ai nuk mund të na thotë, shkruan drejtori i shkollës, sepse informacionin zyrtar nga ana e shtetërore ende nuk e ka marrë. "Me sa duket  drejtuesit e shkollave nuk duhen informuar", shkruan ai me ironi po në një farë mënyre edhe pa ditur se ç'mund të bëjë.
Gjermania është një shtet me organizim federal. Ka qeverinë qfederale, Bundesregierung, dhe qeveritë e 16 landeve të federatës. Landet kanë të drejtën e bashkëvendosjes, nëse duhet marrë vendim. Në disa fusha të politikës, si p.sh. në politikën e arsimit, qeveritë e landeve kanë madje të drejtë të vendosin vet, se çfarë të bëjnë apo të mos bëjnë. Madje kur bëhet fjalë për shëndetësinë, përgjegjësia kalon deri tek niveli i tretë, pra i delegohet nivelit lokal.
Sabine Kinkartz
Gabim në sistem?
Kjo do të thotë, që në Gjermani nuk drejtohet e vendoset vetëm nga një pikë qendrore. Në këtë mënyrë duhet diskutuar dhe vendosur. Në krizën e Corona-s del në pah njëri apo tjetri defekt në sistem. Ndoshta tani për tani nuk mund të ndryshohet asgjë. Ne duhet të punojmë e të bëjmë më të mirën. Ashtu sikurse duhet të bëjmë më të mirën edhe në këtë situatë kur papritur vërshoi infeksioni Corona. Njësoj si edhe në rastet kur ndodhin vërshime, çahen diga e të duhet t'i përvishes punës për të shpëtuar çfarë të mundesh prej përmbytjeve.  Edhe tani gjithsecili mund të ndihmojë e duhet ta bëjë këtë.
Ne jemi tërësisht të befasuar, por mund të bëjmë diçka. Duhet t‘i thërrasim mendjes, ta ngadalësojmë ritmin e jetës sonë, të reflektojmë dhe të heqim dorë nga disa gjëra. Kjo nuk do të thotë, që secili tani të merret me vetvehten. Jo, nuk kërkohet egoizëm – blerja e me shumicë e pakove të letrës higjenike kur mjafton vetëm një – ajo që kërkohet është fryma e solidaritetit. Falë mjeteve tona moderne të komunikimit ne mund të shkëmbejmë dhe të mbështetemi emocionalisht me njeri-tjetrin edhe pa qenë ulur në kontakt pranë njeri-tjetrit.
Njerëzit do të vdesin
Natyrisht do të ketë edhe viktima. Si mundet që virusi Corona të kalojë me më pak humbje jetësh njerëzore se sa sëmundjet e zemrës, të sistemit kardiovaskular apo gripi i zakonshëm. Edhe pa virusin e ri në Gjermani vdesin vit për vit rreth 850.000 vetë. Kjo është rrjedha e jetës.
Infeksioni Corona nuk është apokalipsi, ashtu sikurse po stilizohet në mbarë botën. Thjeshtë ai është një rrezik më shumë. Megjithatë një gjë që askush nuk mund ta përjashtojë tërësisht nga vetja dhe prandaj disa reagojnë në panik. Eshtë e provuar shkencësrisht, që njeriu rreziqet, që mendon se mund t'i influencojë vet, i konsideron më të ulëta nga rreziqet ndaj të cilave e gjen veten tërësisht të pambrojtur.
Jeta do të vazhdojë
Të ofrojë mbrojtje, edhe psikologjikisht, kjo është detyra e politikës. Qeveria tani thotë, se me kredi dhe ndihma financiare për punën afatshkurtër do të kujdeset, që ekonomia dhe qytetarët që punojnë të kenë likiditet, kjo masë e zbut frikën, qetëson dhe jep sinjalin, se jeta do të vazhdojë.
Do të bëhet edhe më mirë, sa më shumë ne do të mund t'i vonojmë infeksionet. Sa më shumë të infektuar njëherësh do t'i duhet të përballojë sistemi i shëndetësisë, aq më i lartë do të jetë numri i të vdekurve. Këtë politikanët duhet ta bëjnë vazhdimisht të qartë duke ruajtur integritetin dhe duke i apeluar arsyes së qytetarëve.
Tani nuk është koha për të pyetur, nëse politika po vepron shumë ngadalë, nëse bën gabime apo kush e ka fajin, që dikça nuk funksionon. Tani është koha, që bashkarisht të bëjmë më të mirën në këtë situatë të vështirë. Gjykimet e konseguencat prej saj mund t'i nxjerrim më vonë. E rëndësishme është, që ne të nxjerrim edhe mësime nga kriza. Çfarë ka funksionuar, çfarë mund të bëjmë herën tjetër më mirë?
Eshtë e qartë, që një pandemi mund të ndodhë sërish. Ne duhet ta vlerësojmë që aktualisht kemi të bëjmë „vetëm" me infeksionin Corona, të cilin 80 përqind e popullsisë pothuajse nuk do ta ndjejë. Por mund të kishte qenë edhe një virus më i fortë vdekjeprurës.
Mësimet nga kriza
Edhe një të mirë e ka kriza. Ne mund ta marrim si shkas atë, për të rishqyrtuar zhvillimet difektoze të globalizimit. Diçka që është aq e rëndësishmë si prodhimi i medikamenteve dhe zhvendosja tërësisht e prodhimit jashtë Europës, ishte një gabim i madh. Këtë duhet ta ndryshojmë pavarësisht se kushton para. Po ashtu duhet rimenduar, se si duhet t'i trajtojmë mjekët, infermierët dhe kujdestarët. Nesë kriza e Coronës tërheq vëmendjen ndaj kushteve të papranueshme në spitalet gjermane, atëherë ajo ka vërtetë edhe një aspekt të mirë.
Ah po, e-maili i drejtorit të shkollës, pas dy orësh pasoi një e-mail i dytë me të dhëna konkrete: që nga dita e martë deri në fund të pushimeve të Pashkëve më 19 prill shkollat në Berlin do të jenë të mbyllura. Përjashtim do të ketë vetëm për provimet e përfundimit të nivelit të mesëm shkollor dhe ato të maturës. Provimet do të zhvillohen. Unë e konsideroj këtë një vendim të peshuar mirë duke marrë parasysh pasojat. Ashtu si edhe shumë vendime të tjera në Republikën tonë Federale gjatë këtyre ditëve. Por gjithashtu ato edhe na mësojnë ne, se si mund të bëhet më mirë në të ardhmen.
</doc>
<doc docid='dw_52764945' lang='sqi' type='mono' source='https://www.dw.com/sq/sq/virusi-corona-jetë-pa-kontakte-sociale/a-52764945' term='Corona'>
Tabelë e vendosur në bankën Sparkasse, Dortmund: "Nisur nga situata aktuale u dhurojmë të gjithëve një buzëqeshje, por nuk ju japim dorën."
Një e-mail pason tjetrin pa rreshtur. Punëdhënësi: i ka anuluar për javën e ardhëshme të gjitha konferencat. Organizatorët e koncerteve njoftojnë se artisti i preferuar nuk do të performojë në fundjavë. Gjyshërit do t'i shtyjnë vizitat tek nipërit. Gjithçka nisur nga frika dhe për të kontribuuar në pengimin e përhapjes së virusit Corona.
E-maila apo mesazhe në celular me përmbajtje të ngjashme marrin këto ditë shumë gjermanë. Gradualisht jeta publike në Gjermani ka nisur rrugën drejt pezullimit. Nisur që nga bankinat e zbrazura të Bundesligës, sheshet e lojërave bosh, trenat e mensat, zakonisht të tejmbushura gjatë këtyre ditëve kanë vende të lira me bollëk. Duket se ndërkohë është vetëm një çështje kohe, derisa të mbyllen të gjitha shkollat, universitetet, restaurantet e kinematë ashtu si në Itali.
Kontaktet sociale: të padëshiruara
"Ne e dimë ndërkohë saktë, që në fazën aktuale të pandemisë praktikisht duhet t'i ndalojmë të gjitha kontaktet sociale, që të  kemi edhe një shans ta mbajmë sa më të ulët numrin  e infeksioneve", thotë Patrick Larscheid. Mjeku i bashkisë në Berlin-Reinickendorf i ka kërkuar senatit të Berlinit të marrë disa hapa vendimtare për ndalimin e përhapjes së virusit Corona. Jeta publike duhet të kufizohet sa më shumë në mbrojtje të popullsisë.
Patrick Larscheid: "Pritja mund të kushtojë jetë njerëzitsh"
Vendimi për ndalimin e aktiviteteve me mbi 1000 vizitorë, është pak. Gjithçka, ku mblidhen njerëz, duhet të mbyllet. "Në rast të kundërt ne nuk do të mund ta konrollojmë dot më situatën", këshillon Larscheid. Kontakti social tek e fundit nuk është vetëm baza e të qenit të lumtur - Afërsia mund edhe të të sëmurë, nëse viruset qarkullojnë nga njeri prreson tek tjetri.
Italia ka reguar, por me vonesë
A rrezikon pra që në Gjermani të krijohen situata si në Itali? Si masë kundër përhapjes së virusit në Itali janë mbyllur të gjitha dyqanet me përjashtim të farmacive dhe supermarketeve. Madje edhe baret, restaurantet dhe parukeritë gjithashtu janë mbyllur.
"Para pak ditësh ju luta që të ndryshoni zakonet tuaja e të qendroni në shtëpi", tha kryeministri Giuseppe Conte në një mesazh me video: "Unë isha i vetëdijshëm që ky ishte hapi i parë dhe nuk do të ishte i fundit. Eshtë koha të bëjmë hapin tjetër." Kësisoj jeta publike në Itali është paralizuar tërësisht.
Edhe në Gjermani nuk jemi larg hapit pasues. Kur virologu Alexander Kekulé para dhejtë ditësh bëri thirrje për vendosjen e pushimeve dy javë për të gjithë për shkak të virusit Corona në Gjermani, për ta ndërprerë zinxhirin e infeksionit të epidemisë në fazën fillestare, shumë studiues nuk e morën seriozisht atë.
Ministri i Shëndetësisë në landin e Renanisë Veriore-Vestfalisë Karl-Josef Laumann u përgjigj atëherë, se politika nuk duhet të marrë masa, "që janë disproporcionale dhe shkaktojnë histeri". Ndeshja e Bundesligës mes Borussia Mönchengladbach dhe Borussia Dortmund, vetëm 40 km larg qytetit më të prekur prej infeksionit Heinsberg, u zhvillua edhe në fundjavë para 50.000 spektatorëve.
Realiteti me virusin ndryshon çdo ditë
Vetëm pak ditë më vonë situata ndryshoi tërësisht dhe eventet sportive me publik janë tani të paimagjinueshme. Askush nuk flet më tani për disproporcionalitet: madje po në Mönchengladbach u zhvillua e para ndeshje pa tifozë me ekipin e 1.FC Këln, Liga gjermane e Hokey-t në akull e mbylli para kohe sezonin.
Në shumë kinema gjermane ndërkohë vendet midis spektatorëve janë të zbrazura, shumë gjermanë u shmangen kinemave edhe nga frika prej ngjitjes së virusit. Landet vendosën mbylljen e shkollave nisur nga e hëna (16.03), landi Baden-Vyrtemberg e ka shtyrë fillimin e semestrit të verës në universitete. Veprimtaritë kulturore si festivali tradicional i Beethovenit në Bon, po ashtu si edhe shumë panaire janë anuluar. Jeta publike gradualisht po zbehet, por ende me ritme të ngadalta.
A ka angazhim të mjaftueshëm?
Numri i pasagjerëve në aeroportin e Frankfurtit që nga java e fundit e shkurtit ka rënë me 14,5 përqind. Dega e taksive njofton për humbje deri në 40 përqind, dhe propozon, që të gjithë ata që posedojnë abone për shërbimin urban mund të përdorin taksitë tani me gjysmën e çmimit të zakonshëm. Kush hipën në autobus në Berlin duhet të hipë vetëm nga dera e pasme për të mos rrezikuar shoferin. Trenat e distnacave të largëta pastrohen tani në intervalin brenda dy orëve, punë kjo që normalisht bëhet çdo katër orë.  Dyert, dorezat e dyerve dhe vendet e bagazheve desinfektohen rregullisht.
Shefi i Organizatës Botërore të Shëndetësisë (OBSH), Tedros Adhanom Ghebreyesus, kritikoi shumë vende se nuk po marrin sa duhet masa për ta kufizuar pandeminë e virusit Corona. "Jemi shumë të shqetësuar, që disa vende nuk po i përgjigjen me angazhimin e duhur politik këtij kërcënimi, në mënyrë që të jetë nën kontroll situata", dekalroi ai në Gjenevë. Se cilat vende kishte ai parasysh, kjo mbeti e paqartë. Ndoshta kjo kritikë ka qenë edhe në adresë të Gjermanisë.
</doc>
<doc docid='dw_52764683' lang='sqi' type='mono' source='https://www.dw.com/sq/sq/corona-frenon-vuçiçin/a-52764683' term='Corona'>
"Takimi i planifikuar do të mbahet, por përmes një konference me video në mesditën e së hënës midis kancelares gjermane Angela Merkel dhe presidentit serb Aleksandar Vuçiç ", tha Zyra e Kancelares kur u pyet nga DW.
Zëdhënësi i qeverisë gjermane Steffen Seibert tha në një konferencë të rregullt shtypi të premten se një zgjidhje e tillë erdhi pas një marrëveshjeje nga "të dy palët".
"Të dyja palët ranë dakord të anulojnë vizitën e Vuçiç në Berlin," tha Seibert.
Një masë e tillë nuk është një rast i izoluar, pasi u njoftua gjithashtu se takimi i planifikuar midis kryeministrit të Luksemburgut, Xavier Bettel dhe kancelares gjermane, u anulua për të njëjtën arsye.
Mediat e Beogradit raportuan se bisedimet midis Angela Merkel dhe Aleksandar Vuçiçit të hënën kanë të bëjnë me krizën e Kosovës, por edhe me luftën kundër virusit Corona.
</doc>
<doc docid='dw_52708798' lang='sqi' type='mono' source='https://www.dw.com/sq/sq/virusi-corona-edhe-në-gjermani-ndeshje-pa-shikues/a-52708798' term='Corona'>
Disa ndeshje të futbollit, basketbollit, hokejit mbi akull... do të zhvillohen pa shikues. Po kush vendos nëse ndeshjet zhvillohen pa shikues?
Vendimin e fundit nëse një ndeshje do të mbahet pa shikues, duhet ta marrin entet e shëndetit në qytete ku mbahen ndeshjet. Ministri i Shëndetësisë Jens Spahn ka sugjeruar që të ndalohen manifestimet ku mblidhen apo pritet të mblidhen më shumë se 1000 persona. Tani janë në rend autoritetet vendore të cilat duhet të marrin vendime. "Në fakt ky është një rregull që duhet të respektohet", thotë ministri i Shëndetësisë në landin Renania Veriore-Vestfalia. "Ne mendojmë se kjo duhet të ndodhë. Pas sugjerimit të ministrit të Shëndetësisë, Jens Spahn, edhe ne e kemi më lehtë të marrim vendim." Klubet përfshihen në procesin e vendimmmarrjes, por Liga e Futbollit e ka bërë të qartë që në fillim, se vendimet janë në duart e enteve shëndetësore.
A ka pasur edhe përpara ndeshje pa shikues?
Jo, vetëm në Ligën e Dytë apo në ligat më të ulëta ka pasur ndeshje që janë zhvilluar pa prezencën e publikut. Ndeshja e parë pa shikues në futbollin profesionist në Gjermani është mbajtur me 26 janar 2004 në Aachen, mes ekipeve Alemannia dhe 1. FC Nürnberg. Liga Gjermane e Futbollit  (DFL) ka kërkuar që kjo ndeshje të zhvillohet pa shikues, për shkak të incidenteve në një ndeshje më parë, kur u qëllua në kokë trajneri i FC Nürnberg Wolfgang Wolf. Ndërkohë që ndeshja e fundit pa shikues është mbajtur në Ligën e Tretë, me 28 janar 2017, mes ekipeve Hansa Rostock dhe Jahn Regensburg. Kjo për shkak të denimit ndaj Hansa Rostock, për shkak të incidenteve të shikuesve. Tani është hera e parë që ndeshjet do të zhvillohen pa shikues edhe në Ligën e Parë, për shkaqe mjekësore.
Pse nuk shtyhen ndeshjet për më vonë?
"Ekzistojnë kontrata dhe pasoja sportive. Rëniet nga liga dhe futjet në liga. Ne kemi nevojë që ndeshjet të zhvillohen me kohë. Anulimi i ndeshjeve nuk është ndonjë opsion", thotë shefi i DFL Christian Seifert. Në fakt, terminet e ndeshjeve janë shumë të ngjeshura në Bundesligë, që është parë edhe në rastin e kërkimit të një termini tjetër për ndeshjen mes Werder Bremen dhe Eintracht Frankfurt. Është e mundur madje që kjo ndeshje të shtyhet për maj, në qoftë se Frankfurti vazhdon të jetë i suksesshëm në Ligën e Evropës. Një opsion i mirë nuk është as zgjatja e kampionatit, për shkak të Kampionatit Evropian, i cili fillon 12 qershor. Kuptohet nëse ky Kampionat nuk shtyhet për shkak të rrezikut nga virusi Korona.
Sa para fitojnë klubet nëse ndeshjet mbahen pa shikues?
Gjatë kampionatit të kaluar në Bundesligë, nga shitja e biletave janë fituar 520,1 milionë Euro, pra rreth 8% të parave të qarkulluara në vlerë prej 4,02 miliardë Euro. Mesatarisht brenda një gjiroje janë fituar pra rreth 15 milionë Euro, që do të thotë se mesatarisht për një ndeshje (nëse stadiumet do të ishin me kapacitete të njëjta) janë mbledhur rreth 1,7 milionë Euro vetëm nga biletat. Por stadiumet dallojnë, sepse Arena në Dortmund ka kapacitet prej 81.365 vendeve, ndërsa stadiumi më i vogël i Bundesligës në Paderborn zë vetëm 15.000 shikues. Ndaj edhe humbjet janë të ndryshme, që do thotë se edhe kompenzimi duhet të jetë proporcional. Në humbje duhet llogaritur edhe shitjet në stadium të rekuizitave për shikues si dhe nga reklamat në stadium.
Çfarë ndodhë me ata që kanë blerë biletat?
BVB Dortmund është ekipi i vetëm nga 18 skuadrat e Bundesligës së Parë që nuk obligohet t'i kthejë biletat në rast të një ndeshje pa shikues. Në rregullat e këtij klubi thuhet se parimisht nuk kthehen paratë për biletat e blera. Por edhe kjo skuadër ka bërë të ditur se do të kërkojë gjetjen e ndonjë zgjidhjeje. Të gjitha klubet tjera i kthejnë paratë për biletat e shitura, në rast të ndonjë ndeshje pa shikues, gjashtë prej tyre ofrojnë ndonjë mundësi kompensimi në materiale nga shitoret e klubit.
</doc>
<doc docid='dw_52698756' lang='sqi' type='mono' source='https://www.dw.com/sq/sq/çmimet-e-naftës-në-rënie-në-bursë/a-52698756' term='Corona'>
Bursat në mbarë botën po reagojnë me humbje. Në Wall Street u pezullua pjesërisht tregtimi. Shitjet dramatike në bursa po vazhdojnë. Ndër shqetësimet për pasojat ekonomike nga epidemia të virusit Corona po shtohet frika edhe nga një luftë për çmimin e naftës. Tregtarët në sfondin e rënieve në bursë e quajtën ditën e hënë një e "hënë e zezë" (09.03).  Ideksi gjerman i aksioneve DAX ra pjesërisht më shumë se dhjetë përqind duke e mbyllur ditën me një rënie prej rreth 8 përqind. Kjo është rënia më e madhe në harkun kohor të 14 muajve e krahasueshme me panikun e shkaktuar në bursa pas sulmeve terroriste të 11 shtatorit 2001 ndaj kullave të World Trade Center në Nju Jork. Fluksi i lajmeve shokuese është i vështirë të përpunohet me arsye, tha menaxheri i financave Thomas Böckelmann nga kompania e administrimit të pasurive Euroswitch.
Në Wall Street indeksi Dow Jones-Index i aksioneve ra me hapjen e bursës të hënën (09.03) direkt me shtatë pikë, rënia më e fuqishme qysh prej dhjetë vjetësh. Si pasojë e tensionit të krijuar në bursë aktiviteti u ndërpre për 15 minuta, në mënyrë që bursianët të mblidhnin veten. EuroStoxx 50, ideksi orientues në Eurozonë, ra me 5,66 përqind duke shënuar saktësisht 3049,06 pikë. Më parë pati rënie të bursave edhe në Azi. Indeksi orientues në Japoni Nikkei humbi pesë përqind.
Edhe në tregje të tjera të financave në rajonin aziatik kurset ranë dukshëm. Kurset e aksioneve në bursën e Seulit rane me mbi katër përqind. Në Kinë indeksi Shanghai Composite humbi 3,01 përqind duke shënuar 2943,29 pikë.
Tregtarët e bursës këto humbje gjatë ditës së hënë (09.03) i krahasojnë me krizat e bursave në vitete 1929 dhe 1987 ndaj e quajtën ditën e parë të kësaj jave si „e hëna e zezë". "Ndonëse në Kinë tashmë numri i të infektuarve duket se ka mbetur në vend duke mos pasur më rritje, vala e virusit Corona dështë ende e paparashikueshme, se kur ajo do të marrë fund", shkruan analisti i Bankës Kombëtare Helaba, Ralf Umlauf. "Pasiguria është e madhe dhe perspektivat e koniunkturës dhe të tregjeve janë të vështira të parashikohen aq më tepër tani që po bie ndjeshëm edhe çmimi i naftës."
Luftë çmimesh për naftën mes Rusisë dhe Arabisë Saudite
Në tregun e naftës çmimi ra me 30 përqind pas dështimit të bisedimeve për uljen sasisë së nxjerres së naftës – në përqindje kjo është rënia më e fuqishme e çmimit që nga viti i luftës së Gjirirt Persik më 1991. Menaxheri i financave Thomas Altmann nga kompania QC e cilësoi këtë si një „masakër të mirëfilltë". „Luftës kundër virusit Corona po i shtohet tani edhe lufta për naftën", theksoi ai. „Depozituesit i shmangen gjithçaje që mund të jetë me risk."
Gjeopolitika shkaku kryesor për rënien e çmimit të naftës
Si shkak për rënien e çmimit të naftës janë bisedimet e dështuara të kartelit të naftës Opec me të ashtuquajturit Opec+ përmbledhtasi vendet që nxjerrin naftë si Rusia. Të premten (06.03) partnerët e bisedimeve të Opec+ nuk arritën të bien dakord. Madje në deklaratën përbyllëse të shteteve pjesëmarrëse mungonte edhe shtyrja e kufizimeve për nxjerrjen e naftës që janë aktualisht në fuqi. Përveç kësaj duket se rrezikon të përshkallëzojë grindja mes Arabisë Saudite dhe Rusisë për sasitë e ardhëshme të nxjerrjes së naftës. Agjencia e lajmeve Bloomberg duke iu referuar një pjesëmarrësi që nuk do të identifikohet me emër, ve në dukje, se Arabia Saudite në muajt e ardhshëm mund ta rrisë sasinë e nxjerrjes së naftës. Si rrjedhojë sasi e naftës nga vendi që kryeson Opec-un mund të arrijë në një shifër të re rekord me deri në dymbëdhjetë fuçi (barrel) në ditë, bëhet e ditur.
Gazeta  Frankfurter Allgemeine Zeitung (FAZ) të hënën duke iu referuar një pjesëmarrësi të delegacionit rus në bisedimet e Opec+ në Vjenë, i cili nuk dëshiron të identifikohet, shkruan, se  distancimi i Rusisë nga karteli i naftës mund të kuptohet edhe si një sinjal lufte në adresë të SHBA-së. Gjatë muajve të fundit sanksionet e reja nga Uashingtoni e kane zemëruar qeverinë ruse. Ndër masat ndëshkuese të vendosura në shkurt nga SHBA bën pjesë edhe ndalimi i një filiali të Rosnftit rus. Rënia e çmimit të naftës e nxitur prej vendimit të Moskës mund të ketë pasoja edhe për nxjerrjen e naftës nga SHBA përmes metodës fracking. Me këtë metodë shtresat gurore çahen përmes presionit të fortë nga një përzierje e ujit, rërës dhe kimikateve, për të përftuar naftën. Kjo metodë është e kushtueshme dhei a vlen të përdoret vetëm nëse çmimi i naftës është i laartë.
Një barrel (159 litra) e naftës së llojit Brent nga Deti i Veriut kushtonte së fundi 32,83 dollarë. Kësisoj çmimi të hënën ishte 12,44 dollarë më i ulët se të premten. Çmimi për naftën amerikane të llojit WTI ra me rreth 12,44 dollarë në 28,84 dollarë.
hb/iw (dpa/rtr)
</doc>
<doc docid='dw_52695893' lang='sqi' type='mono' source='https://www.dw.com/sq/sq/të-gjithë-mund-të-ndihmojnë-kundër-përhapjes-së-virusit-corona/a-52695893' term='Corona'>
Në Gjermani njoftohet vdekja e dy vetëve për shkak të virusit Corona. Qarku Heinsberg dhe qyteti i Essenit në landin e Renanisë Veriore-Vestfalisë e njoftuan këtë sot. Në Essen ndërroi jetë një grua 89-vjeç, e cila virusi u zbulua të martën e kaluar. Për personin që ndërroi jetë në Heinsberg, ende nuk ka të dhëna.
Kancelarja Merkel i ka vlerësuar përpjekjet e deritashme kundër virusit Corona. Ajo tha se virusi po përhapet, jo sepse kanë qenë të kota të gjitha masat për të ndërprerë zinxhirin e infeksionit, siç janë urdhërat e karantenës.   Me to është fituar kohë për kërkime mjekësore dhe për të përgatitur sistemin shëndetësor.
Ministri i Shëndetësisë i Gjermanisë, Jens Spahn (CDU) u ka bërë thirrje të gjithëve që të mbështesin luftën kundër përhapjes së virusit Corona. "Sa më ngadalë të përhapet virusi, aq më mirë", tha ai në një konferencë për shtyp. Për këtë, është e nevojshme që çdo qytetar të zvogëlojë rrezikun e infektimit sa më shumë që të jetë e mundur.
Në këtë kuadër, Spahn-i u bëri thirrje të gjithë qytetarëve që të mendojnë se cilat aktivitete janë me të vërtetë të nevojshme javët dhe muajt e ardhshëm dhe nga se mund të heqin dorë për ca kohë. "Nga këndvështrimi im, është më e lehtë të mos shkosh në një koncert, në një lojë futbolli ose në një klub, sesa të mos shkosh në punë ose të mos çosh një fëmijë në cerdhe", tha ai.
Spahn u shpreh kundër mbylljes së të gjitha shkollave
Në këtë linjë argumentimi, Spahn u shpreh kundër mbylljes së të gjitha shkollave dhe kopshteve ditore. Po të bëhet kjo ekziston rreziku që mjekët, infermierët ose policët mund të mos shkojnë në punë, paralajmëroi ai. "Kjo do të kishte pasoja edhe për jetën publike".
Një ndihmë mund të jetë, për shembull, pakësimi i udhëtimeve, puna nga shtëpia kur është e mundur, ose në qytetet e mëdha ecja në këmbë ose me biçikletë, në vend që të përdorni transportin lokal publik.
Spahni konfirmoi edhe rekomandimin e tij për të anuluar aktivitetet me më shumë se 1.000 spektatorë. Ai i inkurajon shprehimisht ata që janë përgjegjës ta bëjnë këtë.
Në dallim nga shumë vende fqinje, në Gjermani nuk mund të vendoset në mënyrë qendrore, që të anulohen të gjitha ngjarjet me një numër të caktuar vizitorësh ose që ato të zhvillohen me sallë bosh. Vendimin për këtë e marrin autoritetet lokale shëndetësore.
Qëllimi kryesor: të parandalojmë që të sëmuren të gjithë njëkohësisht
Qëllimi është të ngadalësojmë përhapjen e virusit aq sa sistemi shëndetësor gjerman të mund të kujdeset për të gjithë personat e sëmurë rëndë. "Me sa dimë, kjo sëmundje kalon butë në katër nga pesë raste," tha Lothar Wieler, Presidenti i Institutit Robert Koch. Por kjo gjithashtu do të thotë që një në pesë persona është i sëmurë rëndë.
Kjo zakonisht kalon në pneumoni, e cila mund të kërkojë trajtim në pavionin e kujdesit intensiv. Vërtet që Gjermania në krahasim me shtete të tjera paraqitet mirë me rreth 28.000 shtretër të kujdesit intensiv. Por një shpërthim i madh i sëmundjes, kur mijëra vetë sëmuren njëkohësisht, mund të çojë sistemin në kufijtë e tij.
aud (dpa, spiegel, dlf)
</doc>
<doc docid='dw_52695009' lang='sqi' type='mono' source='https://www.dw.com/sq/sq/shqipëria-preket-nga-virusi-corona/a-52695009' term='Corona'>
Shqipëria konfirmoi të hënë (9.03) dy rastet e para të infesksionit me virusin Corona. Drejtuesja e Departamentit të Sëmundjeve Infektive, në Institutin e Shëndetit Publik në Tiranë, Silva Bino, në një konferencë shtypi sqaroi,  se " dy të infektuarit janë baba dhe bir, të moshës 54 dhe 28 vjeҫ".
Hyrja në Shqipëri e virusit përbën një rast të importuar. ”Sipas informacioneve zyrtare të Ministrisë së Shëndetësisë, 28 vjeҫari, ka ardhur nga Italia në Shqipëri në rrugë tokësore më 26 shkurt dhe ia ka  transmetuar virusin babait të tij. Ai ka hyrë në Shqipëri pas mesnatës së 26 shkurtit, nga Muriqani, pika e kalimit kufitar Shqipëri - Mali i Zi, Sipas autoriteteve ai është kontrolluar në këtë pikë kufitare, por nuk ka pasur ende simptomat e infektimit që iu shfaqën nëntë ditë pas hyrjes në Shqipëri, të premten e kaluar, më 6 mars.
Ekipi i epidemiologëve, pas rezultatit të analizave të dy të infektuarve, ka kryer izolimin e kontateve të tyre të ngushta dhe po vijon me gjurmimin e kontakteve të dyta apo të treta, që mund të kenë marë virusin.
Dy të infektuarit ndodhen të shtruar në Spitalin Infektiv, në Qëndrën Spitalore Universitare "Nënë Tereza” në gjendje të stabilizuar dhe pa komplikacione, pohojnë burime zyrtare, Të afërmit e tyre janë në karantinë.
Qeveria merr masa urgjente
Qeveria vendosi mbylljen e të gjitha institucioneve arsimore publike dhe jo publike. Ajo urdhëroi pezullimin për dy javë të të gjitha fluturimeve ajrore  nga aeroporti "Nënë Tereza " drejt qyteteve italiane Milano, Bergamo, Bolonjë, Firence, Xhenova, Perugia, Pisa, Rimini, Venecia dhe Verona si edhe prej këtyre qyteteve në Tiranë. Autoritetet italiane i kanë shpallur këto qytete të prekura në mënyrë masive nga infeksioni me Corona Virus.
Masa tjetër e marrë ka të bëjë me qëndrimin e detyrueshëm mbyllur në shtëpi, të paktën për dy javë, të të gjithë atyre që mbrrijnë në Shqëipëri nga qytetet e sipërpërmendura. Për këdo që nuk zbaton këtë masë do të ketë sanksione administrative.
Spitalet në strukturat shëndetësore publike dhe jopublike në nivel kombëtar janë urdhëruar të kufizojnë në maksimum hyrjen në mjediset e tyre të të afërmve të personave që ndodhen të shtruar. Me urdhër të qeverisë janë kufizuar në maksimum dhe ndaluar ndërhyrjet kirurgjikale përveҫ rasteve të tumoreve dhe patologjive malinjë. Për shërbimet kirurgjikale të urgjencave, në nivel kombëtar, nuk do të ketë asnjë ndalim.
Për dy javë qeveria ka urdhëruar anulimin e të gjitha organizimeve masive, aktiviteteve sportive, kulturore, koncerteve, konferencave që zhvillohen në mjedise të mbyllura dhe me shumë pjesëmarrës.
Fond shtesë prej rreth 4 milion eurosh
Kryeministri shqiptar Edi Rama bëri me dije (09.03)se për përballimin e rasteve potenciale të infektimit me Corona Virus, është vënë në dispozicion të Ministrisë së Shëndetësisë një fond shtesë prej afërsisht 4 milion euro. "Mjediset e përgatitura më parë për karantinën e përgjithshme janë në dispozicion. Dhomat e izolimit në Spitalin Infektiv janë funksionale dhe po punohet në vijimësi për stokun e materialeve për personelin”, tha kryemnistri Rama, pas mbledhjes urgjente të qeverisë. Ai i bëri thirrje qytetarëve të informohen nga burime zyrtare dhe të zbatojnë me rigorozitet rekomandimet e autoriteteve shëndetësore për t'u mbrojtur nga infektimi.
Urgjenca Kombëtare: Qindra qytetare kërkojnë analiza për virusin
Sipas burimeve zyrtare nga Urgjenca Kombëtare në Tiranë po shtohen nga ora në orë telefonatat e qytetarëve që kërkojnë ndihmë të verifikojnë dyshimet e tyre se mos janë të infektuar nga Corona Virus. Deri në orët e para të mesditës se sotme numri i telefonatave arriti në 751.
Drejtorja e Departamentit të Epidemiologjidsë, Silva Bino, tha në kongerencën për shtyp, se "Shqipëria mund të kryejë nga 200 deri në 500 analiza për virusin në ditë”.
Ndërkohë deri në pasdite ( 9.03)  autorutetet shëndetësore larguan nga Spitali Infektiv të gjithë pacientët dhe liruan dhomat e tij për t'u përdorur për trajtimin e personave që mund të konstatohen në vijim të infektuar me virusin Corona apo për t'u përdorur për karantinë:  Policia ka vendosur shiritin e perimetrit të sigurisë për të moslejuar familiarët të afrojhen në mjediset spitalore pa leje nga Drejtoria e Qëndrës Spitalore Universitare "Nënë Tereza.”
</doc>
<doc docid='dw_52582460' lang='sqi' type='mono' source='https://www.dw.com/sq/sq/do-të-perëndojë-globalizimi-nga-një-virus-efektet-në-ekonomi/a-52582460' term='Corona'>
"Firmat po kuptojnë tani, se sa i brishtë është sistemi global i prodhimit", tha Gabriel Felbermayr, president i Institutit për Ekonominë Botërore në bisedë me Deutsche Welle. Efektet e virusit Korona tek ekonomia po i kujtojnë ekonomistëve kapitullimin e sistemit financiar në vitin 2008, kur falimentoi Banka  Lehman Brothers. Shumë vetë asokohe kuptuan, se sa i brishtë është sistemi financiar. Si pasojë u bënë ndryshime në strukturat financiare. "Një gjë e tillë mund të kristalizohet edhe tani pas virusit Korona", thotë Felbermayr.
Eskperti Gabriel Felbermayr
Epidemia si "Game Changer"
Efektet ekonomike epidemia i ka për shkak të masave dragoniane të autoriteteve dhe firmave, për të penguar përhapjen e mëtejshme të virusit duke kufizuar udhëtimet apo mbyllur fabrika. Nga kjo vuajnë më shumë sipërmarrjet që janë të lidhura me rrjetet ndërkombëtare apo ato të eksportit. Ministri francez i Ekonomisë, Bruno Le Maire e shikon lëndueshmërinë e zinxhirëve ndërkombëtarë të furnizimit për shkak të epidemisë madje edhe si "Game Changer" për globalizimin - një ngjarje që mund të ndryshojë tërësisht zhvillimet e deritanishme. Shpërthimi i krizës e pasojat e epidemisë treguan një varësi "të papërgjegjshme dhe jo të arsyeshme" nga Kina. Duhet të rimendohen zinxhirët globalë të furnizimit në fushën e shëndetësisë apo industrinë e automjeteve, tha Le Maire. "Ne nuk mund të jemi edhe më tej të varur nga Kina në 80-85% të prodhimeve farmaceutike", tha ai gjatë vizite në Athinë.
Bruno Le Maire
Presidenti i Dhomës Europiane të Tregtisë në Kinë,  Jörg Wuttke ka thënë se pasojat ekonomike për shkak të virusit "do të jenë edhe më të mëdha se mendojnë shumë vetë". "Mua më vijnë thirrje për ndihmë nga të gjitha anët", tha Wuttke në një intervistë. Për koncernet e mëdha kjo situatë nuk është ndonjë problem i madh, por "shumë sipërmarrje të mesme janë në krizë."
Rrezikohet furnizimi
Deri më tani janë nënvlerësuar pasojat e furnizimit në Gjermani. Por vetëm koncerni i transportit të anijeve, Cosco dhe Maersk bën të ditur, se në katër javët e fundit nuk mund të lëviznin nga vendi 70 anije me kontenierë. Për shkak se anijet janë afër 6 javë në lëvizje, ende ka anijë që vijnë nga Kina, por "por kjo do të ndryshojë shpejt, do të vijnë më pak anije, e atëherë në Europë disa lloje produktesh do të mungojnë. Me një tufë masash, sipërmarrjet  e furnizimit në Gjermani po përgatiten për të përballuar efektet e mungesës së prodhimeve nga Kina. "Në shumë sipërmarrje janë krijuar "task force" për të identifikuar ndërprerjet e furnizimit dhe për të reaguar në kohën e duhur", thotë Riccardo Kurto nga Shoqata Federale e Ekonomisë Materiale, BME për DW.
Rënie e madhe në bursa
Kurto thekson, se ka shumë rëndësi që autoritetet kineze të informojnë në mënyrë transparente për përhapjen e virusit. Sipas BME, rrjeti i anëtarëve në Kinë ka njoftuar, se po kërkohen rrugë alternative furnizimi nga pjesë të tjera të botës. Partnerë të BME na "kanë thënë, se rezervat e tyre në magazina kanë arritur një pikë kritike. Prandaj ata porositin tani tek furnizues të tjerë jashtë Kinës materialet që mungojnë në prodhim", thotë Kurto. Lufthansa ndërkohë planifikon të zgjerojë dërgimin e avionëve të mallrave në Kinë. Sektori i furnizimit me avionë me rifillimin e prodhimit global mund të jetë edhe përfituesi kryesor, deri sa të aktivizohen të gjithë zinxhirët e tjerë të furnizimit.
Industria e automjeteve, shumë e rëndësishme për Gjermaninë, ka pasur probleme që më parë për shkak të Brexit dhe konfliktit tregtar SHBA-Kinë. Për shkak të përhapjes dinamike të virusit, është shfaqur një rrezik i ri, i vështirë për t'u parashikuar, thotë eksperti i automjeteve Ferdinand Dudenhöffer. Nuk bëhet fjalë më për stabilitetin e zinxhirëve të furnizimit, por "për rënien gjithnjë e më të madhe të kërkesës në një dimension në rritje." Dudenhöffer parashikon një krizë të fortë të tregut botëror të automjeteve për shkak të pasojave të virusit Korona. Fritzi Köhler-Geib, eksperte e ekonomisë në bankën KfW, bën një parashikim të zymtë. "Nëse virusi Korona kthehet në një epidemi të gjatë dhe prek edhe rajone të tjera të botës, atëherë priten efekte edhe më negative në tregtinë e jashtme dhe zinxhirët e prodhimit global, të cilët prekin mjaft industrinë gjermane." Organizata Botërore e Shëndetësisë ndërkohë ka paralajmëruar nga një pandemi.
</doc>
<doc docid='dw_52537593' lang='sqi' type='mono' source='https://www.dw.com/sq/sq/virusi-korona-si-të-mbrohem/a-52537593' term='Corona'>
Virusi i ri Corona, me emrin SARS-CoV-2 është një sfidë globale që kërkon nga çdo person përgjegjshmëri: Çdo qytetar, por edhe sipërmarrjet, institucionet, organizatat mund të marrin masa, për t'u mbrojtur nga virusi dhe të përgatiten në rast të një pandemie. Në një rast të tillë masat përqëndrohen tek ulja sa të jetë e mundur e numrit të infektuarve. Familjet duhet të jenë të gatshme për të pasur të gjithë artikujt e nevojshëm. Synimi: të mënjanohen kufizime të mëdha apo trazirat në shoqëri.
Çfarë mund të bëj gjithkush konkretisht? Çfarë të mbron nga një infeksion?
- Mbani distancë nga personat e sëmurë (1 deri në 2 metra)
- Lani rregullisht e me kujdes duart. Të paktën 20 sekonda me sapun, lani mes gishtërinjve, deri në lart në kyçin e dorës e rrotull gishtit të madh.
- Mos prekni me gishtërinj fytyrën apo sytë, veçanërisht mos prekni me gishtërinj mukozën e gojës apo hundës.
- Mënjanoni tokjen e duarve dhe përqafimet.
- Mos u kollitni në duar, por mënjanë në parakrah.
- Në rast nevoje përdorni dorashka. Lajini ose ndërrojini këto përditë.
- Mënjanoni vendet me shumë njerëz dhe aktivitete si koncerte apo grumbullime të tjera. Vendosni prioritete.
- Zhvilloni refleksin e mbrojtjes: Për shembull shtypni butonat e ashensorit jo me gisht por me bërryl ose krah.
- Hidhini shpejt facoletat e përdorura.
Virusi Korona përhapet përmes teshtimës. Shtrirjen e ka në grykë. Nga aty infeksioni përhapet më tej deri në mushkëri e mund të dalë sërish jashtë trupit përmes teshtimës, kollitjes duke u përhapur sërish në sipërfaqe të ndryshme e aty të ifnektojë persona të tjerë.
Rafte bosh në supermarketet në Milano
Si të përgatitem në rast të një pandemie?
Në rast të një vale përhapjeje mund të ketë me shumë gjasa kufizime apo probleme furnizimi. Kujdesuni që të keni rezerva, që në rast nevoje të mund të ushqeheni disa javë nëse duhet të mbylleni në shtëpi.
- Mbani ilaçe me recete gati për një muaj (në raste nevoje).
- Mbani rezerva me ushqime me afat të gjatë skadimi.
- Mendoni si mund të mbroni të afërmit e miqtë. Sidomos të moshuarit e personat e sëmurë me sistem imunitar të dobët kanë nevojë për ndihmën tuaj.
- Merrni masa, të dini si të veproni kur duhet të kujdeseni për anëtarë të sëmurë të familje.
- Punëdhënësit mund të ofrojnë mundësinë e punës nga shtëpia. Punonjësit e sëmurë duhet të largohen nga punonjësit e tjerë e të dërgohen në shtëpi. Në zyra duhet të bëhet më shpesh ajrosja. Edhe tastaturat e ambienti i punës duhet dezinfektuar rregullisht. Udhëtimet për shkaqe pune duhet të planifikohen me kujdes, kush sëmuret në udhëtim duhet të lajmërojë përgjegjësit.
</doc>
<doc docid='dw_52311970' lang='sqi' type='mono' source='https://www.dw.com/sq/sq/coronavirusi-ka-tejkaluar-ndërkohë-virusin-sars/a-52311970' term='Corona'>
Sipas të dhënave zyretare, deri tani në Kinë kanë vdekur 811 persona nga virusi i ri Corona. Si pasojë e Pandemisë SARS të shkaktuar po ashtu nga Coronavirusi kanë vdekur në vitin 2002/2003 në mbarë botën 774 persona. Por asokohe janë regjistruar vetëm 8096 njerëz të infektuar nga ky virus, ndërsa sot vetëm në Kinë ka të infektuar mbi 37.200 persona. Ndaj proporcioni mes të infektuarve dhe të vdekurve dallon shumë.
Kjo mbase ka të bëjë edhe me përpjekjet mbarëbotërore për koordinimin e aksioneve dhe për parandalimin e përhapjes së virusit. Vendet e tjera kanë vendosur që sa më parë të nxjerrin shtetasit e tyre nga zonat e prekura në Kinë dhe shumicën dërmuese i kanë kthyer në vendlindje, ku janë vendosur në karantinë. Një avion me 200 britanikë, gjermanë dhe shtetas të tjerë ka mbërritur nga qyteti Wuhan në një aeoroport ushtarak, në afërsi të Oxfordit. Ministria e Jashtme gjermane ka falënderuar autoritetet britanike për këtë aksion.
Në Berlin janë kthyer të hënën rreth 20 shtetas gjermanë nga Wuhani. Të kthyerit u janë nënshtruar menjëherë të gjitha kontrolleve, për të konstatuar, nëse janë infektuar me virusin e ri dhe menjëherë janë dërguar në një spital të Kryqit të Kuq, ku janë izoluar për një kohë të caktuar.
Të gjithë pasagjerët po kontrollohen. Rezultatet e para do të publikohen ditën e hënë, por të gjithë ata do të mbeten 14 ditë në spital, për të evituar çdo lloj rreziku nga ndonjë infektim. Pra më shumë se një jave, nga Kina janë kthyer në Gjermani rreth 100 shtetas të tjerë gjermanë, me një avion të Bundeswehrit. Ata kanë mbërritur në Frankfurt am Main.
Jashtë Kinës deri tani janë regjistruar 300 raste të infektimeve, ndër ta 14 në Gjermani. Deri tani janë regjistruar vetëm dy raste të vdekjeve - në Filipine dhe në Hongong. Rastet tjera të vdekjeve janë regjistruar në Kinë - më së shumti në Wuhan.
bc/rb/jm (afp,
dpa, rtr)
</doc>
<doc docid='dw_52212144' lang='sqi' type='mono' source='https://www.dw.com/sq/sq/alarmi-për-coronavirus-kohë-për-fakte-jo-për-frikë/a-52212144' term='Corona'>
Organizata Botërore e Shëndetësisë, OBT reagoi pas përhapjes së shpejtë të virusit "Corona" me shpalljen e gjendjes së jashtëzakoshme ndërkombëtare. Me këtë mund të koordinohet më mirë lufta kundër përhapjes së sëmundjes së mushkërive mes 190 vendeve anëtare. Ky vendim nuk është "vendim mosbesimi" ndaj Kinës, tha Sekretari i Përgjithshëm i OBT, Tedros Adhanom Ghebreyesus pas një takimi në Gjenevë. Nuk ka arsye për kufizimin e udhëtimeve apo tregtisë me Kinën. "OBT nuk rekomandon asnjë kufizim, madje i refuzon ato."
Ende numri i të infektuarve në Kinë është ende i ulët, tha drejtori i OBT-së. Por nuk dihet, se çfarë dëmi shkakton virusi në një vend me sistem të dobët shëndetësor. "Ne jemi të gjithë në të njëjtën anije." Ky virus mund të pengohet vetëm nëse punojmë së bashku. "Kjo është kohë për faktet, jo për frikë", tha Ghebreyesus.
Drejtori i OBT, Tedros Adhanom Ghebreyesus
"Masat kombëtare - recetë për katastrofa"
Organizata Botërore e Shëndetësisë, OBT do të mbështesë më mirë vendet me sistem të dobët shëndetësor. Përveç kësaj do të përshpejtohet puna për zhvillimin e ilaçeve dhe vaksinave, dija do të ndahet dhe do të luftohen lajmet e rreme. Nëse çdo vend merr masat e veta, kjo mund të çojë në katastrofë, edhe ekonomike, është shprehur koordinatori për rastet e emergjencës i OBT, Michael Rayn. Por OBT nuk mund të detyrojë vendet të vendosin apo jo kufizimet e udhëtimeve.
Kina dhe vende të tjera kanë reaguar me masa drakoniane kundër përhapjes së virusit. Qytete të tëra në Kinë janë izoluar, shumë aeroporte dhe stacione treni janë mbyllur. Prodhuesi i automjeteve, BMW ka mbyllur tani tre fabrikat në qytetin milionësh Shenyang. Edhe Volkswagen ndal përkohësisht prodhimin në Kinë.
Në Vuhan, Kinë ndërtohen brenda pak ditësh dy spitale të reja
Shpallja e gjendjes së jashtëzakonshme do të thotë zyrtarisht "gjendje emergjente me përmasa ndërkombëtare". Por jashtë Kinës ka pak të infektuar. Virusin e ri OBT e përcakton si "2019-nCoV -sëmundje akute e rrugëve të frymëmarrjes". 212 vetë kanë humbur jetën pas sëmundjes, më shumë se 8.100 vetë janë të infektuar, numri i tyre rritet shumë shpejt. Kjo shifër ndërkohë është më e lartë, se epidemia SARS para 17 vitesh. Jashtë Kinës llogariten edhe 100 vetë të infektuar me virusin në 20 vende. Shpesh të infektuarit janë turistë kinezë, por ka edhe raste të tjera infektimi . Për kroçerën "Costa Smeralda" me afër 6000 vetë në bord, Ministria e Shëndetësisë në Romë jep lajmin e mirë. Çifti kinez nuk ishte infektuar me virusin "Corona". Më shumë se 1.100 vetë që donin të dilnin nga anija në qytetin Civitavecchia u larguan ndërkohë nga bordi.
la/rb/haz (afp, ap, dpa, rtr)
</doc>
<doc docid='dw_52200776' lang='sqi' type='mono' source='https://www.dw.com/sq/sq/masa-drakoniane-për-të-mënjanuar-epideminë-botërore/a-52200776' term='Corona'>
Sëmundja e mushkërive që shkaktohet nga virusi i ri "Corona" 2019-nCoV ka marrë jetë të tjera njerëzish në kinë. Autoritetet shëndetësore në Kinë bëjnë të ditur, se numri i vdekjeve është rritur në 170 vetë. Kurse numri i të infektuarve është rritur në 7000 vetë. Të gjitha rajonet në Kinë tani kanë njoftuar për raste të prekurish nga virusi "Corona". Ekspertët janë të mendimit, se virusi ka një fazë inkubacioni prej dy javësh, dhe mund të transmentohet si infeksion edhe para simptomave si temperatura apo kolla.
Dy të infektuar në gjendje kritike në Francë
Franca njoftoi për një rast të ri infektimi. Bëhet fjalë për infektimin e pestë, vajza e një turisti 80-vjeçar kinez po ashtu të prekur nga virusi, bëri të ditur Ministria e Shëndetësisë në Paris. Gjendja e 80 vjeçarit është kritike, thuhet, po ashtu edhe gjendja e një pacienti tjetër të infektuar është përkeqësuar. Edhe ky 31 vjeçar vjen nga Kina dhe po trajtohet me pacientin tjetër 80-vjeçar në mënyrë intensive me frymëmarrje artificiale. Jashtë Kinës janë njoftuar 50 raste infektimesh. Katër pacientë gjermanë po trajtohen në një klinikë në Mynih.
Vazhdojnë testimet laboratorike për virusin "Corona"
OBT thërret komisionin e emergjencës
Për shkak të përhapjes së shpejtë të virusit, Organizata Botërore e Shëndetësisë ka thirrur të enjten sërish mbledhjen e komisionit të emergjencës. Kreu i saj, Adhanom Ghebreyesus është shprehur me keqardhje për vendimin e javës së kaluar, që e klasifikoi rrezikun global të virusit si "të moderuar". Në të njëjtën kohë kreu i shtabit të emergjencës në OBT, Michael Ryan lëvdoi menaxhimin e krizës në Kinë. Fakti që jashtë vendit ka pak raste të infektimit është falë masave rigoroze që ka marrë Kina, tha Ryan.
Si reagim pas përhapjes së virusit, mjaft shoqëri fluturimi kanë ndërprerë fluturimet në Kinë. Lufthansa, Swissair, British Airways, United Airlines dhe shoqëria indoneziane Lion Air. Po ashtu edhe shoqëri të tjera fluturimi kanë bërë të ditur reduktimin apo ndërprerjen e fluturimeve në Kinë.
Mbyllen kufijtë dhe qendrat tregtare
Pas Mongolisë që mbylli të hënën kufirin me Kinë, edhe Kazakistani ka ndërprerë udhëtimet në vendin fqinj. Kurse shteti i Paqësorit, Papua Neuguinea nuk do të lejojë udhëtimet nga vendet aziatike. Vetë Kina me masa të forta përpiqet të kufizojë përhapjen e virusit. Në Vuhan rrugët janë boshatisur. Klubi i Futbollit CFA ka ndërprerë të gjitha ndeshjet në vend. Edhe koncernet e mëdha kanë marrë masa. Gjigandi i mobiljeve, IKEA ka njoftuar mbylljen e përkohshme të gjysmës së 30 filialeve. McDonalds i ka mbyllur të gjitha restorantët në provincën Hubei.
Supermarkete bosh në Vuhan
Ndërkohë shumë vende po marrin qytetarët e tyre nga Vuhan. Në Japoni mbërriti një avion me 210 japonezë që qëndronin në rajonin e Vuhanit. Më parë ishte evakuuar 206 japonezë. Tre kanë qenë të infektuar me virusin, bën të ditur Ministria e Shëndetësisë në Tokio. Edhe SHBA ka evakuuar qytetarët e saj nga Vuhani. 195 vetë u dërguan në bazën amerikane Riverside, ku duhet të qëndrojnë 72 orë në izolim. Gjermania ndërkohë përgatit evakuimin e qytetarëve të saj, 90 vetë nga Vuhani. Një avion i posaçëm i aviacionit luftarak do t'i sjellë ata ditët e ardhshme në Frankfurt.
la/ww/fw (afp, dpa)
</doc>
<doc docid='dw_52171027' lang='sqi' type='mono' source='https://www.dw.com/sq/sq/frika-nga-coronavirus-çfarë-duhet-të-dimë/a-52171027' term='Corona'>
Sa shpejt përhapet sëmundja e re e mushkërive?
Shumë shpejt: Numri i të infektuarve ndryshon gati me orë, e ka kaluar ndërkohë disa mijëra vetë të infektuar. Një specialist i një Instituti të Shëndetësisë të Hong Kongut që nuk do t'i përmendet emri e vlerëson shifrën jozyrtare të të infektuarve për agjencinë gjermane të lajmeve, dpa, në këtë moment afër 25.000 vetë. Disa dhjetëra persona kanë ndërruar jetë nga virusi, persona që më parë ishin të sëmurë kronikë. Raste të infektimit janë konfirmuar në Tajlandë, Japini, Tajvan, SHBA, Francë, edhe në Gjermani, Bavari. Aeroportet aziatike dhe në vende të tjera kanë futur kontrollet e temperaturës dhe masa të tjera mbrojtëse.
Si transmentohet virusi?
Autoritetet kineze e kanë konfirmuar transmentimin e virusit nga njeriu tek njeriu. Por ende e pasqaruar është, se sa lehtë kalon virusi mes njerëzve dhe nëse në zhvillimin e mëtejshëm ai pëson mutacione duke u përshtatur tek strehuesi i ri, njeriu. Infektimet e para janë lokalizuar në një treg peshku, të mbyllur ndërkohë, në provincën kineze Vuhan, ku shiteshin edhe kafshë të egra. Me gjasë virusi ka kaluar fillimisht nga kafsha tek njeriu (zoonosa), ose si shumë të tjera përmes ajrit. Zoonosa mund të transmentohet edhe nga ushqimet, si për shembull mishi, kur nuk është i zier mirë ose i përgatitur në kushte higjienike të duhura.
Çfarë dihet për virusin?
Ekspertët kanë zbuluar një sekuencë gjenetike të "coronavirus" 2019-nCon, që më parë nuk ishte e diagnostifikuar tek njerëzit. Viruset Corona njihen që në vitet 60-të. Emri i virusit vjen nga forma kurorë nga jashtë e strukturës së proteinës që mbështjell virusin. Normalisht këto viruse nuk janë të pazakontë. Shpesh infeksionet me viruse të tilla janë të padëmshme, e kanë simptomat e gripit  si temperaturë, kollë apo mbajtje fryme. Po ashtu mund të shfaqen edhe probleme me diarrenë.
Por "Coronavirus" është shumë i fshehtë dhe i tranformueshëm, ato janë pjesë e grupit të viruseve, RNA që shfaqin tipare të variabilitetit gjenetik. Kjo do të thotë se është e lehtë për ta të mposhtin barrierat dhe të infektojnë llojet e ndryshme ku strehohen. Si pasojë këta viruse shkaktojnë edhe sëmundje të rënda, infeksione të rënda mushkërish, bllokimin e frymëmarrjes deri edhe vdekjen. Në vitin 2002 dhe 2003 lloji agresiv i "Coronavirus", SARS-CoV shkaktoi një epidemi, ku u infektuan 8.000 vetë dhe vdiqën 800 të infektuar. Në vitin 2012 një formë tjetër e virusit, MERS-CoV u përhap në gadishullin arabik.
Kush është më i rrezikshëm - Sars apo nCov?
Shqetësuese është një deklaratë e autoriteteve kineze nga 26 janari, se mbajtës të virusit të ri Corona janë infektues që në periudhën e inkubacionit, pra që para se të shfaqin simptomat, ndryshe nga epidemia SARS në vitin 2003. Atëherë infektimi ndodhte pas simptomave. Nga ana tjetër SARS ishte shumë i rrezikshëm, se "coronavirus". 10% e të infektuarve atëherë ndërruan jetë. Tani janë më pak se 3% që kanë rënë viktimë dhe shumica kanë pasur sëmundje të tjera.
Kontrolle në Vuhan
Çfarë masash duhen marrë?
Komiteti i Emergjencës së Organizatës Botërore të Shëndetësisë,(WHO) ende po diskuton, nëse duhet shpallur gjendja ndërkombëtare e emergjencës. Kjo do të thotë masa izolimi, kontrolle të përforcuara kufitare, ngritje e qendra speciale të trajtimit dhe kufizime në trafikun ndërkombëtar. Që tani në aeroportet në Kinë dhe disa vende aziatike, SHBA dhe Itali kryhen kontrollet e temperaturës. Japonia ka shpallur paralajmërimin për rrezikun e udhëtimit në Kinë.
Masa tjetër janë rregullat e higjienës dhe të sjelljes. Mënjanimi i kontaktit trupor me personat me infeksione të rrugëve të frymëmarrjes si edhe me kafshët e egra apo shtëpiake të gjalla. Larja e shpeshtë e duarve, por sidomos pas kontaktit me persona të sëmurë ose ambientin ku ata janë.
Ekspertët ende nuk e shohin rrezikun e një përhapjeje botërore. Virologu Jonas Schmidt-Chanasit nga Instituti Bernhard Nocht tha për Deutsche Wellen, se "aktualisht rreziku është shumë i vogël". Por sipas tij duhet të vazhdojë "monitorimi permanent i situatës, jo vetëm përmes Organizatës Botërore të Shëndetësisë, por edhe Institutit Robert Koch dhe Qendrës Europiane për Ndalimin e Kontrollin e Sëmundjeve."
</doc>
<doc docid='dw_52146966' lang='sqi' type='mono' source='https://www.dw.com/sq/sq/miliona-vetë-izolohen-në-kinë-virusi-mban-në-ankth-botën/a-52146966' term='Corona'>
Autoritetet kineze për shkak të përhapjes gjithnjë e më të madhe të virusit corona kanë marrë masa në të gjithë vendin për udhëtimet me tren, avionë apo autobusë. Sipas njoftimit të autoritetit kombëtar kinez janë instaluar në të gjithë trafikun publik aparate të matjes së temperaturës. Një nga simptomat e para të sëmundjes së mushkërive është rritja e temperaturës së trupit. Pasagjerët me dyshim për infeksion duhet të dërgohen „menjëherë“ në spital, thuhet në urdhëresat e Këshillit Shtetëror, ku kërkohet që të merren masa si ajrosja dhe dezinfektimi.
Mbyllet muri kinez si masë sigurie
Kryetarja e qeverisë së Hongkongut, Carrie Lam shpalli gjendjen e jashtëzakonshme. Për të ulur mundësinë e shpërndarjes së virusit, Lam anuloi të gjitha festimet zyrtare të Vitit të Ri kinez. Në festimet e Vitit të Ri që zhvillohen në fundjavë, miliona vetë vizitojnë familjet apo festojnë në ambiente publike. Por si reagim ndaj shpërthimit të sëmundjes së mushkërive janë anuluar festimet në shumë qytete kineze për të mënjanuar grumbullimet e njerëzve.
Rritje e papritur
Televizioni shtetëror kinez raportoi për ndërkohë 41 viktima dhe afër 1.300 të infektuar në Republikën Popullore të Kinës, rreth një e treta më shumë se një ditë më parë. Ndër viktimat ndodhet edhe një mjek spitali, 62-vjeçar, i cili ishte infektuar në një spital të Vuhanit.
Carrie Lam në konferencë shtypi për virusin corona
Ndërkohë janë izoluar edhe pesë qytete të tjera nga provincën Hubei. Sipas të dhënave të autoriteteve aty është ndaluar transporti publik dhe futja në autostrada. Me këtë shkon në 18 numri i qyteteve të izoluara në Kinë. Faktikisht janë në izolim afër 56 milionë vetë. Në Vuhan, metropolin 11 milionësh, prej nga doli edhe virusi, i pari qytet i izoluar, deri të dielën janë ndaluar udhëtimet në qendër. Siç bëjnë të ditura mediat kineze, afër 400 mjekë ushtarakë kanë ardhur me avion në qytet në luftë kundër virusit corona. Përveç kësaj në ndihmë ka ardhur edhe personel mjekësor nga Shangai dhe qytete të tjera. Në Vuhan qeveria ndërkohë ka filluar me ndërtimin e një spitali special me 1000 shtretër, që pritet të jetë gati brenda 10 ditësh.
Virusi mbërriti në Europë
Agnes Buzyn, ministrja franceze e Shëndetësisë
Ndërkohë virusi ka mbërritur edhe në Europë. Franca ishte vendi i parë në BE, që bëri të ditur të premten se tre pacientë me virusin corona ndodhen në izolim. Sipas Ministrisë së Shëndetësisë të gjithë pacientët më parë kishin qenë në Kinë. Ministrja e Shëndetësisë, Agnes Buzyn bëri të ditur, se qeveria do të bëjë gjithçka për mospërhapjen e virusit. „Ne duhet ta trajtojmë një epidemi si rënien e zjarrit“, tha ajo. Edhe autoritetet australiane kanë konfirmar katër rastet e para me virusin. Edhe aty pacientët kanë qenë më parë në Kinë. Deri më tani janë konfirmuar raste me virusin corona në Japoni, Korenë e Jugut, Tajlandë, Vietnam Tajvan, Malajzi, Singapor, Arabi-Saudite, dhe SHBA. Në Nepal një person pas shërimit u lirua nga izolimi.
Ndërkohë disa koncerne ndërkombëtare kanë reaguar pas përhapjes së virusit. Rrjeti amerikan i kafesë, Starbucks i ka mbyllur një sërë filialesh në provincën Hubei për festimet e Vitit të Ri. Edhe furnizimi është ndërprerë. Më parë ishte rrjeti McDonald' që kishte mbyllur filialet në 5 qytete.
Jo arsye për panik?
Kontrolle pasagjerësh në Kinë
Kundër virusit nuk ka vaksinë apo terapi të posaçme për trajtimin e tij, simptomat mund të zbuten me ilaçe. Sipas vlerësimit të ekspertëve, kjo sëmundje e re zhvillohet në shumicën e rasteve butë, nganjëherë edhe pa asnjë simptomë. Në shumicën e rasteve të vdekjeve të regjistruara në Kinë, sipas stadit të deritanishëm, shumica kanë qenë pacientë të moshuar me sëmundje të rënda paraprake. Virusi ri është shumë i afërt me virusin që shkaktoi epideminë sars në vitet 2002-2003.
la/ust/mak (afp, dpa, rtr, ap)
</doc>
<doc docid='dw_52566592' lang='sqi' type='mono' source='https://www.dw.com/sq/sq/ngrohtë-ftohtë-lagështirë-çfarë-u-duhet-viruseve-për-mbijetesë/a-52566592' term='SARS'>
Shpresa është, që në pranverë gjithçka do të bëhet më mirë. Nëse shkon mirë, virusi i ri korona i njohur edhe me emrin SARS-CoV-2, do të ketë të njëjtin fat si edhe virusi i gripit. Pranvera me temperaturat në rritje do t'i jepte fund atij e kësisoj i gjithë ky tension do të kalojë. Sezoni i virusit korona do zbehej po ashtu si edhe vala e gripale, që çdo vit  merr fund me mbarimin e dimrit.
Kaq përsa i përket shpresës. Por nëse virusi SARS-CoV-2 do të ketë të njëjtin mutacion sikurse dëshirohet, këtë nuk mund ta thonë me precizion të saktë as virologët sikurse thekson edhe Thomas Pietschmann "parë rreptësisht dhe për ta thënë sinqerisht nuk mund të parashikohet një gjë e tillë, sepse ne nuk e njohim këtë virus."
Pietschmann është virolog molekular dhe studion në qendrën për studimet eksperimentale dhe klinike të infeksioneve, e quajtur Twincore, në Hanover. Ai merret me të ashtuquajturat viruse RNA - tek të cilat bën pjesë p.sh. edhe virusi i hepatiti C. Edhe SARS-CoV-2 bën pjesë në këtë grup.
Virus? I panjohur!
"E veçanta në këtë virus është, që njeriu konfrontohet për herë të parë me të. Prej të dhënave, që kemi nga Kina, mund të arrish në konkluzionin, që virusi vetëm një herë ka kaluar nga një kafshë tek njeriu e është përhapur në këtë mënyrë ", thotë Pietschmann.
Me fjalë të tjera ndryshe nga viruset e influencës, me të cilat pothuajse kushdo ka kontaktuar një herë, sistemi ynë i imunitetit nuk është i përgatitur për një sulm prej virusit korona.
Kësaj i shtohet edha fakti, që hemisfersa veriore aktualisht është perfekte për përhapjen e shpejtë të viruseve. Nga njëra anë është temperatura. Viruset aspiratore, pra ato që përhapen përmes aparatit të frymëmarrjes, e kanë shumë të lehtë, kur është ftohtë. "Viruset kanë stabilitet të lartë kur temperaturat janë të ulëta. Ngjashëm si me ushqimet, që në frigorifer qendrojnë më gjatë", shpjegon Pietschmann.
Ftohtë dhe thatë, ju lutem!
Sa më ngrohtë bëhet, aq më të vështira bëhen kushtet për viruset. "Virusi korona është i rrethuar nga një shtresë ipide, pra yndyrore", thotë Pietschmann. Kjo shtresë nuk i reziston të nxehtit, ndaj virusi me rritjen e temperaturave do të ngordhë shpejt. "Viruse të tjera, si ai noro janë më të qendrueshëm, sepse ato përbëhen nga proteina dhe molekula trashëguese."
Për viruse të tjera temperatura luan gjithashtu rol sekondar. Viruse dengue shfaqen kryesisht në rajonet tropikale dhe subtropikale. Kjo nuk ka të bëjë aq me atë që ato preferojnë të nxehtit, por me faktin se zonat e ngrohta janë habitati i mushkonjave që e përçojnë këtë virus. "Rolin kryesor për përhapjen e këtij virusi në këtë rast nuk e luan temperatura, por insekti ose kafsha që e transmeton virusin", thotë Pietschmann.
Lagështia e ajrit luan gjithashtu rol në përçimin e viruseve të aparatit të frymëmarrjes. Nëse viruset dalin jashtë përmes një teshtime të fortë nga personi që është prekur prej tyre, ato qëndrojnë në ajër. "Në ditët me të fohtë të thatë bulëzat nga frymëmarrja me viruset që mbajnë brenda qëndrojnë më gjatë në ajër, se sa kur ajri është i lagësht", thotë Pietschmann.
Në këtë mënyrë viruset përhapen shumë shpejt. Sidoqoftë fillimisht ato përhapen në heshtje dhe fshehurazi. Nga kontakti i parë me virusin deri në shfaqjen e simptomave të para mund të kalojnë disa javë. Kohëzgjatja e inkubacionit varet nga tiparet dhe biologjia e virusit.
Kromozimi i dyfishtë X dhe estrogjenet
Temperaturë, dhimbje dhe dridhje janë simptomat tipike të një sëmundjeje virale dhe shenjat që trupi i lufton viruset që kanë depërtuar në të. Se sa e suksesshme është kjo luftë, varet jo vetëm nga mosha dhe gjendja shëndetësore e të infektuarit, por edhe nga seksi. Edhe në rastin e virusit korona shifrat flasin, që femrat kanë shanse më të mira për ta përballuar krahasuar me meshkujt. Kuota e vdekshmërisë tek burrat me 2,8 përqind është dukshëm më e lartë se tek gratë me 1,7 përqind.
"Kjo ka nga njëra anë arsye gjenetike", thotë Pietschmann, "sepse disa gjene relevante për imunitetin, p.sh. gjenet që janë përgjegjëse të njohin ngacmuesin, janë të koduara në kromozomin X." Meqënëse femrat kanë dy kromozome X dhe burrat vetëm një atëherë gjinia femërore është në avantazh të jetë më e mbrojtur.
Edhe hormoni femëror estrogjen i ndihmon gratë, që të mbrohen ndaj sëmundjeve virale. "Disa gjene relevante në aspektin imunologjik kanë edhe elementë lidhës për estrogjenet, atje ku aktivizohen këto gjene. Kjo do të thotë, që këto gjene komandohen edhe prej hormoneve", shpjegon Pietschmann.
Ndoshta sezoni i koronës do të mbyllet me fillimin e pranverës në hemisferën veriore. Sipas Organizatës Botërore të Shëndetësisë ndërkohë është regjistruar një rast me SARS-CoV-2 në Brazil, në hemisferën jugore, ku dimri pritet të fillojë.
</doc>
<doc docid='dw_52297131' lang='sqi' type='mono' source='https://www.dw.com/sq/sq/kinë-vdekja-e-një-gënjeshtari-që-u-kthye-në-hero-kombëtar/a-52297131' term='SARS'>
"Po, e kuptova." Ky ka qenë me sa duket deklarimi i fundit me shkrim i Li Wenliang. Nën numrin e dosjes WuGong 2020103 Li më 3 janar 2020 u thirr në rajonin e policisë Zhongnanlu në Wuhan. Akuza kundër mjekut: Përhapje e të pavërtetave në rrjetet sociale. "Ju më 30 dhjetor 2019 në grupin WeChat të Fakultetit të Mjekësisë në Universitetin e Wuhan-it në vitin 2004 përkundër së vërtetës keni përhapur lajmin për gjoja shtatë raste SARS", është shënuar në protokollin e marrjes në pyetje.
Li Wenliang lindi më 1986 në provincën veri-lindore Liaoning. Pas studimeve shtatë vjet në mjekësi në Wuhan dhe kualifikimit si mjek okulist në Xiamen, më 2014 ai nisi punën në spitalin qendror të Wuhan-it. Një stemë e kuqe në përparësen e tij të mjekut dëshmon për antarësinë e tij në Partinë Komuniste.
"Shtatë raste me SARS" në Wuhan
Më 30 dhjetor 2019 Li postoi mesazhin në grupin WeChat të studentëve të mjekësisë, ku janë 150 anëtarë: "Shtatë raste ne SARS në tregun Huanan për prodhimet e detit dhe frutat. Të gjithë pacientët janë izoluar në reanimacion."
Dikush nga grupi e përhapi mesazhin si një screenshot në internetin kinez bashkë me emrin dhe funksionin e Li. Me këtë sipas fletëthirrjes për në polici ai kishte përmbushur veprën penale "trazim i paqes sociale".  Atë e pyetën, nëse do të heqë dorë në të ardhmen prej këtyre veprimeve dhe e kërcënuan me përndjekje penale.
I damkosur si gënjeshtar
Protokolli i marrjes në pyetje të Dr. Li nga policia
Ai dhe shtatë mjekë të tjerë në fillim të janarit u paraqitën nga shtypi i drejtuar prej shtetit si "gënjeshtarë". Të gjithë ata kishin përhapur njoftime të pasakta për rastet e sëmundjeve në mushkëri, me qëllim, të krijojnë trazira dhe panik në popull. Ky njoftim u dha edhe në lajmet kryesore të televizionit shtetëror CCTV.
Një javë më vonë Li u shtrua në spital për shkak të sëmundjes deri atëherë misterioze të mushkërive. Virusi u konstatua edhe tek disa kolegë si dhe tek prindërit e tij.
Në një intervistë të fundit me revistën kineze të financave „Caixin" më 30 janar, kur ai ishte i sëmurë, Li e ritheksoi pohimin e tij. "Unë nuk përhapa të pavërteta", thotë ai, "vetëm desh t'u tërheq vëmendjen kolegëve të mi, por nuk desha të krijoj panik." Në postimin e tij ai kishte bashkangjitur edhe një protokoll laboratorik, sipas të cilit në rastet e konstatuara nga tregu Huanan bëhej fjalë për një virus të ngjashëm me SARS. "Në një shoqëri të shëndetshme nuk duhet të ketë vetëm një zë të vetëm", tha Li për revistën „Caixin."
Lëvdatë postum e partisë për "vëmendjen" e Li
Në të gdhirë të së premtes (07.02) Li ndërroi jetë. Ai ishte vetëm 34 vjeç. Organizata Botërore e Shëndetësisë shkruan në twitter: "Ne jemi jashtëzakonisht të trishtuar për vdekjen e Dr. Li Wenliang. Kontributi i tij në luftën kundër virusit duhet të vlerësohet."
Pasi Li fillimisht u paraqit si përhapës të pavërtetash, tani pas vdekjes kthesa ishte 180 gradë: Gazeta nacionaliste "Global Times"vlerëson"profesionalitetin e Li dhe vëmendjen e tij në sfondin e një epidemie kërcënuese". Komisioni kombëtar i vrojtimit (një autoritet ri ri për luftën kundër korrupsionit i themeluar nën presidentin Xi Jinping) ka „ndërmarrë një hetim të pavarur lidhur me të gjitha pyetjet që vijnë nga popullsia në kontekstin e doktor Li".
Qytetarët në internet e konsdierojnë atë si një hero të guximshëm kombëtar, i cili nuk iu tremb udhëheqjes dhe tha të vërtetën. Disa në  Weibo nën titullin #hashtag shkruajnë "ne duam lirinë e mendimit".  Por forume të tilla sërish janë mbyllur shpejt.
</doc>
<doc docid='dw_4774815' lang='sqi' type='mono' source='https://www.dw.com/sq/sq/biznesi-me-vaksinat-një-minierë-e-vërtetë-ari-për-koncernet-farmaceutike/a-4774815' term='SARS'>
Është një revolucion shkencor, i cili u njoftua në mes të shtatorit. Ata e testuan vaksinën në grupe të mëdha prove me më shumë se 16.000 vetë në Tailandë. Mbrojtje absolute nuk ka ende, por kjo është megjithatë hera e parë që një vaksinë kundër SIDË-s ka rezultat tek njerëzit. Prapa kërkimeve për këtë vaksinë qëndron koncerni farmaceutik Sanofi-Aventis. Koncernit tani i buzëqesh një potencial gjigant biznesi. Por jo vetëm atij. Edhe kërcënimi aktual nga gripi i derrit tregon se biznesi me vaksinat po bëhet për industrinë farmaceutike një biznes, që premton miliarda.
Shpresa është shtuar paksa pas rezultateve të provave, që zgjasnin prej gjashtë vitesh. Për herë të parë që prej zbulimit të virusit HIV në vitin 1983 ka një dëshmi, që vaksina kundër SIDË-s është e mundur, deklaroi Sanofi-Aventis, koncerni farmaceutik francez, i cili është ndër organizatorët e këtyre testeve. Sanofi-Aventis, por edhe koncerne të tjerë farmaceutikë prej një kohe të gjatë kryejnë kërkime shkencore për prodhimin e një vaksine. Nëse francezët do të jenë vërtet të suksesshëm, kjo do të nënkuptonte një potencial të madh biznesi, por përmasat ende nuk mund të llogariten, mendon Peter Lugauer, analist pranë bankës Commerzbank.
Një pacient me Sidë në Vat Phrabatnampo, Thailandë.
"Për firmat farmaceutike ky është një treg miliardësh, në të cilin të gjithë prodhuesit e vaksinave mund të fitojnë shumë mirë. Dhe të gjithë kryejnë kërkime në këtë drejtim. Por do të kalojë një kohë relativisht e gjatë, derisa të jetë e mundur llogaritja e këtij potenciali në vlerën e përgjithshme të firmës."
Numri i infektimeve kohët e fundit është shtuar përsëri, pasi është shtuar edhe moskokëçarja. Sipas OBSH-së çdo ditë në të gjithë globin infektohen 7.500 vetë me virusin e SIDË-s. 33 milionë njerëz në botë janë të infektuar me HIV, numri më i lartë është në Afrikë. Në jug të Saharës janë 22 milionë njerëz të infektuar. Një vaksinë kundër SIDË-s është para së gjithash atje e nevojshme, por edhe për shtresa të popullsisë për të cilat çmimet e larta të medikamenteve janë të paarritshme. Firmat farmaceutike për shitjen e një vaksine në këto vende duhet të jenë të gatshme të bëjnë lëshime për çmimin. Kështu është e imagjinueshme, që firmat ta subvencionojnë çmimin e vaksinës për Afrikën me çmime më të larta në vendet e industrializuara. Edhe OBSH-ja dhe disa vende të industrializuara pritet të ndihmojnë për financimin e vaksinave për Afrikën. Ideja e parandalimit ka triumfuar në sistemet e shëndetësisë në të gjithë botën. Luftimi i sëmundjeve është shpesh disa herë më i shtrenjtë, mendon Peter Lugauer:
Përhapja e sidës në botë
"Kur është fjala për epidemi të tilla si Sars, gripi i shpendëve, gripi i derrave, çdokush është i ndërgjegjshëm se për shkak të globalizimit rreziqet janë më të mëdha. Kështu është rritur edhe gatishmëria e firmave, institucioneve dhe vendeve për të vepruar në mënyrë parandaluese. Pjesërisht kërcënon edhe rikthimi i sëmundjeve të zhdukura. Edhe në këtë aspekt vaksinat bëhen sërish aktuale."
Deri tani vaksinat me një xhiro prej 16 miliardë dollarësh janë vetëm një përqindje relativisht e vogël në xhiron mbarëbotëre të industrisë farmaceutike prej më shumë se 770 miliardë dollarësh. Por zhvillimi i medikamenteve me xhiro më të madhe se një miliardë dollarë po bëhet gjithnjë e më i vështirë. Vetëm procesi i kërkimit dhe zhvillimit shpesh përpin shuma miliardëshe. Por vaksinat kanë potencial. Tregu i tyre rritet më shpejt se tregu i farmaceutikës dhe për këtë arsye bëhen interesante për koncernet e mëdha.
"Ky është një model biznesi mjaft i qëndrueshëm dhe me norma shumë të mira rritjeje. Për firmat farmaceutike një strehë stabiliteti në krahasim me biznesin relativisht të luhatshëm farmaceutik. Unë besoj se edhe investimet për zhvillimin e vaksinave do të vazhdojnë pasi kërkesa do të vazhdojë të jetë e lartë."
Autor: Brigitte Scholtes/Eliana Xhani
Redaktoi: Angelina Verbica
</doc>
<doc docid='dw_2591673' lang='sqi' type='mono' source='https://www.dw.com/sq/sq/kombësia-në-plan-të-dytë/a-2591673' term='SARS'>
Drejtoresha e re e përgjithshme e Organizatës Botërore të Shëndetësisë quhet që sot (04.01) Margaret Chan. Mjekja nga Hongkongu është kinezja e parë në një post të lartë në Kombet e Bashkuara dhe shpesh shpesh krahasohet me paraardhësen e saj në post, norvegjezen Gro Harlem Brundtland: kompetencë profesionale e kombinuar me ashpërsinë e nevojshme për tu imponuar si manaxhere e Organizatës Botërore të Shëndetësisë.
Vendosmëri e gërshetuar me mirësjellje aziatike. Këto dy karakteristika do të jenë të dobishme për Margaret Chan në punën e saj shefe e OBSH-së. Chan është kinezja e parë në një post të lartë të Kombeve të Bashkuara. Me zgjedhjen e saj në nëntor 2006 u bë e qartë një gjë: kinezët luajnë një rol gjithnjë e më të rëndësishëm jo vetëm në plan ekonomik. Pekini e ka mbështetur plotësisht Chan-in në postin më të lartë të OBSH-së. Por gruaja e gjallë nga Hongkongu menjëherë pas zgjedhjes së saj bëri të qartë se nuk do të jetë një marionetë në duart e qeverisë kineze: "Unë nuk do të vazhdoj të demonstroj nacionalitetin tim. Do ta lë atë mënjanë. Unë jam betuar se do t'u shërbej interesave të OBSH-së që përbëhet nga 193 vende anëtare. Unë e marr seriozisht këtë betim dhe do të bëj gjithçka është në fuqinë time për t'a përmbushur atë."
Mjekja Chan për vite me rradhë ka qenë drejtoreshë e autoritetit shëndetësor në Hongkong. Në luftën kundër gripit të shpendëve ajo demonstroi për herë të parë forcën e saj drejtuese. Atëherë ajo urdhëroi eliminimin e miliona pulave.
Me shpërthimin e sëmundjes së mushkërive SARS në vitin 2003 ajo u kritikua ashpër por arsye për këtë ishte edhe mbajtja fillimisht e fshehtë nga autoritetet kineze e shpërthimit të sëmundjes.
59-vjeçarja Chan ka qenë deri tani drejtoreshë e departamentit të OBSH-së për luftimin e sëmundjeve infektive. Suksesin e punës së saj të ardhshme si shefe e OBSH-së ajo e lidh me dy aspekte: gratë dhe Afrikën.
"Nëse hedhim një sy në shpërndarjen e barrës dhe treguesit shëndetësorë, nëse shohim se kush është i prekur nga sëmundjet, arrijmë në përfundimin se këto janë gratë, veçanërisht në vendet e varfëra. Kjo nuk është e papranueshme dhe duhet ndryshuar. Nëse shihni se çfarë kanë bërë SIDA, tuberkulozi dhe malarja, shëndeti i keq tek nënat dhe fëmijët në Afrikë atëherë zemra ime është pranë këtyre grave."
OBSH lufton që prej fundit të viteve '40 në të gjithë botën kundër epidemive dhe sëmundjeve. Programet vaksinuese me përmasa të mëdha janë një nga mjetet e kësaj lufte. Kështu në vitet '70 OBSH ia doli mbanë të zhdukte sëmundjen në disa raste vdekjeprurëse të varicelës.Chan do të ketë nën drejtimin e saj 4000 bashkëpunëtorë në të gjithë botën. Për Margaret Chan është e qartë se buxheti prej 2,6 miliardë eurosh i OBSH-së nuk do të jetë i mjaftueshëm për të mposhtur të gjitha sëmundjet: "Mendoj se duhet të jemi realistë. Nëse ju them se situata duket rozë atëherë nuk jam e ndershme. Ne vazhdojmë të kemi probleme me SIDA-n dhe tuberkulozin. Sigurisht do të vazhdojmë të bëjmë gjithçka është e mundur por kjo nuk do të thotë se do të zgjidhim të gjitha problemet."
Mandati i Chan përfundon në qershor të vitit 2012. Menjëherë pas zgjedhjes së saj në nëntor të vitit të kaluar, shumë vëzhgues krahasuan Chan-in me ish drejtoreshën e përgjithshme të OBSH-së Gro Harlem Brundtland. Edhe ish kryeministrja norvegjeze arriti lart me shumë profesionalitet dhe me ashpërsinë e nevojshme.
</doc>
<doc docid='dw_2586267' lang='sqi' type='mono' source='https://www.dw.com/sq/sq/bush-mbërrin-në-hanoi/a-2586267' term='SARS'>
Presidenti amerikan Xhorxh W. Buxh ka mbërritur dje (17.11) në kryeqytetin vjetnamez Hanoi. Ai është presidenti i dytë pas Bill Klintonit që viziton Republikën Popullore të Vjetnamit. Bush do të marrë pjesë në punimet e samitit të APEC-ut të cilat fillojnë sot (18.11). Konsultimet ndërkohë kanë filluar që ditën e premte.
Në qendër ishin shanset dhe rreziqet për ekonominë botërore. Në fjalimet e para kryetarët e shteteve dhe qeverive të 21 vendeve anëtare të Ligës Ekonomike të Azisë dhe Paqësorit u fol për kapërcimin e dallimeve në zhvillim në gjirin e vendeve të APEC-ut, mbi reformat ekonomike si sfida për qeveritë dhe për rreziqet e sigurisë që cënojnë edhe zhvillimet ekonomike. Presidenti indonezian Susilo Bambang Yodhoyono foli për katastrofat natyrore si tërmetet dhe cunami, rreziqet për shëndetin si gripi i shpendëve dhe SARS-i si dhe për rreziqe të politikës së sigurisë si mungesa e stabilitetit dhe terrorizmi, të cilat gjatë viteve të kaluara kanë prekur jo vetëm vendin e tij por gjithë hapësirën e APEC-ut: "Konfliktet ndërshtetërore, dhuna në vend, mungesa e tolerancës dhe ekstremizmi janë të këqija për ekonominë, ato minojnë produktivitetin dhe pengojnë zhvillimin e përgjithshëm të mirëqënies. Për t'iu kundërvënë atyre ne duhet të forcojmë tolerancën dhe dialogun ndërfetar në gjirin e APEC-ut. Kjo do të krijonte jo vetëm një mjedis më të qëndrueshëm dhe të sigurtë kulturor por do të përmirësonte edhe shkëmbimet ekonomike."
Me interes të madh u prit fjalimi i kryeministrit të përkohshëm tailandez Surajud Hulanot. Kryeministri i caktuar nga udhëheqja ushtarake tailandeze u premtoi vendeve të APEC-ut rikthim të shpejtë të Tailandës në demokraci.
"Mbi themelet egzistuese në Tailandë masat e qeverisë së përkohshme do të sigurojnë më shumë transparencë, qeverisje më të mirë dhe stabilitetet më të lartë social dhe politik. Me fjalë të tjera Tailanda do të bëhet për partnerët e saj të APEC-ut dhe pjesën tjetër të globit një vend më i mirë me të cilin mund të bëhet biznes."
Për të marrë pjesë në samitin e vendeve të APEC-ut ka mbërritur në Hanoi dhe presidenti i SHBA Xhorxh Bush. Bush është presidenti i dytë pas Bill Klintonit që viziton Republikën Popullore të Vjetnamit. Bush i cili shoqërohej nga bashkëshortja Laura nuk solli megjithatë dhuratën më të rëndësishme. Marrëveshja e arritur në muajin mars mbi normalizimin afatgjatë të marrëdhënieve tregtare amerikano-vjetnameze nuk mori këtë javë miratimin e Kongresit. E ngarkuara e SHBA për çështjet e tregtisë Susan Schwab premtoi në Hanoi se marrëveshja do të kalohet në Kongres brenda këtij viti.
Në samitin e tyre shtetet e APEC-ut do të shtojnë përpjekjet për një zonë unike ekonomike të APEC-ut. Përpara mbërritjes në Hanoi Bush deklaroi në Singapor se kjo duhet marrë seriozisht në konsideratë: "Në vitin 1994 vendet e APEC-ut arritën në Bogor të Indonezisë një marrëveshje historike: liberalizimin e tregtisë në rajon deri në vitin 2020. ShBA i mbështesin ato në këtë objektiv. Disa vende të APEC-ut flasin tani për një zonë të lirë tregtie dhe mendoj se kjo duhet marrë seriozisht në konsideratë."
Objektivi më i rëndësishëm i takimit të nivelit të lartë në Hanoi është rifillimi i bisedimeve mbi liberalizimin e tregtisë botërore të cilat dështuan në korrikun e kaluar.
</doc>
<doc docid='dw_2587850' lang='sqi' type='mono' source='https://www.dw.com/sq/sq/gripi-i-shpendëve-alarmon-edhe-qeveritë-evropiane/a-2587850' term='SARS'>
Hollandezët ndërkohë kanë urdhëruar që shpezët të mos mbahen më në vende të hapura. Në Gjermani poashtu janë duke u përgatitur për një gjë të tillë. I shfaqur fillimisht në Azi, virusi i njohur me emrin H5N1 është përhapur ndërkohë deri në Rusi ku ka prekur me miliona shpendë. Deri tani kanë vdekur edhe 57 njerëz nga infektimi me këtë virus. Përveç kësaj ekspertët i druhen një epidemie të përgjithshme në rast se ky virus bie në kontakt me ndonjë virus të gripit të njerëzve. Në mënyrë që të evitohet një gjë e tillë në mbarë Evropën duhet të përkujdeset Qendra Evropiane për parandalimin e epidemive me seli në Stokholm të Suedisë. Mbi detyrat dhe shanset e kësaj qendre, një informacion i Barbara Vesel.
Epidemitë apo sëmundjet si gripi i shpendëve në rrugën e tyre të përhapjes nuk njohin kufijë. Andaj në raste të tilla shtrohet pyetja se çfarë janë masat parandaluese të Bashkimit Evropian.
Mundësitë e Bashkimit Evropian janë të kufizuara për shkak se secili vend është për vete përgjegjës. Komisioni i Bashkimit Evropian megjithatë mund të ndërhyj në rastet kur bëhet fjalë për masat në fushën e tregtisë. Andaj me njoftimin e rasteve të para në kufirin lindor të Rusisë ai do të ndaloj importin e mishit të shpendëve nga të gjitha rajonet e prekura. Në të vërtetë ky është më tepër një prevencion abstrakt për shkak se këto rajone nuk eksportojnë shpenduri në Evropë.
Në këtë mënyrë të gjitha 25 vendet anëtare të Bashkimit Evropian duhet të vendosin vet se si do të ballafaqohen me këtë rrezik. Këtë kompetencë deri tani nuk e kanë kaluar tek Bashkimi Evropian.
E qartë është po ashtu se veprimet nacionale në këtë mes nuk mund të sjellin shumë. Andaj që prej majit të këtij viti në Stokholm ka filluar punën Qendra evropiane për parandalimin e epidemive.
Përvoja me shfaqjen e SARS-it në Azi para dy vitesh ka bërë që në Evropë të mendohet të paktën për koordinimin e punëve në parandalimin dhe luftimin e epidemive të kësaj natyre.
Qendra filloi punën me një buxhet solid prej rreth pesë milionë euro. Në vitin e ardhshëm do të vihen në dispozicion tre herë më shumë para. Detyrë e hulumtuesëve është të këshillojnë autoritetet e shëndetësisë të Bashkimit Evropian dhe vendeve fqinje. Ata duhet të përcjellin me vëmendje gjendjen dhe rrezikun nga epidemitë, të mbledhin të dhëna nacionale, t'i vlerësojnë dhe t'i shpërndajnë ato.
Përveç kësaj qendra për parandalimin e epidemive duhet të ndërmjetësoj në gjetjen e eksperëtve dhe ndihmës teknike. Për këtë do të shërbejnë kryesisht mjekë dhe epidemiolog të rrjeteve aktuale ndërkombëtare. Fillimisht qendra është ngarkuar vetëm me sëmundjet ngjitëse. Kjo vlen prej gripit të shpendëve deri tek Sida.
Pse një qendër e tillë parandaluese është hapur në periferi të Bashkimit Evropian e jo në qendër të tij në Bruksel, është e lehtë të përgjigjet. Sepse në Bashkimin Evropian gjithmonë shtetet anëtare përpiqen që institucione të përbashkëta të fkrijohen në vendet e tyre. Me këtë rast thjesht në radhë ishte Suedia.
Por përfundimisht ekziston interneti dhe videokonferencat, thuhet në Komisionin e Bashkimit Evropian në Bruksel.
</doc>
<doc docid='dw_2591451' lang='sqi' type='mono' source='https://www.dw.com/sq/sq/lufthansa-feston-50-vjetorin/a-2591451' term='SARS'>
Lufthansa gjermane është një nga shoqërite më të medha ajrore të botës. Në vitin 2004 ajo transportoi për herë të parë më shumë se 50 milionë pasagjerë. Kjo linjë fluturon nderkohë në më shumë se 170 aeroporte në 74 vende. Më shumë se 90 000 vetë janë të punësuar tek Lufthansa, dy të tretat në Gjermani. Linja ajrore u themelua në vitin 1926 në Berlin. Pas përfundimit të luftës së dytë botërore fluturimi nderpritet krejtesisht dhe Lufthansa likuidohet në vitin 1945. 10 vjet më vonë, me 1 prill 1955 para 50 vjetësh "Shoqëria aksionare gjermane Lufthansa" nis përsëri fluturimet e saj të rregullta.
Prill 1955, aeroporti Münih-Riem. Pak para orës tetë të mëngjezit një avion gri me shkelqim i Lufthansës i tipit "Convair 340" është në pozicion startimi. Në bord janë 17 pasagjerë, që do të arrijnë në Frankfurt, Këln apo Hamburg. 317 marka kanë paguar për biletën, katër orë e 20 minuta do të zgjasë udhëtimi historik.Në stacionet ndërmjetëse pati fjalime dhe pritje, si këtu në Frankfurt mbi Main."... Dhe në moment Convair me dy motorë hyn në aeroportin e Frankfurtit... ketu janë mbledhur sigurisht shumë të ftuar, që duan ta jetojnë këtë moment historik, të paharrueshem."
Ishte ringjallja e një linie ajrore, falë lejes së posaçme të mbretereshe britanike në zonën ajrore britanike. Në atë kohë në Gjermani fluturimi civil kishte nisur prej kohësh, por pasagjeret udhetonin me avione francezë, britanikë dhe amerikanë. Dhe tani erdhi përsëri ora e Lufthansës.Fillimet ishin modeste. Fluturimi në vitet 50 ishte diçka për të pasur dhe për bisnesmenë.
"...Në vend të luksit të tepruar, një atmosferë rehatie e kendshme. Por nga ana tjetër çdo lloj konforti duke nisur nga impiantet e kondicionerit dhe balancimit të presionit deri tek ndenjëset me sfungjer dhe të lëvizshme..."
Lufthansa gjermane u themelua në vitin 1926. Ajo u krijua nga bashkimi i Aero Lloyd-it gjerman me fluturimet Junkers. Sipermarrja u rrit shumë shpejt, 1934 u përshendet pasagjeri i një miliontë. Pasojnë lidhjet me Nju Jorkun dhe Tokion. Me fillimin e luftës së dytë boterore Lufthansa kalon në fakt në varësi të aviacionit ushtarak. Nga fundi i luftës në vitin 1945 sipërmarrja likuidohet nga aleatët, fluturimi ndalohet.Pastaj 10 vjet më vonë vjen rifillimi, me avionë që sot nuk do ta kalonin dot kontrollin e sigurisë. Werner Bittner, një nga pilotët e orëve të para kujtohet:
"Unë fluturoja atëherë si kapiten i ri në DC 3, 1957 dhe këtë DC 3 e kishim blere nga francezët dhze nuk e dinim aspak, që ata ishin perdorur më parë në Indokinë dhe kishin patur vrima plumbash që duheshin rregulluar."
Por shpejt erdhi një erë e re, koha e avionëve të shpejtë filloi. Me 2 mars 1960 në Hamburg aterroi Boeingu i parë 707.
Përseri 10 vjet më vonë jumbo pushtoi qiejt. Me 26 prill 1970 Lufthansa me Boeing 747, të ashtuquajturin Jumbo-Jet, ishte linja e parë ajrore evropiane që nisi fluturimin në linja të gjata. Kapiteni Josef Fërster kujton aterrimin e parë në Frankfurt mbi Main.
"... Gjatë aterrimit pamë, se si qëndronte puna me të vertetë. Kur aterruam, policia nuk mund ta mbante më masën e njerëzve, ata vrapuan përmes aeroportit tek salla, aty s´mund të bënim më dot gjë."
Deri në vitet 90 linja me zogun e verdhe ne bishtin e avionit fluturonte si sipermarrje shteterore. 1997 përfundoi privatizimi i sipermarrjes së goditur rëndë, pasoi dalja në bursë.
Pas sulmeve të 11 shtatorit 2001 shoqëria ajrore si shumë të tjera ra në një krizë të thellë, që u thellua më tej nga epidemia e SARS-it në Azi. Me një program të rreptë kursimi shefi i ri i Lufthanës Wolfgang Mayrhuber e shpëtoi përsëri sipërmarrjen siç tregon bilanci në 50 vjetorin e rithemelimit.
"Lufthansa është rritur dhe është bërë më atraktive. Pas vitit të krizës 2003 kemi arritur me sukses zonën e fitimit."
</doc>
<doc docid='dw_2590640' lang='sqi' type='mono' source='https://www.dw.com/sq/sq/o-shumë-zhurmë-për-pak-gjë-o-ekonomia-private-më-efikase-se-shteti-o-rrezik-mbarëbotëror-prej-gripit-të-shpendëve/a-2590640' term='SARS'>
Sot zhvillohet kongresi i partisë ekologjike për landin NRW dhe për këtë në qendër të vëmendjes së shtypit vazhdon të jetë çështja e Ministrit gjerman të Punëve të Jashtme, Joshka Fisher, në lidhje me aferën e vizave. Deri tani ministri Fisher nuk është shprehur qartë në lidhje me këtë çështje duke u dhënë kështu terren të favorshëm hamendjeve për përgjegjësinë e tij. Gazeta "Express" kërkon prej ministrit Fisher që të marrë guximin dhe të jetë më transparent.
"Kur është fjala për të vënë në dukje sukseset e tyre, politikanët kanë qejf të ulen në radhën e parë. Kur është fjala për të marrë mbi vete përgjegjësinë për vlerësime të gabuara, defektet apo dështimet duhet ta marrin fjalën të tjerët. Por ka edhe përjashtime, si p.sh. politikani kryesor i liberalëve në landin Schleswig-Holstein, i cili nuk kursehet së bëri publikisht autokritikë dhe duke marrë hapur përgjegjësi për humbjen e zgjedhjeve në këtë land. Përpara qëndrimeve të tilla kemi respekt dhe prej tyre duhet të marrë shembull edhe ndonjë politikan tjetër emri i të cilit lakohet këto ditë nëpër kryeartikujt e gazetave. Apo jo, Joshka Fisher?"
Kurse në gazetën "Südeutsche Zeitung" po për të njëjtën temë lexojmë:
"Thelbi i skandalit është njëra anë. Mënyra e trajtimit të tij në opinionin publik është tjetra. Rregulloret për dhënien e vizave nuk mund të kenë qenë kaq të gabuara sa thuhet. Sipas të njëjtave rregullore kanë punuar qindra e mijëra konsullata dhe ambasada gjermane në botë dhe ato kanë mundësuar që për në Evropë dhe në Gjermani të vijnë sipas rregullave shumë të huaj. Këto rregullore kanë bërë të mundur edhe që Evropa të mos shndërrohet në një kështjellë me hyrje të padepërtueshme. Edhe pas vitit 2000 nuk mund të thuhet se praktika e dhënies së vizave ka qenë më bujare se më parë. Shumë turq që punojnë në Gjermani tregojnë se kanë vështirësi të mëdha për të marrë viza. Po ashtu edhe avokatët e dinë se sa shpesh klientët e tyre nuk ia dalin mbanë që gjyshja të marrë vizë për të ardhur në Gjermani që të festojë lindjen e nipit apo të mbesës."
Temë tjetër që preokupon shtypin gjerman është edhe privatizimi i autostradave në Gjermani që do të shoqërohet edhe prej taksës për përdorimin e tyre. Në lidhje me këtë temë në gazeteën "Offenburger Tageblatt" lexojmë:
"Autostradat do të privatizohen. Konsorciume private do të marrin përsipër mirëmbajtjen e tyre dhe këto investime do t'i rembursojnë përmes taksës për kamionët. Në këtë mes shtrohet pyetja, a nuk mund ta bënte një gjë tillë edhe vetë shteti? Natyrisht që mundet, por përvojat e para me partneritetet private kanë treguar se firmat private janë në gjendje të punojnë më lirë dhe më mirë. Me sa duket biznesi privat është në gjendje të ekonomizojë më mirë sesa shteti."
Gazeta "Westdeutsche Zeitung" trajton problemin e smogut dhe të ndotjes së ajrit të shkaktuar prej gazrave të makinave dizel. Gazeta kërkon që në Gjermani të ndiqet shembulli i Francës:
"Në rast se organet e pushtetit lokal do të kishin guxim dhe do ta merrnin vërtet seriozisht çështjen e shëndetit të qytetarëve të tyre, atëhere nuk duhet të prisnin kaq gjatë. Si zgjidhje afatshkurtër mund të shërbente pajisja me një shenjë të posaçme e automjeteve me dizel që kanë filtra të posaçëm, sikurse bëjnë francezët. Dhe vetëm makina të tilla të lejoheshin të qarkullonin në qendër të qyteteve. Vetëm kështu njerëzit do të kishin mundësi të merrnin pak frymë lirisht."
Gazetat i kushtojnë vëmendje edhe rrezikut që kanos njerëzimin prej gripit të shpendëve. Sipas medieve kërcënimi i epidemisë së gripit të shpendëve nuk ka qenë ndonjëherë më i madh se sot.
Organizata Botërore e Shëndetsisë (OBSH) u kërkoi të gjitha qeverive që të reagojnë sa më shpejt në mënyrë që të pengojnë përhapjen e gripit të shpendëve nga Azia Juglindore nëpër botë. Sipas përfaqësueses së kësaj organizate, Shigeru Omi, në rast se epidemia fillon të përhapet ndër njerëz atëhere do të kemi një shtim drastik të numrit të vdekjeve. Shpërthime epidemish të tilla ndodhin çdo 20 apo 30 vjet, tha Omi, ndërkohë që epidemia e fundit ka ndodhur para 40 vjetësh. Sipas ekspertëve të OBSH-së gripi i shpendëve është edhe më i rrezikshëm se SARS-i."
</doc>
<doc docid='dw_2590989' lang='sqi' type='mono' source='https://www.dw.com/sq/sq/o-shumë-zhurmë-për-pak-gjë-o-ekonomia-private-më-efikase-se-shteti-o-rrezik-mbarëbotëror-prej-gripit-të-shpendëve/a-2590989' term='SARS'>
Sot zhvillohet kongresi i partisë ekologjike për landin NRW dhe për këtë në qendër të vëmendjes së shtypit vazhdon të jetë çështja e Ministrit gjerman të Punëve të Jashtme, Joshka Fisher, në lidhje me aferën e vizave. Deri tani ministri Fisher nuk është shprehur qartë në lidhje me këtë çështje duke u dhënë kështu terren të favorshëm hamendjeve për përgjegjësinë e tij. Gazeta "Express" kërkon prej ministrit Fisher që të marrë guximin dhe të jetë më transparent.
"Kur është fjala për të vënë në dukje sukseset e tyre, politikanët kanë qejf të ulen në radhën e parë. Kur është fjala për të marrë mbi vete përgjegjësinë për vlerësime të gabuara, defektet apo dështimet duhet ta marrin fjalën të tjerët. Por ka edhe përjashtime, si p.sh. politikani kryesor i liberalëve në landin Schleswig-Holstein, i cili nuk kursehet së bëri publikisht autokritikë dhe duke marrë hapur përgjegjësi për humbjen e zgjedhjeve në këtë land. Përpara qëndrimeve të tilla kemi respekt dhe prej tyre duhet të marrë shembull edhe ndonjë politikan tjetër emri i të cilit lakohet këto ditë nëpër kryeartikujt e gazetave. Apo jo, Joshka Fisher?"
Kurse në gazetën "Südeutsche Zeitung" po për të njëjtën temë lexojmë:
"Thelbi i skandalit është njëra anë. Mënyra e trajtimit të tij në opinionin publik është tjetra. Rregulloret për dhënien e vizave nuk mund të kenë qenë kaq të gabuara sa thuhet. Sipas të njëjtave rregullore kanë punuar qindra e mijëra konsullata dhe ambasada gjermane në botë dhe ato kanë mundësuar që për në Evropë dhe në Gjermani të vijnë sipas rregullave shumë të huaj. Këto rregullore kanë bërë të mundur edhe që Evropa të mos shndërrohet në një kështjellë me hyrje të padepërtueshme. Edhe pas vitit 2000 nuk mund të thuhet se praktika e dhënies së vizave ka qenë më bujare se më parë. Shumë turq që punojnë në Gjermani tregojnë se kanë vështirësi të mëdha për të marrë viza. Po ashtu edhe avokatët e dinë se sa shpesh klientët e tyre nuk ia dalin mbanë që gjyshja të marrë vizë për të ardhur në Gjermani që të festojë lindjen e nipit apo të mbesës."
Temë tjetër që preokupon shtypin gjerman është edhe privatizimi i autostradave në Gjermani që do të shoqërohet edhe prej taksës për përdorimin e tyre. Në lidhje me këtë temë në gazeteën "Offenburger Tageblatt" lexojmë:
"Autostradat do të privatizohen. Konsorciume private do të marrin përsipër mirëmbajtjen e tyre dhe këto investime do t'i rembursojnë përmes taksës për kamionët. Në këtë mes shtrohet pyetja, a nuk mund ta bënte një gjë tillë edhe vetë shteti? Natyrisht që mundet, por përvojat e para me partneritetet private kanë treguar se firmat private janë në gjendje të punojnë më lirë dhe më mirë. Me sa duket biznesi privat është në gjendje të ekonomizojë më mirë sesa shteti."
Gazeta "Westdeutsche Zeitung" trajton problemin e smogut dhe të ndotjes së ajrit të shkaktuar prej gazrave të makinave dizel. Gazeta kërkon që në Gjermani të ndiqet shembulli i Francës:
"Në rast se organet e pushtetit lokal do të kishin guxim dhe do ta merrnin vërtet seriozisht çështjen e shëndetit të qytetarëve të tyre, atëhere nuk duhet të prisnin kaq gjatë. Si zgjidhje afatshkurtër mund të shërbente pajisja me një shenjë të posaçme e automjeteve me dizel që kanë filtra të posaçëm, sikurse bëjnë francezët. Dhe vetëm makina të tilla të lejoheshin të qarkullonin në qendër të qyteteve. Vetëm kështu njerëzit do të kishin mundësi të merrnin pak frymë lirisht."
Gazetat i kushtojnë vëmendje edhe rrezikut që kanos njerëzimin prej gripit të shpendëve. Sipas medieve kërcënimi i epidemisë së gripit të shpendëve nuk ka qenë ndonjëherë më i madh se sot.
Organizata Botërore e Shëndetsisë (OBSH) u kërkoi të gjitha qeverive që të reagojnë sa më shpejt në mënyrë që të pengojnë përhapjen e gripit të shpendëve nga Azia Juglindore nëpër botë. Sipas përfaqësueses së kësaj organizate, Shigeru Omi, në rast se epidemia fillon të përhapet ndër njerëz atëhere do të kemi një shtim drastik të numrit të vdekjeve. Shpërthime epidemish të tilla ndodhin çdo 20 apo 30 vjet, tha Omi, ndërkohë që epidemia e fundit ka ndodhur para 40 vjetësh. Sipas ekspertëve të OBSH-së gripi i shpendëve është edhe më i rrezikshëm se SARS-i."
</doc>
<doc docid='dw_2591015' lang='sqi' type='mono' source='https://www.dw.com/sq/sq/pasqyra-e-shtypit-gjerman/a-2591015' term='SARS'>

</doc>
<doc docid='dw_2591557' lang='sqi' type='mono' source='https://www.dw.com/sq/sq/organizata-ekonomike-aziatiko-pacifike-apec-fillon-takimin-në-bangkok/a-2591557' term='SARS'>
Duket sikur cështjet e sigurisë do ta mbushin takimin ekonomik. Delegacioni amerikan erdhi këtu me propozimin për të ndaluar raketa tokësore dhe ajrore. Uashingtoni ofroi një fond prej 5 milionë dollarësh, me të cilin do të forcohet lufta e rajonit kundër terrorizmit. Sipas vizioneve amerikane paratë do t´u shkojnë vetëm atyre shteteve aziatike të cilat e marrin seriozisht luftën kundër terrorit. Në Bangkok do të bisedohet për forcimin e kontrollit nëpër aeroporte dhe kundër transferimit të parave. Presidenti Bush nuk u shfaq shpesh një ditë përpara takimit të shoqatës APEC. Ai vizitoi tempujt tipikë tailandezë, mbajti një fjalim përpara trupave ushtarake tailandeze të cilat luftuan krah më krah me ushtrinë amerikane në Afganistan dhe u takua me kryeministrin tailandez Thaksin Shinawatra. Tema kryesore e bisedës: Kërcënimi i paqes nga grupi terrorist Al Kaida pas shfaqjes së videove të reja të Osama Bin Ladenit.
Tailanda prezantohet këtë rradhë si një shtet me 6% rritje të ekonomisë vendore pas krizës së tregjeve të Azisë. Qeveria e Thaksinit kërkon që idhulli i madh SHBA t´i rrijë sa më pranë. Prandaj Tailanda është treguar tepër e zellshme në luftën kundër terrorizmit kur dorëzoi një nga terroritët më të kërkuar, Hambalin tek autoritetet amerikane. Tani Bangkoku shpreson të nënshkruajë një kontratë lukrative bilaterale me Uashingtonin.
Por jo të gjitha shtetet e APEC ishin të kënaqura me temat e paraqitura nga SHBA-s. APEC është një organizatë tregtie dhe ekonomike. Qëllimi i kësaj shoqate që u krijua në vitin 1989 është rritja e tregtisë së lirë mes shteteve aziate.
Bëhet fjalë për një zonë të lirë tregtie të APEC deri në vitin 2020, një plan i madh, realizimi i të cilit do të sillte edhe marrveshje mes Kinës, Australisë, Meksikës dhe Gjinesë së Re. Tani pritet që takimi i Bangkokut të vërë një sinjal të ri, i cili u shua gjatë takimeve të Kankunit një muaj më parë. Një tëmë tjetër do të jetë edhe SARS-i sepse duket sikur disa shtete aziatike nuk janë të pregatitura nëse virusi do të shfaqet edhe njëherë gjatë këtij dimri.
</doc>
<doc docid='dw_17974163' lang='sqi' type='mono' source='https://www.dw.com/sq/sq/meka-nën-hijet-e-ebolës/a-17974163' term='MERS'>
Rrugët në Mekë janë plot me njerëz. Në mes të turmës edhe Elias Ismail. I riu ka udhëtuar për Haxhë nga Malajzia për në qytetin saudit. Por Ismaili nuk arrin të marrë pjesë si duhet në përjetimin fetar. Ai ka një maskë mbrojtëse mbi gojë. "Maskën e mbaj për arsye shëndetësore", thotë Ismaili për një reporter të AP. "Natyrisht kemi dëgjuar për epideminë e ebolës në vendet afrikane dhe për këtë arsye dua të mbrohem. Kam frikë nga virusi i ebolës."
Për pelegrinazhin e madh edhe këtë vit rreth tre milionë njerëz vizitojnë vendet rreth Mekës që janë të shenjta për myslimanët. Miliona njerëz në një hapësirë të ngushtë, kështu ekziston gjithnjë rreziku që sëmundjet të përhapen shpejt.
Pelegrinazhi drejt Mekës
Organizata Botërore e Shëndetësisë OBSH paralajmëron në mënyrë të veçantë nga infektimi me virusin MERS, i cili sulmon rrugët e frymëmarrjes dhe mund të ketë pasoja vdekjeprurëse. Por edhe në Haxhë tani në qendër të vëvemdjes publike është ebola: një sëmundje në të cilën deri tani në Afrikën Perëndimore kanë vdekur 3000 vetë dhe që përhapet nga kontakti me lëngjet e trupit të të sëmurëve.
Mbrojtje - me ndihmën e Zotit
Deri tani në Arabinë Saudite nuk ka pasur asnjë rast me ebola, thotë Manal Mansour. Mjekja është përgjegjëse për luftimin e sëmundjeve infektive në spitalin Al-Nur në Mekë. Atje është ngritur një pavion izolimi për pacientë të mundshëm me ebola. "Ministria e Shëndetësisë përpiqet me të gjitha masat që të shmangë epideminë, me ndihmën e Perëndisë." Kjo është para së gjithash e rëndësishme gjatë pelegrinazhit të madh. Për këtë sipas Mansour, do të bashkëpunohet ngushtë me OBSH dhe klinikën tonë.
Ebola në Liberi
Autoritetet saudite veç kësaj kanë vendosur që të mos lejojnë asnjë pelegrin nga zonat e ebolës. Ata refuzuan kërkesat për vizë të 7000 pelegrinëve nga Liberia, Sierra Leone dhe Guinea. Kjo shkaktoi shumë zemërim tek njerëzit të cilët shpesh kursejnë një jetë të tërë për të shkuar një herë në Mekë. Por protesta e tyre nuk pati efekt. Arabia Saudite refuzoi edhe propozimin e qeverisë në Sierra Leone për të kontrolluar për ebola çdo pelegrin përpara nisjes.
Mamadou Diallo donte të udhëtonte në Mekë këtë vit, pelegrinazhi i tij i parë. Por për 53-vjeçarin nga Guinea kjo ëndërr nuk do të përmbushet. "Ne madje u përpoqëm të organizonim një hyrje në vendet fqinje të Atabisë Saudite", thotë Diallo në bisedë me DW. "Por me pasaportën e Guineas kjo nuk është e mundur. Kjo gjë na mundon shumë."
Vitin tjetër në Mekë?
Këshilli Kombëtar i Myslimanëve të Liberisë përkundrazi e përshëndeti vendimin si "vullnetin e Profetit Mohamed". Në këtë mënyrë myslimanët nga e gjithë bota mbrohen nga infeksioni. Vetëm një në dhjetë liberianë është mysliman. Në Sierra Leone dhe Guinea besimit mysliman i përket shumica e popullsisë. "Ne shpresojmë që kjo sëmundje të jetë zhdukur plotësisht deri vitin e ardhshëm", thotë Diallo. "Dhe atëherë do të përgatitemi me përqendrim për pelegrinazhin. Por nëse kjo situatë do të vazhdojë edhe një vit atëherë do të jetë shumë keq për ne."
Më shumë fat patën besimtarët nga Nigeria, vendi afrikan që deri tani e ka mirë nën kontroll epideminë e ebolës. 76.000 pelegrinët nigerianë mundën të udhëtonin që në shtator në Mekë. Në një zonë të ngritur enkas në aeroportin e Lagosit secili prej tyre duhej të kalonte tre kontrolle mjekësore. Vetëm pas kësaj pelegrinët mund të hypnin në avionët drejt Arabisë Saudite.
</doc>
<doc docid='dw_43749012' lang='sqi' type='mono' source='https://www.dw.com/sq/sq/obsh-frikë-nga-shpërthimi-i-ebolas/a-43749012' term='ebola'>
"Ne jemi shumë të shqetësuar dhe po përgatitemi për të gjitha skenarët, madje edhe më të këqinjtë," tha zëvendëskryetari i Organizatës Botërore të Shëndetësisë (OBSH) Peter Salama në Gjenevë. Edhe vendet përreth janë në rrezik. "Ne kemi vënë tashmë nëntë vende fqinje në alarm të lartë," tha Salama. Virusi mund të përhapet veçanërisht në vendet fqinje Kongo-Brazavil dhe Republikën e Afrikës Qendrore për shkak të lumit të Kongos dhe lumenjve të tjerë të përbashkët.
Që nga 4 prilli, ka 32 raste të dyshuara ose të konfirmuara, dhe 18 vdekje. Një rast i ri i dyshuar është raportuar nga qyteti veriperëndimor i Bikoro. Ministritë e Jashtme të disa vendeve u kanë bërë thirrje qytetarëve të tyre të mos udhëtojnë në këtë rajon.
Shpresat tek vaksina
OBSH-ja shpreson se një vaksinë e krijuar nga firma farmaceutike Merck mund të lejohet që të hidhet në qarkullim brenda pak ditësh. Kjo vaksinë konsiderohet si shumë efektive, por ende nuk është licencuar. Përveç kësaj, ajo duhet të ruhet në temperatura minus 60 deri në minus 80 gradë Celsius.
Virusi Ebola është një nga patogjenët më të rrezikshëm në botë. Në Kongo ka gjithmonë shpërthime më të vogla të këtij virusi, si vitin e kaluar, kur vdiqën katër vetë. Që nga viti 1976 - viti në të cilin ebola u identifikua për herë të parë - sëmundja vdekjeprurëse ka shpërthyer në Republikën Demokratike të Kongos nëntë herë.
Një nga virusët më të rrezikshëm në botë
Prej epidemisë më e madhe të ebolas në vitin 2014 dhe 2015 në vendet e Afrikës Perëndimore Liberi, Guinea dhe Sierra Leone vdiqën më shumë se 11,000 vetë dhe u infektuan më shumë se 28,000 të tjerë.
</doc>
<doc docid='dw_18503511' lang='sqi' type='mono' source='https://www.dw.com/sq/sq/votë-e-qartë-për-mbrojtjen-e-klimës/a-18503511' term='ebola'>
Kryetarët e shteteve dhe të qeverive të vendeve të G-7-ës ranë dakord në takimin e nivelit të lartë në Elmau të Bavarisë së Epërme për të arritur një objektiv të detyrueshëm kundër ngrohjes së klimës. Me këtë ata duan të arrijnë një parakusht mininal, në mënyrë që konferenca e klimës e OKB-së në dhjetor në Paris të ketë sukses. Para së gjithash mikpritësja, kancelarja Angela Merkel nguli këmbë për një deklaratë të qartë për mbrojtjen e klimës. Për këtë nevojiten ndryshime të thella, deklaroi Merkeli në fund para shtypit.
U ra dakord edhe për synimin global të një "dekarbonizimi", tha kryetarja e CDU-së. Nga G-7-a u ra dakord që "gjatë këtij shekulli" të bëhet i mundur funksionimi i ekonomisë botërore pa përdorimin e bartësve fosilë të energjisë si qymyri dhe nafta. Në termocentrale përdorimi i qymyrit dhe naftës do të reduktohet në mënyrë masive, më e vonta që prej vitit 2050.
TTIP: më e rëndësishmja deri në fund të vitit
BE dhe SHBA duan t'u japin më shumë gjallëri bisedimeve të tyre për një marrëveshje të tregtisë së lirë (TTIP). "Ne do ta shpejtojmë menjëherë punën për të gjitha aspektet e TTIP", kjo ishte deklarata që u bë në takimin e nivelit të lartë. BE dhe SHBA duan të arrijnë "sa më shpejt që të jetë e mundur" një dakordim për parimet bazë të një marrëveshjeje, "më e mira do të ishte deri në fund të vitit", shkruhet në dokument.
Rritje e presionit kundër Moskës
Shtetet e G-7-ës u treguan të vendosura që t'i forcojnë sanksionet kundër Rusisë, nëse gjendja në Ukrainën Lindore shkallëzohet më tej. Aneksimi i Krimesë u dënua njëzëri si në kundërshtim me "të drejtën ndërkombëtare", bëri të ditur Merkel. Vazhdojnë edhe më tej përpjekjet për një zgjidhje politike të konfliktit në bazë të Marrëveshjes së Minskut. Perëndimi e akuzon Moskën se mbështet separatistë prorusë në Donbas për ta destabilizuar në këtë mënyrë vendin. Rusinë e përjashtuan nga Grupi i G-8-ës pas aneksimit të gadishullit të Krimesë. Po këtë muaj, BE duhet të vendosë nëse do t'i zgjasë sanksionet kundër Moskës.
Pjesëmarrësit e takimit të nivelit të lartë pritën të hënën (08.06.2015) edhe gjashtë kryetarët e shteteve dhe të qeverive nga Afrika dhe Lindja e Afërme. Në rend të ditës janë lufta kundër terrorizmit, iniciativat kundër urisë dhe varfërisë dhe luftimi i sëmundjeve të rënda si ebola.
</doc>
<doc docid='dw_18164357' lang='sqi' type='mono' source='https://www.dw.com/sq/sq/2014-një-vit-i-pashpresë/a-18164357' term='ebola'>
Bota u bë në vitin 2014 rrëmujë. Ebola në Afrikë. Lufta në Ukrainë. Shtimi i veprimeve vrasëse të "Shtetit Islamik". Masakra ndaj nxënësve të pafajshëm në Pakistan. Lufta e Gazës në Lindjen e Mesme. Triumfi zgjedhor i partive të djathta në Evropë. Lufta pashpallur e bandave në Meksikë. Kudo që ku të hedhësh sytë, në çdo kontinent situata sociale dhe politike është e vështirë dhe konfuze.
Në Evropë po zhvillohet gjithashtu një luftë e ashpër në Ukrainë, ku bashkohen Rusia dhe Evropa Qendrore. Perëndimi dhe Rusia po zhyten në një luftë të vështirë diplomatike dhe në një epokë të re të akullt në politikën e jashtëm, në një Luftë të re të Ftohtë.
Si të sillemi me Vladimir Putinin?
Vladimir Putin i bën sfidë Perëndimit dhe qeverisë në Kiev duke aneksuar Krimenë dhe duke u përzier në Ukrainën lindore, ndërsa - pas sanksioneve - Rusia përfundon në kaos ekonomik. Neoimperialisti vendosur Putin gjendet në fund të vitit rob i zhvleftësimit të rublës. Dhe Perëndimi, veçanërisht Evropa dhe sidomos gjermanët, pyesin veten: A nuk duhet t'i bëjmë lëshime Putinit? Cilat janë rrugët për të dalë nga ngërçi? Si mund të rivendosim përsëri paqen në Evropë? Në mes të rrugës mbetet pothuajse pa u vënë re, fati i ukrainasve. Dhe pyetja e thjeshtë: Çfarë mund të bëjë Putin?
Alexander Kudascheff
Presidenti amerikan, Barack Obama, duket më i vendosur se shumica e evropianëve në qëndrimin ndaj Putinit. Ai ka zgjedhur forcën. Por Obama është i burgosur i politikës së brendshme - sepse në SHBA, ai nuk e ka shumicën për të çuar përpara diçka. Dy vjet para zgjedhjeve të ardhshme presidenciale, ai është një "lame duck". I dobët dhe pa shumë forcë për vendime, ai përfaqëson një fuqi të madhe në tërheqje. Një fuqi e madhe që dëshiron të ndërhyjë më pak. Dhe që jashtë vendit është e diskredituar në mënyrë të vazhdueshme nga torturat sistematike të islamistëve të burgosur në Guantanamo dhe gjetkë.
Shtetet e Bashkuara pa ndikim në Lindjen e Mesme
Ndikimi i humbur, dëshira e humbur për të bërë politikë n mënyrë të vendosur është veçanërisht e dukshme në Lindjen e Mesme. Në luftën e Gazës, SHBA as nuk ka luajtur ndonjë rol dhe as ka mundur të luante. As Izraeli as palestinezët nuk u impresionuan nga Obama. Dhe pas luftës së Gazës, situata politike është aq e pashpresë sa më parë. Gjithësesi SHBA luftuan "Shtetin Islamik" - nga ajri. Perëndimi - edhe gjermanët - po stërvisin luftëtarët kurdë të Peshmergas dhe lënë të luftojnë vrasësit e tmerrshëm islamik - siç po duket tani, me sukses.
Por: IS ka shkatërruar në Lindjen e Mesme diversitetin kulturor, fetar dhe politik të saj. Kudo janë në arrati të krishterë, jezidë, por edhe myslimanë. Në Siri dhe Irak, shteti nuk është më streha e rendit shoqëror. Sfida shpirtërore dhe lëvizja fundametaliste e një kthimi në gjoja islamin "e vërtetë" vepron në shumë vende dhe shoqëri - në Lindjen e Mesme, por edhe në Afrikë. Dhe nga që ajo është e vendosur, brutale dhe terroriste këto vende po zhyten në luftë civile. Dhe miliona njerëz duhet të marin arratinë. Një makth.
2014 - një vit trazirash, tronditjesh, tërmetesh politike. Një vit konfuzioni dhe çrregullimesh. Një vit në të cilin diplomacia dështoi për shkak të shpërthimit të iluzioneve nacionaliste dhe fetare. Një vit i pashpresë.
</doc>
<doc docid='dw_18150122' lang='sqi' type='mono' source='https://www.dw.com/sq/sq/gauck-kulturë-dhe-demokraci-kundër-urrejtjes-dhe-dhunës/a-18150122' term='ebola'>
Presidenti gjerman Joachim Gauck në fjalimin e tij të Krishtlindjeve bën një bilanc të dyfishtë të vitit 2014. "Jemi në fund të një viti, që na jep shumë arsye për t'u gëzuar: Gjermania ka më shumë punë se kurrë më parë, jashtë vendit është më e popullarizuar se kurrë, dhe kampionë të botës në futboll jemi gjithashtu. Po në të njëjtën kohë ne hedhim vështrimin pas në një vit plot trazira, luftëra, luftëra civile, terror dhe vrasje, që bazohen madje mbi fenë."
Thuajse çdo ditë dëgjoj për njerëz të vrarë dhe shoh mjerimin e refugjatëve të panumërt. "Kur dëgjojmë pastaj mesazhin e Krishtlindjeve: 'Paqe në tokë!', duket sikur ai këtë vit ai është tejet urgjent. Sepse ne e ndjejmë, se nuk ka paqe të vetëkuptueshme."
Të punojmë për paqe, të lehtësojmë vuajtjen, të ndërtojmë të ardhmen
Paqja, që sundon në Gjermani, është nga ana tjetër diçka e çmuar, thotë Gauck. Dhe kjo ka rrjedhojat e saj: "Aty ku mund të ndihmojnë për të ruajtur paqen, për të qetësuar vuajtjen, dhe për të ndërtuar një të ardhme më të mirë, duhet të bëjmë gjithçka, që kemi në dorë. Kultura, demokracia jonë është kundër konfliktit, urrejtjes dhe dhunës vdekjeprurëse."
Në mesazhin e tij të Krishtlindjeve Gauck thotë se një shoqëri humane ka nevojë për respektin e përditshëm për njëri-tjetrin, për të krijuar bashkëjetesën paqësore. "Këtë urdhërim e njohin të gjitha fetë, ai na lidh dhe na obligon të gjithë ne."
Ndjeshmëri për tjetrin në vend të mbylljes në vetvete
Një shenjë të qartë humanizmi në Gjermani presidenti sheh në faktin se "ndërkohë ka aq shumë gatishmëri, për të pranuar refugjatë." Ai çmoi në këtë kontekst në rradhë të parë angazhimin e ndihmësve të shumtë, që kujdesen për këto njerëz.
Dhe me një vështrim kritik ndaj organizatorëve të lëvizjes së djathtë populiste "Pegida" Gauck shtoi: "Fakti që ne reagojmë me ndjeshmëri ndaj nevojave të njerëzve përreth nesh, që shumica nuk pasojnë ata, që duan ta mbyllin Gjermaninë në vetvete, është për mua përjetimi më inkurajues i këtij viti."
Frikërat merrini seriozisht, por jeni të guximshëm
Ai rikujton se inkurajimi është krahas "paqes mbi tokë" mesazhi i dytë i Krishtlindjeve. Gauck i cili ka qenë shumë vite pastor evangjelist, kujton fjalët e Biblës: "Zoti, që i është shfaqur botës në formën e një fëmije të vogël, dëshiron të na e heqë të gjithë frikën." Mos kini frikë! " Këtë dua t'u them këtë vit të gjithë atyre, që ndihen të preokupuar nga zhvillimet në botë, që janë të shqetësuar, që nuk i dimë akoma përgjigjet për disa pyetje."
Frikërat duhen marrë serizosht, por jo t'u shkojmë atyre pas. Sepse frika vështirëson gjetjen e rrugëzgjidhjeve. Në vend të kësaj mesazhi i Krishtlindjeve duhet kuptuar edhe si një thirrje për t'u besuar vlerave tona, forcave tona dhe demokracisë sonë. Dhe ne e kemi përjetuar vetë: Kush përballet me sfidat, gjen edhe zgjidhje." Revolucioni paqësor në RDGj para 25 vjetësh na kujton se situatat mund të transformohen në pozitive.
Falenderim për ndihmësit që punojnë në botë
Frikëra ka gjithnjë, për këtë presidenti nuk ka iluzione. "Por ne e dimë gjithashtu se të përjetosh atë, që ne e quajmë humane, është në fakt mundësia më e madhe njerëzore. Këtë ne e përjetojmë shpesh." Ai përmend vullnetarët, apo ndihmësit profesionistë, që kujdesen edhe për Krishtlindje për njerëzit në lagje, në spitale, apo në azile për të moshuarit. "Unë kujtoj edhe njerëzit, që punojnë në zonat me ebola në Afrikë. Punonjësit e shumtë civilë në rajonet në zhvillim, ushtarët, mjeket, për të gjithë ata, që e bëjnë këtë botë dhe vendin tonë një vend më të mirë."
Gauck e mbyll fjalën e tij me një apel: "Ne të gjithë mund të japim kontribut, që të mbetet e gjallë vala e ngrohtësisë, pa të cilën bota do të ishte e ftohtë dhe pa paqe. Duke u angazhuar, kur të tjerët pranë nesh kanë nevojë për ndihmë. Duke u dhënë të kërcënuarve paqe dhe të përndjekurve mbrojtje. Për këtë mesazhi i Krishtlindjeve mund të na inkurajojë."
</doc>
<doc docid='dw_18029188' lang='sqi' type='mono' source='https://www.dw.com/sq/sq/shba-meriton-lëvdata/a-18029188' term='ebola'>
Jo, amerikanët nuk mund t'ua bëjë qejfin të gjithëve. Sidomos jo evropianëve, që ndonjëherë shprehen të pakënaqur për "vëllain e madh" përtej Atlantikut. P.sh. si në rastin e luftërave amerikane në Irak apo Afganistan. Jo vetëm aty ushtria e SHBA-së fiton çdo betejë, por në fund humbasin luftërat. Uashingtoni lë pas vende të cilat pas tërheqjes së trupave amerikane duken më keq se sa para pushtimit. Dhe jo vetëm për këtë antiamerikanizmi gëzon në Evropë përkrahje. Në Gjermani, ka edhe diçka tjetër: Shumë gjermanë janë ende të zemëruar se shërbimi sekrtet i SHBA-së ka përgjuar për vite telefonin celular të kancelares dhe deri tani nuk ka kërkuar falje për këtë prerje në besë.
Antiamerikanizmi aktual
Kjo favorizon ndjenjat antiamerikane dhe nuk u jep shtysë negociatave mbi Marrëveshjen e Tregtisë së Lirë TTIP. Bisedimet po vazhdojnë ngadalë. Shumë evropianë janë kundër marrëdhënieve të ngushta tregtare me SHBA. Si justifikim përmendet pulat e rrezikshme të dezinfektuara me klor ose misri i modifikuar gjenetikisht. Por edhe nëse arrihet një marrëveshje, askush në BE nuk do të jetë i detyruar që të blejë gjëra që nuk i do. Por aktualisht është "në modë" që në parim të mos u besosh amerikanëve. Kur diskutohet për TTIP harrohen përfitimet - si rritja e fortë ekonomike apo standardet e unifikuara për industrinë. Me pak fjalë, marrëdhëniet transatlantike duken aq të keqe sa nuk kanë qenë që nga koha Ronald Reaganit. Kush do ta kishte menduar disa vite më parë këtë, kur në Shtëpinë e Bardhë, hyri Barack Obama!
Miodrag Soric
Ai i ka hyrë tani me vendosmëri luftës kundër ebolës. Presidenti Obama do të dërgojë deri në fund të nëntorit rreth 4000 pjesëtarë të ushtrisë në Afrikën Perëndimore për të siguruar infrastrukturën mjekësore për kontrollin e sëmundjes. 17 qendra të trajtimit për të infektuarit me ebola pritet të ndërtohen në Liberi. Infermierët e infektuar së shpejti mund të trajtohen në një spital fushor, që po ngrenë SHBA-të në aeroportin e Monrovias. Uashingtoni ka dërguar edhe specialistë për laboratoret: Në të ardhmen, në Liberi, rezultatet e testeve për ebolan do të jenë në dispozicion brenda disa orësh. Amerikanët do të trajnojnë atje mijëra vullnetarë, në mënyrë që ata të mund të trajtojnë më pas të sëmurët.
Ndërkohë në Evropë po dëgjohen sërisht zëra që ankohen për militarizimin e ndihmës mjekësore dhe humanitare. Atyre duhet t'u thuhet se vetë "Mjekët pa kufij" kanë kërkuar ndërhyrjen e ushtrisë. Për shkak se shpërthimi i sëmundjes rrezikon edhe Liberinë, Guinenë dhe Sierra Leonen, që kanë infrastrukturë të dobët shëndetësore, të sigurisë, të administratës publike, dhe të ekonomisë lokale.
Madje dhe Kuba e përshëndet angazhimin amerikan
Pra, në vend që të kritikohet Uashingtoni, duhet të mbështetet fuqimisht administrata amerikane. Asgjë nuk të lidh më shumë se sa një punë e mirë që e bën së bashku. Në luftën kundër ebolas, po afrohen madje edhe amerikanët dhe kubanët, deri tani në armiqësi: Fidel Castro dërgoi në fillim të tetorit qindra mjekë dhe infermierë në Afrikën Perëndimore. Për këtë atë e vlerësoi në qiell edhe sekretari amerikan i shtetit. Kubanët po u përgjigjen duke e përshëndetur angazhimin e ushtrisë së SHBA-së. Të dyja palët duan të bashkëpunojnë në Liberi. Pra, nëse edhe kubanët e lënë për një kohë mënjëanë qëndrimin e tyre tradicional antiamerikan, duhet që kjo të jetë e mundur edhe në Evropë.
Bashkimi Afrikan dëshiron të dërgojë më shumë se 1000 ndihmësa për të luftuar krizën e ebolës në Afrikën Perëndimore. Në këtë kuadër i kushtohet rëndësi përgatitjes së mirë të personit. Sfida është e madhe. (28.10.2014)
</doc>
<doc docid='dw_18024443' lang='sqi' type='mono' source='https://www.dw.com/sq/sq/afrika-dërgon-ndihmësa-për-ebolën/a-18024443' term='ebola'>
Shtetet Afrikane duan të dërgojnë së bashku 1000 ndihmësa, mjekë dhe forca të specializuara në Sierra Leone, Liberi dhe Guine, për t'i mbështetur këto vende në luftë kundër epidemisë së ebolës. Këtë e bëri të ditur kryetarja e Komisionit të Bashkimit Afrikan (BA), Nkosazana Dlamini-Zuma, të enjten, në një vizitë në Sierra Leone. BA reagon me këtë ndaj nevojës urgjente për personel mjekësor të përgatitur mirë, u tha Dlamini-Zuma përfaqësuesve të shtypit në kryeqytetin Freetown. Në vendet që duan të vënë në dispozicion personel bën pjesë edhe Republika Demokratike e Kongos, tha Komisarja. Kongo është vendi ku sëmundja virale u shfaq për herë të parë në vitin 1976.
Një premtim tjetër për ndihmë vjen nga Etiopia. Ky vend në Bririn e Afrikës planifikon dërgimin e rreth 210 ndihmësve, midis tyre mjekë, infermierë, epidemiologë dhe specialistë të tjerë, bëri të ditur BA të premten. Me këtë Etopia reagon ndaj një thirrjeje përkatëse të cilën ua drejtoi shteteve anëtare shefja e BA, Dlamini-Zuma javën e kaluar.
"Të gjithë këta njerëz punojnë në mënyrë honorifike, pa para", i tha DW Addis Tamre, një zëdhënës i ministrit të shëndetësisë së Etiopisë. Qeveria e Etiopisë dhe BA fillimisht e kualifikojnë personelin. Kjo kryhet në kontakt me Organizatën Botërore të Shëndetësisë WHO dhe me Zyrën Amerikane për Kontrollin dhe Parandalimin e Sëmundjeve (CDC). "Që të mbrosh veten ky është parimi bazë në luftë kundër ebolas", thotë Tamre. "Vetëm atëherë ti mund t'u ndihmosh edhe njerëzve të tjerë në hall".
Ndihma ka nevojë për kohë
Deri në fund të muajit të ardhshëm, rreth 100 ndihmës etiopianë do të jenë në terren, në zonat e Ebolas, thotë Mustapha Sidiki Kaloko, Komisari i BA për çështjet sociale, në intervistë me DW. Kongoja ka premtuar 200 forca ndihmëse mjekësore, prej të cilëve 52 ndodhen rrugës për në Etiopi. Edhe shteti i Afrikë së Veriut, Nigeria ka premtuar se do të dërgojë 250 ndihmësmjekë.
Liberi: ndihmë kundër ebolës
Në përgjithësi Bashkimi Afrikan, me qendër në kryeqytetin e Etiopisë, Adis Abeba mund të thuhet se me këtë e arriti synimin e dëshiruar. Por komisari paralajmëroi që të mos tregohet shumë eufori. "Ne nuk e kemi logjistikën për t'i dërguar të gjithë këta njerëz njëkohësisht. Do ta organizojmë punën në njësi të vogla: njerëzit vijnë këtu, ne i përgatisim dhe pastaj i dërgojmë". Dy deri tre ditë përgatiten vullnetarët në Adis Abeba, dhe kur mbërrijnë në vendin e punës zhvillohen trajnime të tjera prej rreth dy javësh. Vetëm atëherë lejohet që vullnetarët të kalojnë në kontakt me pacientët e ebolas. "Këtë trajnim ne e ndjekim me shumë rreptësi. Përndryshe do të ketë shumë infektime. Dhe këta njerëz e përhapin pastaj virusin në të gjithë botën."
</doc>
<doc docid='dw_18021490' lang='sqi' type='mono' source='https://www.dw.com/sq/sq/ekonomia-e-be-së-në-gjendje-të-vështirë/a-18021490' term='ebola'>
Ishte një shfaqje mjeshtërore ajo e kryeministrit britanik para shtypit në përfundim të samitit të BE-së. Si publik David Cameron kishte pa dyshim parasysh qytetarët britanikë. Në një kreshendo teatrale të përsosur ai luajti rolin e "Angry Dave", pasi fillimisht përshëndeti sukseset e takimit në mbrojtjen e klimës dhe në ndihmën për luftimin e Ebolas.
Por dy miliardë eurot e kërkuara nga Komisioni i BE-së pas rillogartijes së kontributeve vjetore për buxhetin evropiane ai i quajti thjesht të papranueshme.
Kjo është një llogari krejt e pajusitifikuar, kritikoi kryeministri, nuk është e mundur që papritur të paraqitet një faturë e tillë e cila duhet paguar në 1 dhjetor. "Si kanë arritur tek kjo shifër?", pyeti Cameron dhe shtoi se nuk i shkon aspak nëpër mend të paguajë këtë faturë nga Brukseli. Të gjitha këto shërbejnë për të qetësuar skeptikët ndaj Evropës në Britaninë e Madhe sepse pas kësaj fature qendron një procedurë rutinë, me të cilën çdo vit rillogaritet kontributi i vendeve anëtare në buxhetin e BE-së në varësi të situatës së tyre ekonomike.
Samiti i BE në Bruksel
Kështu Gjermania këtë vit mund të gëzohet për kthimin e rreth 750 milionë eurove, ndërsa të tjerë si Holanda duhet të paguajnë më shumë nga sa kanë derdhur deri tani. Presidenti në largim i Komisionit Jose Manuel Barroso u habit nga reagimi britanik: britanikët e kanë miratuar këtë procedurë llogaritjeje, madje kishin kundërshtuar një ndryshim të planifikuar të saj dhe shifrat për ekonominë, të cilat janë baza e përllogaritjes, i kanë raportuar vetë në Bruksel. Veç kësaj në këto konsultime kanë të pranishëm edhe përfaqësues të vendeve anëtare. Pra Londra nuk kishte pse të habitej. Por David Cameron përfitoi nga rasti për të shfaqur një dramë të vërtetë.
Italia dhe Franca dhe më tej në fokus të kritikave
Pak mirëkuptim tregoi madje edhe kancelarja Merkel për zemërimin e homologut të saj: "Nuk është e thjeshtë të paguash dy miliardë euro brenda tri javësh kur je në mes të planifikimit të buxhetit." Angela Merkel u tregua e kujdesshme të mos përmendte që britanikavë u mungojnë paratë pasi edhe pse ekonomia shkon më mirë, të ardhurat fiskale janë të ulëta. Rritja ekonomike në ishull ka krijuar vërtet shumë vende pune, por në pjesën më të madhe bëhet fjalë për punë të paguara pak, të cilat nuk sjellin thuajse asgjë në arkat e shtetit. Situata ekonomike në pjesën tjetër të Evropës "nuk është e thejshtë" pranoi kancelarja. Ka shumë papunësi dhe rritja ekonomike nuk është e mjaftueshme, pra duhet të merren masa për përmirësimin e rritjes ekonomike, për krijimin e vendeve të punës dhe përmirësimin e aftësisë konkurruese.
Kancelarja Angela Merkel në samitin e BE
Merkel tërhoqi kështu vëmendjen për situatën në Itali dhe në veçanti në Francë. Parisi ka gati një vit që është në qendër të kritikave p.sh. të shefit të Bankës Qendrore Evropiane Mario Draghi për mungesën e zellit për reforma. Sa i takon përmirësimitt ë situatës, ky takim mbeti në terma të përgjithshëm. Vendime të tjera u shtynë për samitin e ardhshëm në dhjetor. Vetëm paketa për investime prej 300 miliardë eurosh që duhet të koordinohet nga Presidenti i ri i Komisionit Jean-Claude Juncker u miratua si fillim. Merkel tha se shpreson që nga kjo paketë do të vihen në dispozicion në radhë të parë mjete për përmirësimin e infrastrukturës digjitale dhe për kualifimin në profesione të së ardhmes.
Zënka vazhdon
Presidenti francez François Hollance pas takimit përsërit se si e përfytyton debatin e mëtejshëm me Komisionin e BE-së për planbuxhetin e vendit të tij: ne do të tregojmë se i respektojmë marrëveshjet dhe i interepretojmë me maksimumin e fleksibilitetit. Ai e mbrojti borxhin e ri prej 4,3 për qind që bie ndesh me paktin evropian të stabilitetit dhe për kritikën ndaj përpjekjeve të tij për reforma tha vetëm se Franca ka bërë atë që duhej të bënte.
Si sukses të samitit kancelarja Merkel nënvizoi krahas kompromisit për klimën edhe një herë shtimin e mjeteve financiare për luftimin e Ebolas. U caktua një i ngarkuar për koordinimin e masave të ndihmës dhe ndihmat u shtuan në një miliard euro. "Luftimi i kësaj epidemie të tmerrshme është prioriteti më i lartë" tha Merkel dhe shtoi se Gjermania është e gatshme të vërë në dispozicion edhe mjete te tjera nëse do të jetë e nevojshme.
</doc>
<doc docid='dw_18020391' lang='sqi' type='mono' source='https://www.dw.com/sq/sq/koment-europa-rajon-shembull-për-mbrojtjen-e-klimës/a-18020391' term='ebola'>
Pas një mbledhje 10 orëshe përfundoi Samiti i BE. Diplomatët europianë të cilët mund të dëgjonin diskutimet raportuan se, pas vullnetit të disa mbështetësve, debati i gjatë për qëllimet e mbrojtjes së klimës mori fund dhe i tregoi opinionit publik europian aftësinë për të vepruar.
Pas mbledhjes maratonë u arrit një kompromis kompleks. Elementet thelbësorë të përmbledhura nga Presidenti i Këshillit Europian Herman Van Rompuy, i cili mund të përfundojë mandatin e tij me një vendim historik: reduktim me 40% gazrave të dëmshëm deri në 2030, 27 përqind energji e rinovueshme dhe 27 përqind eficencë energjie më e lartë. "Kjo nuk ishte e thjeshtë", tha Van Rompuy "por ky është një përfundim ambicioz."
Përjashtimi polak
Kryeministrja Ewa Kopaczk luajti një rol kyç në Samitin e Brukselit. Kopacz, e cila është prej pak javësh në pushtet, kërcënonte me veto kundër qëllimeve të mbrojtjes së klimës. Ajo nuk ishte dakord me qëllimin për reduktimin me 40% deri në vitin 2030 të gazrave të dëmshëm. Për të ishte shumë e lartë edhe 30% i energjise nga burime të rinovueshme. Por Poloninë ishte e rëndësishme që termocentralet e qymyrgurit të vazhdojnë të punojnë dhe përmes ndihmave miliardëshe nga vendet e tjera të modernizohen. 90% e energjisë së Polonisë prodhohet nga qymyrguri.
Kanclarja gjermane Angela Merkel dhe Presidenti francez Francois Hollande , të cilët kanë vendosur qëllime ambiciozë të mbrojtjes së klimës, e ftuan Ewa Kopacz në një mbledhje më të vogël. Ata pranuan ta ndihmojnë, duke e përjashtuar nga detyrimet e pagesave të emsioneve të gazrave të dëmshëm në natyrë. Secili nga 28 vendet anëtare duhet të kontribuojë me një pjesë të caktuar në reduktimin me 40% të gazeve të dëmshëm. Një peshë më të vogël do të kenë vendet antare të lindjes.
Euroskeptiku David Cameron bëri një kërkesë tjetër. Kryeministri britanik deklaroi se një pjesë e qëllimeve të mbrojtjes klimaterike nuk duhen të jenë ligjërisht të detyrueshme. Çdo vend duhet të vendosë vetë, se çfarë lloj energjie do të përdorë dhe sa sa mund të mbrojë klimën përmes kursimit elektricitetit, gazit dhe naftës.
Kryeministri britanik David Cameron
Nga Kioto në Paris
Presidenti francez Hollande në fillim të Samitit të gjatë tha se Europa duhet t'i japë një shembull rajoneve të tjerë në botë, të cilët nuk kanë ecur kaq para me mbrojtjen e klimës. Kina dhe Amerika janë çliruesit më të mëdhenj në botë të gazrave të dëmshëm. Sipas Komisionit të BE, Europa çliron vetëm 10% të gazit të dëmshëm.
Hollande ka si qëllim suksesin në një konferencë botërore për klimën të organizuar nga Kombet e Bashkuara që do të zhvillohet në Paris në vjeshtën e vitit 2015. Atje do të diskutohet për një kontrantë për mbrojtjen e klimës, që mund të zëvëndësojë Protokollin e Kiotos të nënshkruar në vitin 1997. SHBA nuk e ratifikoi asnjëherë. Kina e adaptoi Protokollin vetëm pas një kohe të gjatë. "Me vendimin tonë qendrojmë në krye të lëvizjes", deklaroi i gëzuar Jose Manuel Barroso.
Emërohet kordinatori i Ebolas
Gjatë diskutimeve të gjata për klimën, u vendos relativisht shpejt edhe për një çështje tjetër. Komisioneri i ardhshëm i BE për ndihmën humanitare do të jetë edhe përfaqësuesi special i BE për kontrollin e sëmundjes Ebola në Afrikën Perëndimore. Qiprioti Christos Stylianides do të kordinojë më mirë ndihmën e 28 shteteve anëtare. Komisoni i BE vendosi që 618 milion euro do të shkojnë në ndihmë për luftën kundër Ebolas. Një pjesë do të shkojnë për buxhetin e shteteve të prekura. Në Europë do të trajnohen mjekët dhe infermierët se si duhet të trajtojnë rastet me Ebola dhe do të dërgohen në zonat ku është përhapur sëmundja.
Ministri britanik Cameron kërkoi që shtetet antarë të japin më shumë kontribut në luftën kundër Ebolas. Sipas tij nevojiten rreth 1 miliard euro. Por profesionistë dhe BE, argumentuan se buxheti i mësipërm është i mjaftueshëm. Problemet kryesore janë mungesa e personElit dhe stacionet e izoluara në ato vende. "Ne po ecim kundër kohës", tha Presidenti i Komisionit të BE Barroso. Më në fund BE u zgjua, pas një kohe të gjatë në gjumë.
</doc>
<doc docid='dw_18009517' lang='sqi' type='mono' source='https://www.dw.com/sq/sq/naftë-pushtet-dhe-teori-konspirative/a-18009517' term='ebola'>
Nëse ka një lëndë të parë strategjike në botë - kjo është nafta. Për naftën janë bërë luftëra, për naftë janë rrëzuar qeveri. Çmimi për këtë karburant të ekonomisë botërore mund të bllokojë koniunkturat apo mund t'u japë krahë atyre. Normalisht çmimi i naftës reagon me ndjeshmëri të lartë kundrejt të gjtha llojeve të trazirave. Por ai që dukej si një ligj natyror, tani është shfuqizuar. Çmimet e naftës kanë rënë më shumë se 20% në muajt e fundit, megjithë krizat në disa vende të rëndësishme prodhuese të saj: Rusia, pjesë e konfliktit në Ukrainë, Iraku, ku vazhdojnë luftimet me islamistët radikalë të IS, Nigeria, vend i prekur nga ebola.
Robert Burgess, kryekonomist për tregjet në ekspansion tek selia për studime e Bankës Gjermane në Londër,"Deutsche Bank Research", e argumenton rënien e çmimeve me marrëdhënien e njohur të kërkesë-ofertës. Dy faktorë luajnë rol sipas Burgess: Frika për koniunikturën në Europë dhe disa vende në zhvillim, si edhe një mbi-ofertë në tregjet e naftës, për shkak të rritjes së prodhimit në SHBA.
Vendet nxjerrëse të naftës nën presion
Çmimi i naftës dhemb më shumë se sanksionet
Në mesin e tetorit "Deutsche Bank Research" publikoi një studim për të parë pasojat e çmimit të ulët të naftës për prodhuesit kyesorë të saj. Rusia e financon 45% të buxhetit të saj me përfitimet nga biznesi i naftës. Sipas studimit Rusia ka nevojë për një çmim prej 100 dollarë për fuçi nafte për të mbajtur në ekuilibër buxhetin e vendit. Aktualisht çmimi është shumë më poshtë, 85 dollarë.
Kjo ka pasoja, shpjegon Stefan Meister nga "Shoqëria Gjermane e Politikës së Jashtme", dgap: "Buxheti rus është deficitar. Dhe duke pasur parasysh sanksionet e perëndimit dhe rritjen ekonomike zero, sigurisht kjo është e rëndë." Eksperti berlinez për Rusinë shkon edhe më tej, kur thotë "se pasojat e çmimit të ulët të naftës janë për Rusinë shumë më të dhimbshme se sanksionet e perëndimit."
Arabia Saudite dhe SHBA
Koha për lulëzimin e teorive konspirative: Në Rusi kujtohen vitet 80-të. Edhe atëherë çmimi i naftës mori të tatëpjetën, një ndër arsyet e shpërbërjes së Bashkimit Sovjetik. Këtë fakt e kujtoi Nikolak Patrushev në një intervistë me gazetën qeveritare "Rossijskaja Gaseta". Sekretari i Këshillit Rus të Sigurisë Kombëtare deklaroi se para tre dekadash SHBA shkaktuan më qëllim rënien e çmimit të naftës, me qëllim të çuarjes drejt falimentimit të Bashkimit Sovjetik.
Po ashtu në mes të tetorit është publikuar edhe një raport i Institutit për Studime Strategjike në Rusi, RISS, ku përmendet se rënia e çmimit lidhet me marrëveshjet mes SHBA dhe Arabisë Saudite. Faktikisht Arabia Saudite deri më tani nuk ka treguar ndonë tendencë për stabilizimin e çmimit të naftës përmes uljes së prodhimit. Përkundrazi: Ky vend ka rritur edhe më tej prodhimin në shtator. Në të njëjtën kohë Arabia Saudite ka kundërshtuar propozimin e Venezuelës për një takim të posaçëm të vendeve prodhuese të naftës, OPEC, kështu që për këtë mbiprodhim nafte mbetet të diskutohet në nëntor. Vetë Arabia Saudite po ashtu ka probleme me një çmim të ulët të naftës, por ky vend ka krijuar rezerva të mëdha deri në 450 miliardë dollarë, që i japin kohë për kapërcimin e krizave.
Irani ka nevojë për valutën e naftës
Ndryshe është gjendja tek rivali i Arabisë Saudite në Lindjen e Mesme, Irani. Kirsten Westphal nga Fondacioni Gjerman për Shkencën dhe Politikën në intervistë me Deutsche Welle shpjegon pse Irani ka nevojë urgjente për të ardhura nga biznesi me naftën. Irani vuan nga rënia e përfitimeve nga nafta që nga viti 2011 për shkak të sanksioneve. Për të mbuluar shpenzimet buxhetore ky vend ka nevojë për një çmim naftë 125 dollarë për fuçi. Për ministrin iranian të Naftës, Bijan Zanganeh, Arabia Saudite është përgjegjëse për rënien e çmimit të naftës: Riadi po përmbyt tregun me naftë.
Rafineri nafte në Arabinë Saudite
Çmimi i naftës kufizon mundësitë e Teheranit në bisedimet atomike. Sa më pak të ardhura të vijnë nga shitja e naftës për Teheranin, aq më e rëndësishme bëhet zbutja e sanksioneve për këtë vend. Për eksperten për energjinë Westphal me rënien e çmimit të naftës rritet presioni jo vetëm ndaj Rusisë dhe Iranit, por edhe ndaj Venezuelës, gjë që Uashingtoni nuk e sheh me sy të keq. Por sipas ekpertes një çmim i lartë nafte është më rëndësi edhe për vetë Uashingtonin. Nxjerrja e naftës në SHBA ka vlerë vetëm me një çmim të lartë të saj.
</doc>
<doc docid='dw_18009063' lang='sqi' type='mono' source='https://www.dw.com/sq/sq/koment-rrezik-i-nёnvleftёsuar/a-18009063' term='ebola'>
Rreziqet, qё vijnё prej rajoneve tё prekura nga ebola, BE-ja duhet t'i ketё pasur tё qarta mё sё voni nё mars, kur nё Bruksel u planifikuan takimet e para pёr koordinimin. Masat ndaj epidemisё nё Afrikёn e largёt u vunё nё lёvizje. U premtuan mjetet e para pёr ndihmat, u organizuan projektet e para nё terren. Pёrgjatё verёs pёrgjegjёsit e organizatёs sё ndihmёs sё BE-sё, ECHO, dhe nё drejtorinё e pёrgjithshme konstatuan qё nevojiten mё shumё ndihma. Premtimet financiare u dhanё, por qё nga gushti ka vёshtirёsi me tёrheqjen e personelit. Ky konstatim i shprehur hapur nё Bruksel me sa duket tani ka mbёrritur edhe tek ministrat e jashtёm, qё tashmё mes krizёs sё Ukrainёs dhe luftёs kundёr terrorit nё Siri gjetёn kohё tё merren me Afrikёn. Me vetёkritikё ministrat e jashtёm pranuan, se e kanё nёnvleftёsuar krizёn nё Afrikёn Perёndimore. Madje edhe mund tё thuash, se kreu politik i BE-sё ka fjetur shumё gjatё, sepse faktet i ishin parashtruar nga brenda, pra nga organizata ECHO.
Ministrat po veprojnё pikёrisht tani, sepse brenda BE-sё janё shfaqur infeksionet e para nga ebola. I njёjti model veprimi vёrehet edhe nё SHBA. Pra trokitja e rrezikut nё shtёpi i vё ata nё lёvizje. Deri tani Afrika ishte mjaft larg. Tani duhet tё ndihmohet shpejt e me vrull, pёr t'i bёrё ballё epidemisё sё ebolёs nё Liberi, Sierra Leone dhe nё Guinea. BE-ja duhet tё mbushё shpejt boshllёqet, qё nuk mund t'i pёrballojnё qeveritё dhe sistemet e shёndetёsisё sё kёtyre vendeve. Shumё gjёra janё bёrё gabim edhe prej vet qeverive nё Afrikёn Perёndimore. Por qё tё qahesh tani pёr kёtё nuk sjell gjё, e rёndёsishme ёshtё aktualisht qё tё veprohet bashkarisht. Mjete financiare ka mjaft, por mungojnё ndihmёsit vullnetarё tё kualifikuar, tё cilёt nga Europa tё mund tё shkojnё nё Afrikё. Pёrpjekjet e mirёfillta pёr tёrheqjen e kёtij personeli kanё nisur vetёm tani nё front tё gjerё. Eshtё shumё vonё, ҫdo ditё vlen, ҫdo ditё e mё shumё njerёz infektohen me virusin vdekjeprurёs. Kёto detyra duhet t'i ҫojnё pёrpara shtetet e mёdha nё BE, Gjermania, Franca, Britania e Madhe, Italia, Spanja. Varja e shpresave tek strukturat dhe orgjitё e koordinimit tё BE-sё dhe organizatave tё tjera jo qeveritare, mund tё zgjasin shumё.
BE-ja fillimisht do tё emёrojё njё „tё ngarkuar“ dhe tё mendojё pёr njё mision tё vetin civil tё BE-sё. Por kohё nuk ka mё. Ndёrkohё ka njё koordinim tё angazhuar prej komisares sё BE-sё Georgieva, e cila qysh nё mars tёrheq vёmendjen pёr rreziqet e ebolёs. Se pёrse duhet edhe njё nivel tjetёr koordinimi nё BE, ky mbetet njё sekret i ministrave tё jashtёm. Ideja e njё „trupe tё helmetave tё bardha“, pra krijimi i njё grupi nga Europa me luftёtarё tё epidemisё nё gatishmёri, ёshtё mirё, por nё krizёn aktuale ai nuk mund tё ndihmojё. Kёta „helmet-bardhё“ janё menduar pёr epidemitё e ardhshme. Pёr parandalimin e pёrhapjes sё mёtejshme tё ebolёs sё tmerrshme, duhet tё krijohen dhe tё pajisen sistemet e shёndetёsisё nё shtetet e prekura. Veҫ kёsaj duhet intensifikuar puna sqaruese me popullsinё nё Afrikёn Perёndimore. Kjo do tё kёrkojё vite dhe duhet tё jetё njё detyrё e rёndёsishme pёr politikёn e zhvillimit tё BE-sё. Qёndrimi indiferent ndaj epidemisё ёshtё i dёmshёm, sepse shumё shpejt ajo mund tё prekё kёdo.
</doc>
<doc docid='dw_18001271' lang='sqi' type='mono' source='https://www.dw.com/sq/sq/pasagjeri-i-padukshëm-ebola-në-aeroporte/a-18001271' term='ebola'>
"Është një ndjenjë e çuditshme të shohësh kaq njerëz rreth e rrotull dhe të mos dish nga vijnë", thotë një grua e moshuar që qëndron bashkë me bashkëshortin e saj dhe valixhet në aeroportin e Frankfurtti. "Ebola është më pranë se mendojmë" thotë një nënë e shqetësuar.
150.000 pasagjerë qarkullojnë çdo ditë nga ky aeroport, ai nuk është vetëm vend lëvizjeje për qindra mijëra vetë, por edhe mundëi qarkullimi për shumë infeksione. Sipas një studimi të institutit MAx Planck, i cili ka marrë në shqyrtim lidhjet botërore të fluturimeve në aeroporte të ndryshme ndërkombëtare del se nga aeroporti i Frankfurtit sëmundjet infektive mund të përhapen me shpejtësi në aeropore të tjera. Por këtu duhet ndalur: Ebola nuk bën pjesë në këtë formë, thekson Betram Somieski, zëdhënës i institutit për informatikën në Saarbrücken. Sepse aeroportet gjermane nuk luajnë ndonjë rol, të madh në lëvizjet drejt Afrikës Perëndimore, shprehet Somieski.
Ebola si pasagjer?
Edhe fakti që Ebola nuk është një infeksion që përhapet përmes teshtimës është një e dhënë tjetër se përhapja e saj përmes aeroporteve nuk përbën ndonjë rrezik të madh. Ebola nuk përhapet nga një prekje e rastësishme, thotë virologu, Dr. Jürgen Rissland nga Klinika Universitare e Homburgut. Edhe në avion mundësia e infektimit është e vogël - një pasagjer duhet të kidhte kontakt me të vjellat apo gjakun e personit të infektuar.
Kontrolle në aeroportin e Nju Jorkut
Kështu mundësia e përhapjes së ebolas nuk është shqetësim i madh për autoritetet e aeroportit të Frankfurtit, ndryshe nga aeroportet në Kanada, Londër, Nju Jork, të cilët kanë vënë përdorim skanerat për të mënjanuar përhapjen e saj.
Shanse të vogla për zbulimin e rasteve të ebolas
Thomas Eric Duncan, personi që u sëmur me ebola në Liberi dhe mbërriti në SHBA më 8 tetor tregoi se sa të vogla janë mundësitë e zbulimit të menjëhershëm të saj. Teorikisht një person i infektuar me ebola mund të hyjë në Europë dhe të sëmuret pas tre javësh. Prandaj ministri i Shëndetësisë të Hesenit refuzon matjen e temperaturë së pasagjerëve. Për Pheoenix ai shprehet se matja e temperatuës nuk është vendimtare, por simptomat e ebolas. Ndërsa Franca dhe Çekia duan t'u bëjnë një vizitë më të imtë mjekësore personave që vijnë nga vendet e prekura. Ministrat e Shëndetësisë së BE u konsultuan të enjten për mënyrën e procedimit të aeroportet europiane. Synimi është sensibilizimi më i madh i udhëtarëve. Por edhe pse nuk ka arsye të krijohet panik, tek pasagjerët europianë frika eksziton.
</doc>
<doc docid='dw_17998418' lang='sqi' type='mono' source='https://www.dw.com/sq/sq/sistem-monitorimi-për-avionët-nga-zonat-me-ebola/a-17998418' term='ebola'>
Franca dhe Republika Çeke njoftuan se do të forcojnë masat e kontrollit për pasagjerët e avionëve nga zonat me ebola. Në aeroportin e Pragës do të fillojë testimi i pasagjerëve për të përcaktuar nëse udhëtarët janë të infektuar nga virusi ebola. Personeli mjekësor ka marrë urdhër që të kontrollojë temperaturën e trupit të udhëtarëve, tha kryeministri Bohuslav Sobotka. Ministri i Shëndetësisë Svatopluk Nemecek tha se udhëtarëve do t'u kërkohet në të ardhmen që të raportojnë se në cilat vende kanë qëndruar shtatë javët e fundit. Edhe Franca do të kontrollojë pasagjerët që vijnë nga "zonat e prekura", njoftoi zyra e Presidentit në Paris.
Raste të reja infektimi
Sipas Organizatës Botërore të Shëndetësisë (OBSH) deri tani me ebola janë infektuar pothuajse 9000 vetë . Po ashtu sikurse njoftoi OBSH-ja në Gjenevë numri i të vdekurve është rritur në 4.493. Megjithatë numri i rasteve të paraportuara ka të ngjarë të jetë shumë më i lartë. Sëmundja është përhapur tani në shtatë vende. Përveç vendeve më të prekura Guinea, Liberia dhe Sierra Leone, edhe në Nigeri, Senegal, Shtetet e Bashkuara të Amerikës dhe Spanjë.
Sidomos në Liberi situata është tejet e mprehtë, deklaroi OBSH-ja. Aty ka një mospërputhje mes numrit relativisht të ulët që raportohet nga sistemi zyrtar i monitorimit të spitaleve, dhe njoftimeve nga laboratorët dhe personeli i ndihmës së shpejtë mjekësore që flasin për një numër të madh rastesh të reja infektimi.
Organizata Botërore e Shëndetësisë parashikon që deri në dhjetor në Afrikën Perëndimore do të ketë çdo javë nga 5000 deri në 10.000 raste të reja infektimi me virusin ebola.
Sistem monitorimi për avionët nga zonat me ebola
Presidenti François Hollande njoftoi gjatë një videokonference me presidentin e SHBA-së Barack Obama, kancelaren gjermane Angela Merkel, kryeministrin britanik David Cameron dhe kryeministrin italian Matteo Renzi, për planet e Francës për të ngritur një sistem monitorimi për avionët që fluturojnë në zonat e prekura nga ebola. Pjesëmarrësit në bisedë u shprehën për një mobilizim të përbashkët të komunitetit ndërkombëtar për të mbështetur vendet e prekura nga virusi i ebolës.
Masat për luftimin e ebolës duhet të ndërmerren në bashkëpunim të ngushtë mes Kombeve të Bashkuara, Bashkimit Evropian, Organizatës Botërore të Shëndetësisë dhe vendeve të prekura, tha u njoftua nga Parisi pas bisedës. Hollande njoftoi gjithashtu se Franca do të ndërtojë një qendër shtesë Ebola në Guine. Autoritetet e vendit duhet të jetë për të mbrojtur mbështetjen publike për trajnimin e personelit.
</doc>
<doc docid='dw_17989673' lang='sqi' type='mono' source='https://www.dw.com/sq/sq/shtohen-përpjekjet-në-luftë-kundër-ebolës/a-17989673' term='ebola'>
"Ne të gjithë i nënvlerësuam pasojat katastrofike të ebolës," tha i ministri i Jashtëm gjerman Frank-Walter Steinmeier (SPD) gazetës "Bild am Sonntag". Tani po fillon "gara kundër saj". Megjithatë, ministri shprehu besimin se epidemia do të mposhtet. Gjermania dhe Evropa duhet të shtojnë përpjekjet e tyre në luftë kundër sëmundjes. Çështja pritet të ketë përparësi në takimin e ardhshëm të ministrave të jashtëm të BE-së.
Trajtimi i ebolës në Gjermani vetëm në raste të veçanta
Koordinatori i ndihmave të qeverisë federale për ebolën, Walter Lindner, tha para nisjes për në Afrikën Perëndimore, se kulmi i epidemisë nuk është arritur ende. Nëse çdo gjë shkon mirë, përhapja e ebolës mund të vihet këtë vit nën kontroll, tha Linder. Në të njëjtën kohë ai i fashiti shpresat se Gjermania mund të pranojë për trajtim një numër të madh të infektuarish nga Afrika. Kjo mund të bëhet vetëm në raste të veçanta.
Hermann Gröhe
Ministri gjerman i Shëndetësisë Hermann Groehe theksoi, se në Gjermani nuk ka arsye për shqetësim. Kemi "qendra trajtimi të pajisura shkëlqyeshëm", të cilat janë të specializuara për trajtimin e sëmundjeve ngjitëse, tha politikani i CDU-së për gazetën "Rheinische Post". Në Shtetet e Bashkuara të Amerikës dhe në Spanjë janë regjistruar kohët e fundit rastet e para të ebolës jashtë Afrikës. Nga SHBA njoftohet se ka mundësi që me ebola të jenë infektuar edhe punonjës shëndetësie në Teksas që kishin pasur kontakt me pacientë të infektuar me këtë visur. Aktualisht në Gjermani po trajtohen dy pacientë me ebola, njëri në Frankfurt mbi Main, tjetri në Lajpcig.
Vullnetarë gjermanë për Afrikën Perëndimore
Groehe bëri thirrje për mjekë dhe inferimierë që duan të shkojnë vullnetarisht për të luftuar epideminë në Afrikën Perëndimore. Kryqi i Kuq Gjerman (DRK) ka sipas një raporti të mediave deri tani 117 vullnetarë për luftimin e ebolës në Afrikën Perëndimore. Nga rreth 1600 persona që ishin paraqitur pranë DRK-së vetëm këta 170 konsiderohen si të përshtatshëm për një aksion të tillë njoftoi Kryqi i Kuq Gjerman, ndër tyre janë 43 mjekë.
Ndërkohë po shtohen njoftimet për suksese të mundshme mjekësore në luftën kundër epidemisë. Qeveria ruse njoftoi se ekspertët kanë zhvilluar tri vaksina kundër ebolës, që mund të jenë të gatëshme për t'u përdorur brenda gjashtë muajve të ardhshëm. Sipas ministres ruse të Shëndetësisë Veronika Skvorcova një nga substancat mund të testohet madje tashmë janë klinikisht.
Vaksina kundër ebolës
Organizata Botërore e Shëndetësisë (OBSH) ka identifikuar dy vaksina si "premtuese" dhe shpreson që rezultatet e para të testimit për to do të jenë në dispozicion në nëntor apo dhjetor. Në qoftë se rezultatet e para të testimeve do të jenë pozitive - vaksinimi i vullnetarëve që shkojnë në Afrikën Perëndimore mund të fillojë nga nëntori apo dhjetori. Testet e fazës së dytë që shërbejnë për të verifikuar efektivitetin e vaksinave në zonat e prekura nga epidemia ebolës mund të fillojnë në janar ose shkurt.
Nancy Writebol mbjetoi pasi u dërgua me avion në SHBA dhe iu nënshtrua atje një trajtimit të veçantë me medikamentin eksperimental ZMapp. Ajo i tregoi DW historinë e saj. (12.10.2014)
</doc>
<doc docid='dw_17988867' lang='sqi' type='mono' source='https://www.dw.com/sq/sq/e-mbijetuara-pas-infektimit-me-ebola-isha-shumë-shumë-e-dobët/a-17988867' term='ebola'>
DW: Ju lutem na përshkruani momentin kur u ndjetë për herë të parë keq në Liberi
Nancy Writebol: Në fillim dukej sikur ishte malarje. Kisha vetëm temperaturë të lartë. Kisha edhe dhimbje koke por ajo është shumë normale për malarjen. Kështu shkova të bëja testin e malarjes, doktori ynë e bëri testin. Dhe ai rezultoi pozitiv për malarje. Atëherë shkova në shtëpi dhe mora mjekimin për malarje dhe për katër ditë qendrova në shtëpi, pushova dhe mora medikamentet. Të shtunën ende nuk po ndjeja përmirësim. Atëherë doktori ynë tha: "Nancy dua të bëj një test të ebolas. Nuk mendoj se është ebola pasi nuk ke simptoma të tjera, por kështu do të qetësohemi." Bëmë testin e ebolas dhe atë mbrëmje morëm rezultatin dhe ai ishte pozitiv.
Gjendja juaj u bë shumë serioze. Ishit e vetëdijshme pjesën më të madhe të kohës?
E humbja dhe e fitoja vetëdijen. Im shoq, David, tha se kishte ditë kur ulesha dhe flisja me të dhe madje arrija të haja pak. Më kujtohet diçka prej kësaj por shumica jo. Më kujtohet që flija shumë dhe më kujtohet se ditët ishin shumë të mërzitshme dhe me shi. Dhe unë isha shumë shumë e dobët. Nuk ngrihesha dot me forcat e mia dhe doktori dhe infermieret duhej të më ndihmonin. Çdo ditë bëhesha më e dobët. Ishte shumë e vështirë.
Si pjesë e trajtimit ju morët edhe medikamentin eksperimental ZMapp. Ju ishit një nga vetëm gjashtë njerëzit që e kanë marrë. Kishit probleme me këtë?
Jo shumë. M.q.s. ishte një medikament eksperimental, pyetja në mendjet tona ishte: a dua vërtet të marr një të tillë? Në një moment i telefonova Dr. Kent Brantly (një koleg, i cili ishte infektuar gjithashtu me ebola) dhe folëm për këtë pasi ai e kishte studiuar medikamentin. E pyeta nëse ai do ta merrte medikamentin dhe ai më tha se nuk ishte i sigurt. Atëherë unë i thashë: Nëse nuk e merrlr, askush nuk e ka testuar. Cili do të jetë rezultati? Por dikur arriti momenti kur ndjeva se po ta merrja do të ishte shumë mirë. Dhe nëse do e merrja dhe nuk do të mbijetoja edhe kjo do të ishte në rregull pasi pa medikamentin gjithashtu mund të mos mbijetoja. Mendja ishte në dilema të ndryshme për ato çfarë po ndodhnin.
Në fillim të gushtit ju u dërguat me avion privat në SHBA në spitalin Emory në Atlanta. Çfarë ju kujtohet nga ai udhëtim?
Kur më hipën në avion dhe i thashë mirëupafshim Davidit pyeta veten nëse do ta shihja sërish. Isha shumë, shumë sëmurë dhe nuk jam e sigurt nëse mjekët mendonin se do ta mbijetoja fluturimin. Më kujtohet doktori apo infermieri që u kujdes për mua dhe më hipi në avion. Mëshira e tij dhe kujdesi për mua ishin vërtet shumë të përzemërta. Përpara se të më vinte rripin e sigurisë ma mori fytyrën në duart e tij dhe tha: "Nancy, po të dërgojmë në shtëpi. Do të kujdesemi si duhet për ty." Gjatë fluturimit më kujtohet se isha shumë shumë e etur. Isha shumë e dehidratuar. Pastaj më kujtohen vetëm vendet ku u ulëm. Ata vinin dhe më tregonin: tani do të ulemi. Ndalonim për disa minuta dhe pastaj avioni ngrihej përsëri. Nuk më kujtohet kur më thanë se po uleshim në Atlanta. Më kujtohet kur arritëm në Main dhe më thanë: "Nuk jemi shumë larg Atlantës. Do të zgjasë edhe pak."
E mbijetuara pas infektimit me ebola Nancy Writebol
Më pas ju filluat ta merrnit veten...
Më kujtohet dita kur doktori erdhi dhe tha: Nancy, kemi marrë kthesën! Dhe më tha që do të mbijetoja. Më kujtohet që tha se një pjesë e testit nuk ishte më pozitiv për ebola. Dhe unë thashë vetëm "Lëvduar qoftë Zoti!". Ishte një moment shumë ngazëllyes, më kujtohet që mendoja: "Do të mund të mbaj në krahë nipin tim të ri!" Ishte shumë e gëzueshme të mësoja se do të mbijetoja dhe do të mund të shihja përsëri fëmijët dhe Davidin. Kjo e ndryshon krejtësisht mënyrën si mendon për gjërat dhe për njerëzit dhe për atë çfarë bën në jetë. Unë isha shumë mirënjohëse. E dija se vërtet kishte qenë ZMapp por edhe mbështetja dhe kujdesi, transfuzioni i gjakut. Gjithë këto mjete që Zoti përdori për të më shpëtuar jetën. Dhe jam shumë mirënjohëse për këtë.
Si e mbijetuar e ebolas ju keni një lloj imuniteti ndaj virusit. Mendoni se do të ktheheni në Liberia për të ndihmuar përsëri?
Mund të kthehem përsëri por doktorët më kanë thënë se nëse kthehem duhet të marr mbrojtje personale dhe kjo është shumë e rëndësishme. Ata nuk e dinë se sa kohë zgjat imuniteti apo sa i fortë do të jetë ai. Mendoj se kthimi ka rëndësi. Por nga ana tjetër është e rëndësishme edhe të jesh pjesë e platformës. Të jesh e aftë të flasësh dhe të ngresh nielin e sensibilizimit për atë që po ndodh në Afrikën Perëndimore, në mënyrë që të prodhohen vaksina, medikamente që kur ebola të godasë përsëri të ketë ndihmë për Afrikën.
Intervista u zhvillua nga korrespondenti i DW Richard Walker, Charlotte, North Carolina.
</doc>
<doc docid='dw_17960299' lang='sqi' type='mono' source='https://www.dw.com/sq/sq/bota-po-shtrëngon-radhët/a-17960299' term='ebola'>
Lufta kundër milicisë terroriste të "shtetit islamik" (IS) dhe epidemia e Ebolës që po përhapet me shpejtësi marramendëse ishin dy temat më emergjente. Të dyja patën një shkallëzim dramatik gjatë javës së takimit të Asamblesë, duke bërë që ajo të kthehej në një takim krize. Por kjo nuk tregon asgjë për aftësinë e OKB-së si menaxhere krizash. Pasi nuk ishte një instancë e OKB-së për Presidenti amerikan Obama që mori me vendosmëri iniciativën në temat e IS dhe Ebolës. Dhe kështu kjo Asamble e Përgjithshme u ndikua më shumë se kurrë më parë nga amerikanët. Vendimi i Obamës për të katapultuar në një fazë të re luftën kundër IS me sulme ajrore në Siri mbrëmjen para takimit të Asamblesë, u dëshmua si një lëvizje e zgjuar taktike. Që përpara fillimit të fjalimit të tij, ai i kishte vënë vulën e tij Asamblesë së Përgjithshme dhe kishte vënë në lëvizje një dinamikë për zgjerimin e mëtejshëm të koalicionit kundër IS. Në fund të javës së OKB-së në këtë koalicion bëjnë pjesë krahas Britanisë së Madhe edhe shtete të vogla evropiane si Belgjika dhe Danimarka.
Bashkësia e shteteve e kupton rrezikun
Por edhe më e rëndësishe se shtimi i radhëve të koalicionit është që ka ndryshuar klima politike. Bashkësia ndërkombëtare i kupton përmasat deri tani të panjohura të terrorit dhe dhunës si sfidë e cila duhet përballuar me bashkim forcash. Disa prej shteteve arabe deri tani të rezervuara, janë pozicionuar tashmë më qartë. Dhe vetë Rusia votoi pro rezolutës së paraqitur nga Presidenti i SHBA Obama kundër të ashtuquajturave "Foreign Fighters", të cilët luftojnë krah IS në Siri dhe Irak.
Korrespondenti i DW Gero Schließ
Për ministrin e Jashtëm gjerman Steinmeier nuk ishte edhe aq e lehtë që të dëgjohej edhe zëri i Gjermanisë në këtë atmosferë. Para së gjithash sepse pritja e pashprehur e qeverisë Obama për një pjesëmarrje të Gjermanisë në sulmet ajrore, e vuri ministrin në pozicion mbrojtjeje. Armët gjermane për luftëtarët kurdë mund të jenë një hap i madh për qeverinë gjermane, por ky është këndvështrimi i ngushtë gjerman. Për aleatët livrimet e armëve janë të vetkuptueshme dhe përballë dinamikës ushtarake të IS dhe qindra mijëra kurdëve që kërkojnë strehë në Turqi vetëm një pikë ujë në shkretëtirë.
Konferencë për refugjatët në Berlin
Megjithatë në fund Steinmeier ia doli të luante pjesën e tij në koncertin e forcave. Me njoftimin e një konference ndërkombëtare për refugjatët në Berlin ai rimori iniciativën dhe luajti kartën më të fuqishme gjermane: kompetencë për ndihmë humanitare. Edhe në luftimin e Ebolës kjo kompetencë është shumë e kërkuar. Edhe pse këtu përsëri në qendër janë amerikanët, qëkursë Obama dërgoi personel ushtarak prej rreth 3000 ushtarësh dhe punonjësit mjekësorë në vendet e prekura afrikane.
Kriza e Ukrainës u zhvendos në plan të dytë në konsultimet në Nju Jork. Kjo mund të ketë të bëjë me armëpushimin, edhe pse ai nuk respektohet plotësisht, i cili ka kontribuar për shtensionimin e situatës. Megjithatë ishte e drejtë që Steinmeier e shfrytëzoi podiumin e Asamblesë së Përgjithshme të OKB-së, për t'u përballur frontalisht me Rusinë. Me një qartësi të rrallë ai e akuzoi vendin për shkelje të së drejtës ndërkombëtare. Ministri i Jashtëm rus Lavrov mori hak më vonë dhe e akuzoi Perëndimin se me sulmet ajrore kundër IS po shkel sovranitetin e Sirisë dhe po e ndryshon të drejtën ndërkombëtare me sjellje arrogante të tipit të Luftës së Ftohtë.
Të përbashkëta Perëndim-Lindje
Një lajm i mirë është Rusia dhe Perëndimi në dy konflikte qendrore janë në një linjë. Krahas luftimit të "shtetit islamik" ky është konflikti bërthamor me Iranin. Ndryshe nga viti i kaluar, ku Presidenti i sapozgjedhur i Iranit Rohani e habiti Perëndimin me një ofensive sharmi, frontet tani janë ashpërsuar. Vitin e shkuar Nju Jorku ishte pikënisja për një marrëveshje të përkohshme, e cila i solli Iranit lehtësime në sanksionet ekonomike. Këtë vit dinamika e javës së OKB-së nuk solli rezultat. Dhe profesionistit të politikës Steinmeier i shpëtoi një gabim, kur iu duk se palët ishin më pranë se kurrë arritjes së një marrëveshjeje.
E vërtetë është se Asambleja e Përgjithshme e OKB-së që mblidhet çdo vit është e vetmja platformë për trajtimin e konflikteve ndërkombëtare. Megjithatë menaxhimi i krizës bëhet në formate të tjera politike që anashkalojnë instancat e OKB-së. Kjo tregon se është koha që të ndërmerret reforma e OKB-së dhe ajo të bëhet më bashkëkohore. Ministri i Jashtëm gjerman e përmendi këtë në fjalimin e tij por jo krej pa interes pasi në fund në KS e ri të OKB-së duhet të dalë edhe një vend për Gjermaninë, e cila e dëshëron këtë prej kohësh me zjarr.
Ajo që nuk u përmend nga asnjë prej oratorëve në Nju Jork është që axhenda e Asamblesë së Përgjithshme diktohet vetëm nga politika e ditës dhe për diskutimet strategjike afatgjata nuk mbetet thuajse fare kohë. Samiti i këtij viti për klimën i Sekretarit të Përgjithshëm të OKB-së Ban Ki Moon përbën përjashtim. Por tema të tjera të së ardhmes të cilave nuk duhet të presin më për t'u trajtuar si rritja e popullsisë së globit, ndarja e burimeve apo çarmatimi nuklear, thuajse nuk u përmendën aspak në Nju Jork.
</doc>
<doc docid='dw_17949120' lang='sqi' type='mono' source='https://www.dw.com/sq/sq/asambleja-e-përgjithshme-e-okb-takimi-i-madh-i-krizës/a-17949120' term='ebola'>
Për ministrin e Jashtëm të Gjermanisë Frank-Walter Steinmeier në javën e OKB-së do të jetë fjala për "të mbështetur qeverinë e re irakiane të përmirësojë gabimet e së kaluarës" dhe përpjekje për të lidhur të gjitha rajonet dhe besimet në një qeveri të përbashkët. Synimi është "t'i hiqet mbështetja ISIS", mbështetje e ardhur deri tani nga pjesë të zhgënjyera të popullsisë irakiane.
Në Nju Jork Steinmeier do të veprojnë edhe në mënyrë aktive "për organizimin e angazhimit kundër terrorizmit islamit si ISIS" dhe për të theksuar rolin e Gjermanisë, në radhë të parë duke pasur parasysh livirimet e armëve gjermane për luftëtarët kurdë në Irak.
Sipas Heather Conley, Uashingtoni e kupton se livirimet e armëve për luftëtarët Peshmerga "kanë qenë një vendim i rëndësishëm për Berlinin." Ekspertja për Gjermaninë në Think Tank-un "Center for Strategic and International Studies", tha për Deutsche Welle-n se nuk beson që pas këtij vendimit "në këtë moment" të ketë pritje specifike për Gjermaninë.
Ushtarë gjermanë kundër IS?
Frank-Walter Steinmeier në Bagdad
Por nga pala amerikane dëgjohen edhe vlerësime të tjera. Deutsche Welle ka mësuar nga shumë burime se qeveria Obama ka pritje më të mëdha nga Gjermania. Duket se në periudhë afatmesme pritet edhe një pjesëmarrje e gjermanëve në sulmet ajrore kundër pozicioneve të "shtetit islamik" dhe në rast të angazhimit me trupa tokësore të njësive speciale amerikane edhe këtu një kontribut gjerman. Ka mundësi që Steinmeier të konfrontohet me këto pritje në Nju Jork. Përparimi i rrufeshëm i milicive të IS-it në veri të Sirisë dhe fluksi i refugjatëve kurdë në Turqinë fqinje nuk ia bëjnë të lehtë qeverisë gjermane t'i përmbahen refuzimit të deritanishëm të sulmeve ajrore gjermane.
Në asamblenë e përgjithshme të OKB-së qeveria amerikane do të përqendrohet në forcimin e mëtejshëm të koalicionit anti-ISIS, i cili u farkëtua në konferencën e Parisit, thotë Heather Conley. Tani sytë janë drejtuar tek Presidenti Obama. Si kryetar i radhës i KS ai do të drejtojë të mërkurën (24.09.) personalisht seancën e Këshillit të Sigurimit.
Rezolutë kundër ekstremistëve
Në takim duhet të miratohet një rezolutë e cila obligon të gjithë shtetet të veprojnë me ligje kombëtare kundër të ashtuquajturve "Foreign Fighters". Aktualisht sipas të dhënave të New York Times, në Siri dhe Irak luftojnë më shumë se 15.000 luftëtarë të huaj në krah të IS dhe ekstremistëve të tjerë islamikë. Më shumë se 2000 mendohet se vijnë nga Evropa, ndër ta qindra nga Gjermania. Rezoluta e paraqitur nga SHBA sipas gazetës "do të vendoste për herë të parë për shtetet kombëtare standarde internacionale në rastin e rekrutimit nga organizata terroriste." Rezoluta do të kishte detyrim ligjor megjithëse sipas ekspertëve në plan kombëtar mundësitë për zbatim janë të dobëta.
Presidenti i SHBA Barack Obama
Këtu hyjnë në lojë gjermanët. Vendi është një "aleat i rëndësishëm" kur është fjala për të legjitimuar politikisht politikën e SHBA-së në Lindjen e Afërt, mendon Jeremy Shapiro nga Think Tank Brookings Institution në Uashington. Si një vend që i ka thënë "Jo" ndërhyrjes ushtarake në Libi dhe në luftërat e deritanishme në Irak, Gjermania gëzon shumë besueshmëri në plan ndërkombëtar. "SHBA do të kërkojnë nga Gjermania një mbështetje maksimale politike dhe retorike", parashikon Shapiro.
Vatra të tjera krize
Krahas luftës lundër shtetit islamik dhe krizës së Ukrainës, javët e fundit në krye të axhendës së krizave të asamblesë së përgjithshme të OKB-së është zhvendosur edhe sëmundja infektive Ebola. "Fjala është që tani të zhvillohen aktivitete ndërkombëtare, të cilat ndihmojnë në menaxhimin e situatës vendet më të prekura dhe këto janë aktualisht Liberia, Sierra Leone dhe Guinea", tha Steinmeier. "Për këtë vendet e Veriut, që janë në situatë më të mirë sa i përket pajisjes me medikamente se shumë shtete afrikane, duhet të japin kontributin e tyre." Steinmeier ka parasysh para së gjithash spitale fushore, medikamente dhe transport të sëmurësh dhe e formuloi me këto fjalë objektivin: "Shpresoj që të ketë një rritje të ndjeshme të ofertave ndërkombëtare për ndihmë."
Ashtu si vitet e kaluara edhe këtë vit bisedimet për çështje bërthamore do të jenë ndër prioritetet e axhendës. "Ofensiva iraniane e sharmit" është në asamblenë e përgjithshme një lloj "rituali vjeshte", po aq e sigurt sa fillimi i shkollës apo gjethet që bien në pyll, shkruan Suzanne Maloney nga Brookings Institution. Por pritjet e larta të muajve të kaluar ua kanë lënë vendin prej kohësh frikërave: bëhet fjalë për gjithçka ose asgjë, analizon Maloney.
Në asamblenë e përgjithshme të Kombeve të Bashkuara do të bëhet pra fjalë në radhë të parë për menaxhimin e krizave aktuale. Tema të diktuara nga domosdoshmëria e politikës së ditës. "Për momentin duket se axhenda e OKB-së diktohet shumë fort nga ajo që na shqetëson sot dhe nesër dhe më pak nga çështje afatgjata", thotë Michael Werz nga Center for American Progress. "Kjo lidhet edhe me atë që këto refleksione afatgjata strategjike për shumë vende nënkuptojnë diskutime të cilat në rrethana të caktuara kushtojnë më shumë para dhe janë të vështira të zbatohen politikisht."
Kjo vlen sidomos për Gjermaninë. "Dhe pikërisht për këtë arsye krijohet përshtypja se politikanët kanë disi frikë prej tyre."
</doc>
<doc docid='dw_17891916' lang='sqi' type='mono' source='https://www.dw.com/sq/sq/medikamenti-zmapp-lufton-virusin-ebola/a-17891916' term='ebola'>
Edhe pesë ditë pas infektimit të majmunëve rezus me ebola, medikamenti ZMapp veproi. Ky është rezultati i një studimi kanadez. Majmunët kishin shfaqur shenja të forta të sëmundjes shkruajnë studiuesit në revistën britanike "Nature".
Ethet janë vetëm një simptomë e ebolas. Përveç kësaj, numri i qelizave të bardha të gjakut rritet, numri i trombociteve zvogëlohet. Shkaktohen gjakderdhje mukozale. Megjithatë, të gjitha këto simptoma ulen pas marrjes së ZMapp - majmunët mund të shërohen, shkruan Gary Kobinger dhe ekipi i tij i Entit të Shëndetit në Winnipeg të Kanadasë.
Por nëse ZMapp mund të jetë po kaq i sukseshëm edhe tek njerëzit ende nuk dihet. Deri tani ky mendikament ka qene i sukseshëm në trajtimin e dy amerikanëve, që ishin të infektuar me virusin ebola. Dy pacientë të tjerë që ishin infektuar me këtë virus, nuk mbijetuan edhe pse edhe ata u mjekuan me ZMapp.
Shumë pak rezerva
Për të trajtuar të infektuarit me ebola nevojiten sasi të mëdha të këtij medikamenti. Por rezervat janë gati duke mbaruar. Por prodhimi i ZMapp është i kushtueshëm, thotë Bernhard Fleischer nga Instituti i Mjekësisë Tropikale "Bernhard Nocht" në Hamburg. "Fjala është për antikorpe monoklonale kundër virusit ebola. Atë janë humanizuar dhe janë shumë të ngjashme me antikorpet e njeriut." Antikorpet janë përpunuar gjenetikisht dhe u janë transplantuar bimëve që t'i prodhojnë ato.
Këto antikorpe mund të depozitohen, por deri tani askush nuk kishte parashikuar me një përhapje të tillë të virusit ebola. Po ashtu është ende e paqartë nëse ZMapp do të lejohet të përdoret si medikament. OBSH-ja është shprehur pro përdorimit të ZMapp edhe pse ky ende nuk është lejuar të përdoret.
</doc>
<doc docid='dw_17861051' lang='sqi' type='mono' source='https://www.dw.com/sq/sq/jashtë-kontrolli-epidemi-e-rëndë-e-ebolës/a-17861051' term='ebola'>
„West Point“ është një zonë e varfër e populluar shumë në Monrovia, kryeqytetin e Liberisë. Atje është gjetur një trup i pajetë i vdekur nga ebola. Midis kasolleve, ku gjendja higjenike është katastrofale. Autoritetet e shtetit kanë bërë të ditur se do ta izolojnë zonën West Point për të evituar përhapjen e ebolës. Kështu raportojnë mediat lokale në Monrovia.
Të dielën (17.08.2014) në mbrëmje janë mbledhur qindra njerëz para një shkolle, e cila përdoret si vendizolim për të infektuarit dhe për të dyshuarit e prekur nga virusi i ebolës. Pak më vonë, të rinj me shkopinj e kanë sulmuar këtë stacion medicinal dhe e kanë shkatërruar. „Të gjithë të sëmurët kanë ikur", tha një punëtore sociale, e cila e ka parë këtë sulm, për Agjencinë e lajmeve AFP. Autoritetet kanë frikë se të sëmurët mund të infektojnë dhe të tjerët.
Vendet më të prekura
Pacientë me ebola ne Kailahun në Sierra Leone
Liberia, Sierra Leone dhe Guinea janë tre vendet e veriut të Afrikës, që janë prekur më së shumti nga virusi i ebolës. Në vendin e katërt është Nigeria, prej nga janë lajmëruar 12 persona të infektuar me këtë virus, si dhe 189 persona të dyshuar, që janë nën kontrollin e mjekut. Por gjendja në Lagos, kryqytetin e Nigerisë, edhe tani ka marrë përmasa dramatike. Mjekët dhe personeli i spitaleve kanë ikur nga spitalet, ku janë vendosur pacientët e disgnostifikuar me virusin e ebolës. Ata kanë frikë nga infektimi. Një motër medicinale ka ikur nga Lagosi në Enugu, që është 500 kilometra më larg. Atje tani ajo vetë është nën masat e izolimit, së bashku me pesë persona të tjerë, me të cilët ka qenë në kontakt.
Njëkohësisht ministri nigerian i Shëndetësisë bën të ditur se deri tani janë paraqitur 800 vullnetarë, që janë përgatitur për rastet e këtilla. Ata do të shpërndahen në 57 distrikte të këtij vendi të madh për të këshilluar dhe ndihmuar popullatën në çështjen e ebolës.
Fakt është: Frika nga Ebola po përhapet në Veri të Afrikës. Në Liberi janë regjistruar deri tani 413 të vdekur nga ebola, ndër ta ka dhe mjekë dhe ndihmës medicinalë. Organizata Lindis Hurum dhe Mjekë pa Kufij po përpiqen të ndihmojnë, por këto ndihma nuk mjaftojnë.
</doc>
<doc docid='dw_17849014' lang='sqi' type='mono' source='https://www.dw.com/sq/sq/shpresat-e-liberianëve-tek-ilaçi-pa-leje-përdorimi/a-17849014' term='ebola'>
Më shumë se 300 vetë janë sëmurë tashmë nga ebola në Liberi. Të gjitha masat, si izolimi i të sëmurëve, apo mbyllja e kufinjve, nuk kanë mundur të pengojnë përhapjen e virusit në Afrikën Perëndimore. Tani shpresat e liberianëve varen te një eksperiment. Fillimisht shteti do të kurojë me medikamentin amerikan të patestuar sa duhet ZMAPP dy mjekë të infektuar me virusin e sëmundjes.
Rreziku i madh nga infektimet
Autoriteti amerikan për mjetet farmaceutike lejoi të martën (12.08.2014) eksportimin e këtij ilaçi deri tani të paautorizuar. Dy amerikanë të sëmurë me ebola i janë nënshtruar në SHBA me sukses këtij trajtimi. Gjendja e tyre është përmirësuar që atëherë. Për ministrin e Informacionit të Liberisë Lewis Brown vendimi i autoritetit amerikan është një shkak për t'u gëzuar dhe fillimi i një aplikimi më të gjërë të medikamentit. "Të gjithë të infektuarit duhet të kenë shansin, t'i nënshtrohen trajtimit me këtë ilaç, nëse kanë dëshirë", tha Brown.
Ebola
Në një sondazh të DW liberianët kanë përshendetur iniciativën e qeverisë. "Është me të vërtetë një lajm i mirë, që ilaçi është rrugës për në Liberi", tha një e pyetur. Kjo mund të çonte në uljen e numrit të rasteve të vdekjeve. "Ne mezi presim, që të gjejmë një ilaç kundër sëmundjes", tha një tjetër liberian, edhe pse ZMAPP deri tani nuk është i lejuar në trajtimin e njerëzve.
Synimi arsyeton mjetin
Pyetja, nëse ilaçi mund të lejohet tek njerëzit, ka shkatuar diskutime të ndryshme. Kështu organizata e ndihmës Mjekë Pa Kufij (MSF) porositi që përdorimi i këtyre mjeteve duhet të mbetet një përjashtim dhe kërkoi mbikqyrje të kujdesshme të pacientëve. Të martën u bë e ditur, se një misionar spanjoll, i cili sipas njoftimeve të tij të pakonfirmuara pas sëmurjes me ebola është trajtuar me ZMAPP, ka vdekur nga infeksioni.
Megjithë rezervat, në Liberinë e prekur nga Ebola mbizotëron fryma e pranimit të ilaçit eksperimental. "Çdo ilaç ka efekte anësore madje edhe ato, që janë miratohen nga agjenci të ndryshme rregullatore", tha mjeku liberian, ish-ministër i Shëndetësisë, Peter Coleman, për DW. Sigurisht që pacientët do të jenë nën vëzhgim. "Por a kemi zgjidhje tjetër? Nëse nuk u japim ilaçe, këta njerëz do të vdesin!"
Të martën, pas vendimit të autoriteteve të SHBA edhe Organizata Botërore e Shëndetësisë u bashkua me argumentin se situata në Afrikën Perëndimore e justifikon hapin e pazakontë. Organizata nuk ka zgjidhje tjetër, tha mjeku Halidou Tinto nga vendi fqinj i Liberisë, Burkina Faso për Deutsche Wellen: Nuk mund të injorohet asnjë mjet, për të frenuar epideminë. "Testet e tilla janë të lejuara, kur vdekshmëria është e lartë", tha Tinto, i cili është i specializuar në kryerjen e hulumtimeve klinike. Në rastin e ebolës vdekshmëria e të infektuarve është mbi pesëdhjetë për qind.
Kundër hezitimit
Gazetari Amadou Tham Camara mendon se medikamenti i ri duhej të kishte ardhur shumë më heret në Afrikë. Vendlindja e Camaras Guinea vjen e dyta pas Sierra Leones me numrin e viktimave nga ebola. "Indinjohuni, që mjafton që dy amerikanë të sëmuren, për t'u gjendur mjeti kundër ebolës", i shkruante Camara bashkëkombasve të tij #link:http://http://guineenews.org/ebola-un-mal-que-repandent-la-presse-internationale-et-la-guinee/: në një editorial të titulluar# , "Zemërohuni, që mijëra afrikanë kanë vdekur, megjithëse ekziston një ilaç!" Të martën Camara në bisedë me DW shprehu kënaqësinë , që Liberia tani lejohet të testojë ZMAPP. Në Guinea shpresojnë se edhe të sëmurët e atjeshëm do të përfitojnë si rrjedhojë e kësaj.
Edhe përdoruesit DW Facebook në Afrikë reaguan ndaj vendimit të Liberisë për të përdorur një ilaç të paprovuar. Kështu keniani Aggrey Kaguo, shkruante se përpjekja vjen shumë vonë, sepse sëmundja tashmë ështe bërë një problem i madh. Rezerva nga ana tjetër shpreh Amoc Jay Michael Irondo nga Tanzania: "Ky medikament provë së pari duhet të testohet në mënyrë të mjaftueshme, para se të eksportohet në Afrikë dhe ndoshta ai sjell atje probleme të reja."
</doc>
<doc docid='dw_17847541' lang='sqi' type='mono' source='https://www.dw.com/sq/sq/në-liberi-përdoret-serumi-i-ebolës-i-patestuar-sa-duhet-deri-tani/a-17847541' term='ebola'>
Presidenti Barack Obama dhe autoritetet shëndetësore të SHBA kanë miratuar përdorimin e agjentit ZMapp në Liberi, e cila është veçanërisht e prekur nga epidemia e ebolës, tha presidentja e këtij vendi afrikanoperëndimor, Ellen Johnson Sirleaf. Ky ilaç u jepet mjekëve, që janë infektuar me virusin e rrezikshëm duke trajtuar të sëmurët me ebola. Prodhuesi Mapp Bio njoftoi gjithashtu se e ka dërguar të gjithë përbërjen në Afrikën Perëndimore. ZMapp do të jepet falas.
Lutje drejtuar Obamës
Johnson Sirleaf sipas raporteve nga Monrovia i kishte kërkuar Obamës javën e kaluar personalisht lejimin e ZMapp. Sipas autoriteteve të SHBA ai nuk është testuar ende sa duhet për përdorim te njerëzit.
Megjithatë dy punonjës të një organizate ndihmëse amerikane, që ishin infektuar në Afrikën Perëndimore me virusin ebola, pas kthimit të tyre në Shtetet e Bashkuara ishin trajtuar me ZMapp. Gjendja e tyre shëndetësore ishte përmirësuar. Por është edne e paqartë, nëse kjo është për shkak të ilaçit. Edhe një prift spanjoll i sëmurë me ebola është trajtuar në një spital në Madrid me këtë ilaç.
Megjithë masat e marra epidemia në Afrikën Perëndimore është përhapur më tej. Organizata Botërore e Shëndetësisë (OBSH) njoftoi se numri i vdekjeve nga ebola është rritur në 1013. Brenda tri ditëve deri të shtunën e kaluar ka patur 52 raste rë tjera vdekjesh. 29 në Liberi, 17 në Sierra Leone dhe gjashtë në Guine. Numri i infeksioneve me ebola ka arritur në 1848.OBSH ka e shpalli të premtën epideminë e ebolës në Afrikën Perëndimore një rast emergjent shëndetësor ndërkombëtar.
</doc>
<doc docid='dw_17842549' lang='sqi' type='mono' source='https://www.dw.com/sq/sq/ebola-obsh-shpall-emergjencën-ndërkombëtare/a-17842549' term='ebola'>
"Duke parë shpërthimin aktual të virusit të Ebolës shpall situtatë emergjente shëndetësore ndërkombëtare."Shefja e Organizatës Botërore të Shëndetësisë Margaret Chan doli vetë para gazetarëve në Gjenevë për të shpallur vendimin. "Ky është shpërthimi më i madh, më i vështirë dhe më kompleks i kësaj sëmundje që e njohim prej 40 vitesh."
Për dy ditë me radhë një komitet emergjent me ekspertë shëndetësorë nga e gjithë bota analizuan situatën e shpërthimit të Ebolës në disa vende të Afrikës. Vendimi i Komitetit për të shpallur gjendien e emergjencës ndërkombëtare ishte unanim deklaroi Chan.
Kjo do të thotë se e gjithë bota duhet të jetë e shqetësuar tani. "Por ky vendim nuk do të thotë se shumë vende do të bëhen gati për të pritur Ebolën." Akute është vetëm gjendja në shtetet e prekura afrikane. Deri tani OBSH ka regjistruar 1800 raste të të infektuarve me virusin vdekjeprurës.
Komiteti i emergjencës së OBSH ka dhënë edhe një listë me masa që qeveritë e vendeve të prekura duhet të zbatojnë. Dokumenti me masa iu dërgon një sinjal të qartë Liberisë, Sierra Leones dhe Guinesë, se problemi i tyre tashmë nuk është një problem lokal, por ndërkombëtar dhe tani do të jenë ekspertët e OBSH ata që do të kooridinojnë masat në këto vende. Ndërkohë të tre këto vende kanë shpallur gjendien e emergjencës kombëtare, sqaron Chan.
Sqarim, sqarim, sqarim
Virusi i Ebolës është i kontrollueshëm nëse merren masat e duhura, thonë ekspertët në përbërje të Komitetit të Emergjencës. Këto masa në radhë të parë duhet të merren në vendet ku ka shpërthyer virusi Sierra Leone, Liberi dhe Guine. Prioritet kryesor është kontrolli i udhëtarëve nga kjo zonë dhe nëse është e nevojshme të përdoren edhe forcat e policisë dhe ushtria. Vetëm kështu mund të ndërpritet përhapja e infeksionit.
Në të njëjtën kohë banorët e ketyre zonave duhet të furnizohen me ilaçet dhe ushqimet e nevojshme. Një rëndësi të madhe kanë edhe fushtat e informimit dhe sqarimit. Frika dhe informacionet e pasakta do të bëjnë më të vëshirë situatën tha nëndrejtori i OBSH Keiji Fukda.
Ndihmës të rrezikuar
Mbrojtje speciale duhet të ketë edhe për personelin mjekësor, të cilët do të luftojnë virusin. Ndër masat e propozuara është edhe pajisja me veshjet mbrojtëse. Vetëm në këtë mënyrë do të ndalohet rreziku i infektimit të ekipit mjekësor. Përveç kësaj personeli mjekësor duhet të jetë i mbrojtur nga sulmet e personave të cilët duket se kanë shenjat e sëmundjes. Duhet të kontrollohet gjithashtu me shumë vëmendje edhe varrimi i atyre që kanë vdekur nga virusi.
OBSH është kundër ndalimi të udhëtimit dhe ndërprerjes së tregëtisë, por thekson nevojën e kontrolleve sistematike kufitare. Të gjithë udhëtarët që shfaqin simptomat e Ebolës si ethet dhe plogështinë, duhet të verifikohen. Vendet kufitare rrezikohen të preken nga Ebola, dhe çdo rast duhet të trajtohet në mënyrë emergjente.
Tani kemi nevojë për solidaritet ndërkombëtar
Një sistem shëndetësor funksional është mbrojtja më e mirë ndaj një përhapje të virusit, theksojnë ekspertët e shëndetit të OBSH. Por shpërthimi aktual i Ebolës ka prekur vende me sistem shëndetësor të dobët. Prandaj Margaret Chan bëri thirrjë për solidaritet ndërkombëtar. "Vendet e prekura thjesht nuk kanë mundësi të kontrollojnë shpërthimin e sëmundjes", shpjegon shefja e OBSH.
Furnizimi me medikamentet e duhura dhe veshjeve mbrojtëse, janë dy veprimet e para që duhet të zbatohen me urgjencë, thonë ekspertët e OBSH. Edhe dërgimi i personelit mjekësor të përgatitur do të ishte një ndihmë e madhe.
</doc>
<doc docid='dw_17833475' lang='sqi' type='mono' source='https://www.dw.com/sq/sq/obsh-i-shpall-luftë-ebolës/a-17833475' term='ebola'>
Jim Yong Kim, kreu i Bankës Botërore ka premtuar rreth 150 milion euro për të luftuar shpërthimin e virusit Ebola në Perëndim të Afrikës. Ndërsa 60 milion dollarë janë akorduar nga Banka Afrikane për Zhvillim. "Këto para do të shërbejnë për të marrë pajijse mjekësore dhe ilaçe", tha Kim.
Programi do të zbatohet nën vëzhgimin e Organizatës Botërore të Shëndetësisë (OBSH). Kjo e fundit ka nisur një plan emergjent që prej 1 gushtit. OBSH deklaroi gjithashtu se mund të mbledhë rreth 100 milion dollarë si fonde emergjence për Liberinë, Guinenë dhe Sierra Leonen, që janë vendet më të prekura nga virusi.
Përgjegjësi për të mbrojtur
Jim Yong Kim shef i Bankës Botërore
"Ne kemi përgjegjësinë të mbrojmë atë rajon të Afrikës. Ne do të bëjmë gjithëçka që mundemi për të ndërtuar një sistem të shëndetit publik që tu vijë në ndihmë atyre njerëzve", tha Kim. Sistemi i dobët i shëndetit publik në rajon është faktori kryesor që ndihmon në shpërndarjen e sëmundjes vdekjeprurëse me shpejtësi. Virusi mund të ngjitet vetëm me anë të lëngjeve trupore, pra nuk transmetohet nga ajëri.
Problemi më i madh është në zonat rurale ku nuk ka spitale, ku familjarët kujdesen për pjestarët e tjerë dhe bien në kontakt me trupat e të prekurve. Një tjetër problem është edhe greva e infermierëve. Shumë qendra shëndetësore janë mbyllur. "Punonjësit e shëndetësisë mendojnë se nuk kanë pajisjet e nevojshme për tu mbrojtur nga virusi Ebola, prandaj ata rrinë në shtëpi", tha për agjencinë Reutes Amos Richards, fizikant që punon në qytetin e Monrovias në Liberi.
Mbërritja e mjeteve bazike të mbrotjejs, si kostumet plastike dhe dorashkat për mjekët dhe infermierët, mund të bëjë një diferencë të madhe. "Ne kemi dërguar disa veshje mbrojtëse dhe e dimë se duhet bërë akoma më shumë", thotë Gergory Hartl nga OBSH në Gjenenva. Ai shton se OBSH planifikon të çojë edhe qindra mjekë e infermierë në vendet e preklur. "Ne kemi 150 punonjës të cilët kanë qenë më parë në këto vende dhe ata janë gati të shkojnë sërish."
Disa zonë arrihen me vështirësi
Sipas Max Gertler nga organizata Mjekët pa Kufij, ndihma duhet të përqëndrohet në zonat rurale, pasi aty ndihma ka qenë e pamjaftueshme deri tani. Doktori gjerman sapo është kthyer nga një udhëtim në Lofa County në veri të Liberisë, një rajon në kufi me Guinenë dhe Sierra Leonen. Në shumë fshatra atje, mjekët kanë raportuar raste me Ebola.
Gertler thotë se atje nuk pa asnjë pjestar të ekpit të OBSH. "Atje nevojtien automjete dhe shoferë, sepse disa zona arrihen me vështirësi. Transporti kërkon një kohë të gjatë. Prandaj është e rëndësishme që fondet ndërkombëtare të alokohen sa më shpetj, në mënyrë që të nisë puna në terren", përfundon ai.
</doc>
<doc docid='dw_17829326' lang='sqi' type='mono' source='https://www.dw.com/sq/sq/fillon-në-uashington-samiti-i-madh-shba-afrikë/a-17829326' term='ebola'>
Uashingtoni është në një gjendje të jashtëzakonshme, sepse kurrë më parë në kryeqytetin e SHBA-së nuk kanë qenë njëkohësisht kaq shumë udhëheqës nga vendet afrikane.
Rreth 50 krerë shtetesh afrikane marrin pjesë në samitin triditor, të iniciuar nga Presidenti i SHBA-së Barak Obama. Idenë e një samiti të tillë ai e bëri publik gjatë vizitës së tij në Afrikën e Jugut një vit më parë, "për të hapur një kapitull të ri në marrëdhëniet SHBA dhe Afrikës."
Konsolidim i lidhjeve të forta
Prej kohësh mediat në Shtetet e Bashkuara dikskutojnë pë r forcimin e interesit të vendit të tyre ndaj Afrikës. Gjithnjë e më shumë me këtë rast flitet për konkurrencën nga kompanitë kineze dhe indiane në rajon. Për shkak se këto vende janë duke investuar në Afrikë, edhe Shtetet e Bashkuara duan të zgjerojn praninë e tyre dhe të shtojnë bizneset amerikane në kontinent. Samiti SHBA-Afrikë konsiderohet nga shumë vëzhgues si provë e këtij përqëndrimi më të madh në Afrikë .
Linda Thomas-Greenfield
Linda Thomas-Greenfieldit nga Zyra pë r Afrikë n pranë Departamentit të Shtetit të SHBA nuk i pë lqejnë interpretime të tilla: "Kjo nuk ka të bëjë me një orientim të ri drejt Afrikës," thotë ish-ambasadorja në një intervistë për Deutsche Wellen. "Në pothuajse çdo vend afrikan ne kemi ambasada, marrëdhëniet tona ekzistojnë prej brezash. Kështu samiti shërben vetëm si një hap i mëtejshëm për të forcuar një lidhje që është tashmë shumë e fortë."
Ne samit janë ftuar të gjithë liderët e vendeve që kanë marrëdhënie të mira tregtare me Shtetet e Bashkuara të Amerikë s. Nga lista janë përjashtuar presidenti i Zimbabvesë Robert Mugabe, ndaj vendit të të cilit Perëndimi ka vënë prej më shumë se dhjetë vjetësh sanksione, si dhe Eritrea, Sudani dhe Republika Afrikano-Qendrore. Javën e kaluar presidentë t e Sierra Leone dhe të Liberisë e anuluan pjesëmarrjen e tyre për shkak të epidemisë së Ebolë s në vendet e tyre.
Tregti dhe Investime
Kriza e eidemisë Ebola do të trajtohet gjatë takimit, sikurse edhe lufta kundër grupeve islamike në Afrikë, si p.sh. grupet e Boko Haramit në Nigeri. Megjithatë fokusi i samitit treditor, që mban titullin "Investim në brezin e ardhshëm" është tek tregtia dhe investimet.
Prandaj një komponent i rëndësishëm i samitit ë shtë forumi i biznesit ku do të jenë të pranishëm 300 sipërmarrës. Për ish-ambasadoren Thomas-Greenfield, forumi është një mundësi e mirë për të reklamuar "qeverisjen e mirë" dhe për të luftuar korrupsionin në Afrikë: "Kur ndërtimi i një biznesi në një vend ndërpritet 50 herë dhe mund të shkojë përpara, vetë m në se paguan të ashtuquajtur zarfë të bardhë,
Carlos Quesada
kompanitë do të shkojnë shpejt në vendin fqinj." Prandaj Thomas-Greenfield shpreson se gjatë samitit SHBA-Afrikë do të nënshkruhen sa më shumë marrëveshje.
Kritika nga organizatat e të drejtave të njeriut
Organizatat për të drejtat e njeriut ankohen se samiti i vë theks të tepruar komercializmit dhe parashikon shumë pak kohë për të folur për mbrojtjen e minoriteteve. "Unë nuk kam shpresa të mëdha nga ky takim," thotë Carlos Quesada, zëdhënës për të drejtat e homoseksualëve dhe transeksualëve pranë organizatës jo-qeveritare "Global Rights". "Shumë presidentë në Afrikë janë diktatorë dhe aty ka probleme të panumërta me të drejtat e njeriut," - thotë Quesada.
Sarah Margon,
Në mënyrë të ngjashme shprehet edhe Sarah Margon, drejtore e zyrës së Uashingtonit të Human Rights Watch. Ajo thotë se ka nisma të shumta dhe të mira, por që nuk mendohen në mënyrë të vazhdueshme. Po ashtu sipas saj ë shtë gabim që organizatat e të drejtave të njeriut r të mos përfshihen në pjesën zyrtare të samitit. "Ka një forum për shoqërinë civile, por si po shohim udhëheqësit afrikanë nuk do të marrin pjesë në të . Dhe kjo është një mundësi e humbur, sepse këtu më në fund mund të mblidheshin së bashku OJQ-të dhe krerët e shteteve."
</doc>
<doc docid='dw_17824936' lang='sqi' type='mono' source='https://www.dw.com/sq/sq/ebola-po-përhapet-në-mënyrë-të-shfrenuar/a-17824936' term='ebola'>
Virusi Ebola po vazhdon të përhapet në mënyrë të shfrenuar në Afrikën Perëndimore. Organizata Botërore e Shëndetësisë (OBSH) njoftoi në Gjenevë se që nga e diela e javës së kaluar janë raportuar 57 raste të reja vdekjeje. Po ashtu OBSH-ja njoftoi se deri tani me virusin vdekjeprurës janë infektuar gjithësej 1.323 vetë dhe 729 prej tyre kanë vdekur. Duke pasur parasysh rastet e reja të infeksioneve të vazhdueshme situata në vendet e prekura, Guinea, Liberia dhe Sierra Leone, vazhdon të jetë "e mprehtë", tha OBSH.
Pavarësisht përhapjes së rasteve të sëmundjes OBSH-ja theksoi në të njëjtën kohë që për momentin nuk rekomandon kufizime për udhëtime në shtetet e prekura, ose kufizime në tregtinë me këto shtete.
Sierra Leone shpall gjendjen e jashtëzakonshme
Nisur nga përhapja e vazhdueshme e virusit Ebola në Afrikën Perëndimore edhe Sierra Leone shpalli gjendjen e jashtëzakonshme në nivel kombëtar. Presidenti Ernest Bai Koroma synon një paketë masash për të penguar përhapjen e epidemisë. Kështu zona të tëra në lindje të vendit pritet të shpallen zona karantine. "Gjendja ka dalë jashtë kontrollit", thotë Mariano Lugli, koordinator i Mjekëve pa Kufij në Gjenevë. Virusi nuk mund të ndalet dhe autoritetet shëndetësore lokale janë të krejt të mbingarkuar.
Vendi fqinjë i Sierra Leones, Liberia e kishte shpallur gjendjen e jashtëzakonshme që fundjavën e kaluar.
Thirrje për ndihmë ndërkombëtare
Pas sëmundjes së rëndë të mjekut amerikan Kent Brantly dhe asistentes së tij Nancy Writebol organizatës e krishterë humanitare Samaritan's Purseka tërhoqi stafin e saj dhe familjet e tyre nga Liberia. Organizata e saj partnere "Dhurata Shprese" njoftoi se në Liberi do të qëndrojë vetëm personeli bazë më i nevojshëm, që është ndër të tjera përgjegjës edhe për kujdesin ndaj të sëmurëve me Ebola. Aty ku është e mundur, puna do të vazhdojë, por nga personeli lokal.
Drejtuesi i projekteve ndërkombëtare pranë organizatës humanitare "Dhurata Shprese", Reinhard Scheumann, i bëri thirrje komuniteti ndërkombëtar që të bashkojë forcat për të përballuar krizën e kësaj sëmundjeje. "Përgjegjësia për të kapërcyer këtë katastrofë nuk mund t'u lihet vetëm disa OJQ-ve të pakëta," tha Scheumann.
</doc>
<doc docid='dw_15674044' lang='sqi' type='mono' source='https://www.dw.com/sq/sq/zbulohet-vaksina-kundër-virusit-ebola/a-15674044' term='ebola'>
Virusi që shkakton sëmundjen Ebola është një prej virusëve më të rrezikshëm ngjitës në botë. Për këtë shkak janë përcaktuar masa jashtëzakonisht strikte për ata që merren me hulumtimin e këtij virusi. Të gjitha provat me këtë virus duhet të bëhen në laborator me një shkallë të lartë sigurie.
Shkencëtarët që po hulumtojnë vaksinën e mundshme kundër këtij virusi në Shtetet e Bashkuara të Amerikës detyrohen që t'i sjelin minjtë për eksperimentenga Arizona në Fort Detrick në Maryland, në një laborator të ushtrisë amerikane, i cili mbahet nën masa të jashtëzakonshme sigurie. Vetëm një ditë pas infektimit të minjve ata do të duhej të kishin ngordhur, por mbi 80 % prej tyre kanë mbijetuar, thotë Charles Arnzten, nga Universiteti Arizona State.
Kompleksi imunologjik që siguroi sukses
Charles Arnzten dhe ekipi i tij kanë zbuluar një kompleks imunologjik, i cili duket se ndihmon në shërimin e kësaj sëmundjeje. Kompleksi përbëhet nga një pjesë e vogël e antigjenit të virusit të sëmundjes Ebola dhe nga antitrupat. Vaksina prodhohet prej gjeneve të modifikuara të bimës së duhanit e cila mund të ruhet në depo pa ndonjë problem të madh.
Laboratori në Hamburg.
Kompleksi i tillë imunologjik mund të shkaktojë një rradhë të tërë reagimesh imunologjike. Për trupin ky kompleks duket sikur edhe virusi i Ebolës, thotë Arnzten. Hulumtuesit i kanë shtuar fillimisht kompleksit një masë që forcon veprimin e tij tek mijtë. Më pas mijtë janë infektuar me virusin Ebola. Katër nga pesë mijtë e infektuar e kanë mbijetuar, pas marrjes së kësaj vaksine.
Ka dhe një vaksinë tjetër
Por ka dhe rrugë të tjera që çojnë tek suksesi. Në Kanada disa ekspertë kanë zhvilluar një vaksinë tjetër, e cila një herë është përdorur edhe tek njerëzit. Dy vjet e gjysëm më parë është lënduar rastësisht një virologe e Hamburgut me gjilpërë dhe ndoshta është infektuar me Ebola. Sa për siguri ajo ka marrë një vaksinë me këtë medikament, i cili është tekstuar më parë tek majmunët. Pas disa javësh ajo ka mundur të largohet nga stacioni i pacientëve të izoluar, ku ishte dërguar për shkak të mundësisë së infektimit të personave të tjerë. E paqartë ka mbetur nëse ajo me të vërtetë ishte infektuar me virusin Ebola, por është e sigurt që vaksina ka shkaktuar reagime imunologjike në trupin e saj.
Afrika më e rrezikuara.
Vaksina nga Kanadaja ende nuk ka marrë leje për shitje sepse duhet të bëhen teste të tjera. Por ruajtja e kësaj vaksine është më e vështirë se komopleksi imunologjik i prodhur prej bimës së duhanit nga ekspertët amerikanë. Në rastin e parë duhet kontrolluar rregullisht nëse kualiteti i vaksinës është në rregull.
Deri tani nuk ka prova klinike
Ekspertët ende nuk mund të thonë nëse kompleksi i prodhuar në Arizona mund të veprojë edhe tek njerëzit. Ata nuk e dinë ende nëse ky kompleks imunologjik mund të veprojë tek personat që janë infektuar, apo mund të përdoret vetëm si masë për parandalimin e infektimit me këtë virus.
Charles Arnzten shpreson se në të ardhmen do të ketë në spitale edhe këtë kompleks imunologjik dhe antitrupa që mund të përdoren për shërimin e sëmundjes Ebola. Eksperti amerikan shpreson se këto masa mund të shpëtojnë jetën e atyre që janë infektuar më këtë virus vdekjeprurës. Përdorimi i kësaj vaksine dhe i kësaj metode shërimi është jashtëzakonisht i rëndësishëm në veçanti në vendet e Afrikës Qendrore ku virusi është më i përhapuri.
Autor: Gudrun Heise / Marieke Degen/Bahri Cani Redaktor: Aida Cama
</doc>
<doc docid='dw_15521723' lang='sqi' type='mono' source='https://www.dw.com/sq/sq/një-substancë-aktive-kundër-të-gjitha-viruseve/a-15521723' term='ebola'>
Studiues në SHBA janë në gjurmët e një substance aktive të re: ajo quhet "Draco" dhe ky emër është në fakt shumë i përshtatshëm, thotë Todd Rider nga Massachusetts Institute of Technology, shkurt MIT. Sepse "Draco" është në fakt një mjet drakonik kundër të gjitha viruseve, mendon Ridder. Ai mund t'i mbajë nën kontroll të gjitha viruset, sado të ndryshme qofshin ato.
"Ne e kemi testuar "Draco"-n deri tani kundër 15 viruseve, midis tyre viruseve të ftohjes, të gripit të derrave H1N1, të gripeve të zorrëve, të poliomelitetit etj. Medikamenti funksionoi kundër të gjithave. Ne kemi një listë bakteriesh, kundër të cilave duam ta testojmë "Draco"-n. Ne shpresojmë që ai të ketë efekt të përgjithshëm, kundër të gjitha viruseve. "
"Draco" nuk sulmon vetë viruset, por qelizat që i strehojnë viruset, pra qelizat në trup, të cilat janë infektuar me viruse. Ridder:
"Viruset shumohen në një qelizë strehuese dhe pastaj e vrasin qelizën. Ato pëlcasin përtej qelizës dhe vazhdojnë punën kundër qelizave të tjera. "Draco" asgjëson qelizën e parë të infektuar dhe e bën këtë përpara se të jenë shumuar viruset dhe të infektojnë qeliza të tjera."
Shiringa vaksinash kundër gripit të derrit.
"Draco" është në gjendje t'i diktojë në mënyrë shumë të qëllimshme qelizat e infektuara me virus dhe kjo në bazë të RNA, acidit ribonukleinik. Kur shumohen viruset, ato krijojnë litarë jashtëzakonisht të gjatë të dyfishtë RNA-je. Këta litarë të dyfishtë RNA-je normalisht nuk ndeshen në një qelizë trupi. Pra ato janë një sinjal që një virus ka sulmuar një qelizë.
Deri në prodhimin e një vaksine për njerëzit rruga ështe e gjatë
"Draco" dikton qelizat e infektuara, në të cilat ka viruse RNA. Ai i bën qelizat që të vetëshkatërrohen dhe në këtë mënyrë arrin t'i japë fund infeksionit. Qelizat e shëndosha mbeten të paprekura."
Todd Ridder dhe kolegët e tij treguan se "Draco" funksionon po në këtë mënyrë. Të paktën në epruvetë, në qeliza të veçanta që kanë qenë të infektuara me virus. Veç kësaj, "Draco" shëroi minjtë, që ishin infektuar me gripin e derrave. Tod Ritter është i bindur se Draco ka aftësinë të bëhet një medikament universal dhe se është në gjendje që t'u tregojë vendin të gjitha infeksioneve. Studiues të tjerë e shohin këtë në mënyrë më kritike. Midis tyre është Andrea Branch nga Mount Sinai School of Medicine në New York.
"Mënyra e kurimit është me të vërtetë punë e zgjuar. Respekt për punën krijuese të kolegëve. Por që të tregosh se substanca aktive funksionon tek minjtë është njëra anë. Deri sa të krijohet një medikament për njerëzit, është ende një rrugë e gjatë."
Todd Riotter dhe ekipi i tij nga MIT vazhdojnë punën pa u turbulluar: si hap tjetër, ata duan të testojnë kundër virusit të SIDA-s, HIV.
Autor: Gudrun Heise / Auron Dodi
Redaktoi: E. Xhani
</doc>
<doc docid='dw_52424699' lang='sqi' type='mono' source='https://www.dw.com/sq/sq/qeveria-gjermane-ndihmon-kompanitë-me-paketë-prej-500-miliardë-eurosh/a-52424699' term='covid-19'>
Kancelarja gjermane Angela Merkel u bëri thirrje të shtunën qytetarëve të reduktojnë kontaktet me njëri-tjetrin.
"Është koha kur të gjithë  mund të dëshmojmë sesa mendojmë dhe sa bëjmë edhe për tjetrin“ tha ndër të tjera kancelarja, në mesazhin e saj me video, të shtunën "Këtë mund ta bëjnë të gjithë sepse  disa lidhje këto kohë do të ndërpriten. Për shembull ekspertët  na thonë që gjyshërit të mos takohen me mbesat e nipërit. Sepse duam të sigurojmë që më të rrezikuarit nga ky virus të mos kenë nevojë të shkojnë në spital, e të mos infektohen fare.“ Ajo shtoi:„"Gjithkush mund të nidhmojë me sjelljen e tij që të ngadalësohet  shpejtësia e infektimit e të mos mbingarkohet  sistemi ynë shëndetësor.“
Mbyllen shkollat
Gjermania ende nuk e ka shpallur gjendjen e jashtëzakonshme në mbarë vendin. Por ndërkohë të gjitha landet kanë vendosur gjatë këtyre tri ditëve  t’i mbyllin shkollat duke filluar nga dita e hënë. Për fëmijët që i kanë prindërit në profesione kritike, si policë, zjarrfikës, infermirë ose forca shpëtimi, do të vihen në dispozicion struktura kujdestarie.
Disa lande kanë vendosur që ta kufizojnë edhe më shumë jetën publike. Kështu, për shembull, Berlini i ndalon aktivitetet me mbi 50 persona, për aktivitete me më pak njerëz organizatorët duhet të mbajnë lista me emrat e pjesëmarrësve. Lokalet duhet t’i vënë tryezat në distancë prej 1,5 metra nga njëra-tjetra. Kurse palestrat dhe pishinat, si edhe klubet, diskotekat, kinematë, do të mbyllen.
Doni të njiheni me shifrat aktuale rreth virusit korona? - Klikoni në këtë hartë  interaktive të Universitetit ”Johns Hopkins“ në Baltimore, SHBA
Nëse nuk ju hapet harta, atëherë mund të klikoni ketu
Edhe landi Schleswig-Holstein dhe Landi i Zarës, ka vendosur t’i mbyllë baret, klubet, muzetë, kinematë, pishinat dhe saunat. Veç kësaj ky land ndalon vizitat nëpër sterhimoret e të moshuarve. Masa të tilla lajmërohen edhe nga Lande të tjera.
"Asnjë biznes i shëndetshëm të mos rrezikohet"
Qeveria federale gjermane dëshiron të ndihmojë kompanitë me programe kredie të pakufizuara. Këtë e thanë të premten, 13.3.2020, në Berlin, Ministri i Financave, Olaf Scholz (SPD), dhe Ministri i Ekonomisë, Peter Altmaier (CDU). Sipas Altmaier, gjysmë trilionë euro mund të vihen në dispozicion nga Banka Shtetërore, KfW, përmes një kornize garancie të rritur në masë të madhe.
Si fillim, qeveria ka vënë në dispozicon të KfW-së 20 miliardë euro. Altmaier theksoi se "asnjë kompani e shëndetshme nuk duhet të falimentojë, e se asnjë vend punë nuk duhet të humbasë për shkak të virusit korona."
Scholz tha: "Nuk ka kufi të sipërm të shumës së kredisë që KfW mund të japë". Altmaier tha se "eshtë koha për të vepruar së bashku". Scholz theksoi: "Vendi ynë po përballet me një situatë shumë të rëndë". Një ndjenjë e çuditshme  është e vetëkuptueshme. Sfidat janë të mëdha. Shkëmbimi global i mallrave është ndërprerë, shkollat janë mbyllur, panairet tregtare janë anuluar. "Kjo krizë na prek të gjithë." Scholz shtoi më tej: "Kjo është arsyeja pse ne nuk po i japim paratë me pikatore, por me derdhje.”. Në fund, kjo do t'i kushtonjë shtetit "dhjetëra miliarda", shuma e saktë nuk dihet ende.
Ministria Federale e Punës u bëri thirrje të gjithë punëdhënësve që të gjejnë zgjidhje pragmatike me punëmarrësit: Home office, pra punë nga shtëpia,fleksibilitet në orarin e punës, ose t’i dërgojnë punëtorët në pushime, ose në të ashtuquajturën punë të shkurtuar.
Sipas institutit të virologjisë në Berlin, Robert Koch, deri të shtunën në mbrëmje numri i të infektuarve me virusin korona në Gjermani ishte rritur në 3795, pra me 733, në krahasim me një ditë më parë. Tetë persona kanë vdekur si pasojë e virusit. janë shënuar në landin Nordrhein Westfalen qe ka popullsine më të lartë në Gjermani.
</doc>
