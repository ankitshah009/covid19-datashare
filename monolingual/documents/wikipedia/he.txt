מחלת נגיף קורונה 2019
מחלת נגיף קורונה 2019 (ידועה גם בשם מחלת הקורונה וקוביד־19‏; באנגלית: Coronavirus disease 2019 ובקיצור COVID-19) היא מחלה זיהומית הפוגעת בבני אדם ונגרמת על ידי הנגיף SARS-CoV-2, מתת-משפחת נגיפי קורונה.
תסמיני המחלה דומים לתסמיני השפעת והם כוללים חום, שיעול ובעיקר בעיות בדרכי הנשימה (דוגמת קוצר נשימה וקשיי נשימה).
במקרים מסוימים המחלה עלולה להוביל לדלקת ריאות קשה, אי ספיקה נשימתית, אי ספיקת כליות ואף למוות.
המחלה התפרצה לראשונה בווהאן, בירת מחוז חוביי שבסין בשנת 2019.
ערך מורחב – SARS-CoV-2גורם המחלה הוא הנגיף Severe acute respiratory syndrome coronavirus 2 (בקיצור SARS-CoV-2) ושוער שהוא עבר לראשונה לבני אדם מעטלפים, נחשים ואף פרטים מסוימים של פנגולין סיני אשר נמכרו בשוק הדגים בווהאן באופן לא חוקי, בו נמכרים מלבד דגים, גם בעלי חיים רבים נוספים.
הנגיף עובר מאדם לאדם דרך שיעול, התעטשות, הפרשות גוף או מגע.
הנגיף עובר גם במגע לא ישיר, כאשר נשא נוגע בחפץ, אדם בריא שייגע באותו החפץ יכול להידבק גם הוא.
תסמיני המחלה מתבטאים בעיקר במערכת הנשימה העליונה (שיעול, קוצר נשימה, קשיי נשימה, הצטננות, וחום) ובמערכת העיכול (שלשולים וכאבי בטן).
לתסמינים האלה עלולים להתלוות כאבי שרירים.
במקרים חמורים עלולות להתפתח דלקת ריאות, אי ספיקה נשימתית ואי ספיקת כליות אשר יכולים להביא למוות.
כן דווח על אובדן זמני של תחושת טעם וריח.
ערך מורחב – מגפת הקורונה (2019–2020)המחלה התפרצה לראשונה בסוף שנת 2019 בווהאן, בירת מחוז חוביי שבסין, ומשם נפוצה לעשרות מדינות ברחבי העולם.
לפי ארגון הבריאות העולמי, נכון ל־6 במרץ 2020, אובחנו בוודאות למעלה מ 100,000 חולים במחלה, מהם יותר מ-80,000 בסין ו-15,000 מחוץ לסין (ב־81 מדינות).
יותר מ-3400 בני אדם מתו מהמחלה - 359 מהם מחוץ לסין.
ערך מורחב – התפרצות נגיף הקורונה בישראלמסוף ינואר 2020 הפיץ משרד הבריאות הנחיות ראשונות בנושא הנגיף והודיע כי יש להימנע מטיסות לא הכרחיות למחוז חוביי שבסין.
מאז עודכנו הנחיות משרד הבריאות מספר פעמים.
ב-27 בפברואר 2020 התגלה מקרה ראשון של חולה קורונה בישראל, אשר חזר מאיטליה 4 ימים קודם לכן, יום לאחר מכן נתגלתה ההדבקה הראשונה בישראל כשאשתו של אותו אדם נדבקה ממנו.
באותו היום הודיע שר הפנים אריה דרעי על איסור כניסה לישראל לתיירים איטלקים.
ב-5 במרץ הוטל סגר על העיר בית לחם על ידי שר הביטחון נפתלי בנט בעקבות כמה מקרים שנתגלו שם.
נכון ל-18 במרץ, בישראל ישנם 427 אנשים שאובחנו כחולים בנגיף ועוד עשרות אלפי אנשים הנמצאים בבידוד בית בהתאם להנחיות משרד הבריאות.
נוסף על כך, נאסרה התקהלות של יותר מעשרה אנשים, נסגרו האוניברסיטאות ובתי הספר וצומצמו הטיסות מישראל ואליה.
אבחון המחלה מתבצע באמצעות לקיחת דגימה מהנבדק.
הדגימה יכולה להיות נוזלי גוף שנלקחו מרקמות מערכת הנשימה כמו ליחה או כיח, או לחלופין מאזורים בדרכי הנשימה העליונות כמו ריריות האף והגרון.
הדגימות נאספות באמצעות מָטוֹש סטרילי.
מדגימות אלו מפיקים את החומר הגנטי.
לווירוס הקורונה יש מטען גנטי הנשמר בצורת RNA.
צורה זו אינה יציבה ונוטה להתפרק, לכן בשלב ראשוני יש להשתמש באנזים על מנת לבצע שעתוק הפוך, תהליך אשר הופך מולקולות RNA ל-DNA.
לאחר מכן מתבצע שימוש בשיטת rRT-PCR.
בשיטה זו מתבצע הגברה של ה-DNA על פי מקטע DNA קטן הנקרא תחל אשר נוצר על פי הגנום של הנגיף.
אם אכן יש DNA המכיל את הרצפים המתאימים לתחל הוא יוגבר כאשר תוכנס הדגימה למכשיר ה-PCR.
בנוסף להגברה בשיטה זו נפלט אור כאשר נוצרות מולקולות DNA דו גדיליות חדשות דבר המשפר את הדיוק שבספירת מספר מולקולות ה-DNA.
שיטת אבחון זו סובלת מסטייה של 3%, כלומר 3% מהנבדקים אשר נושאים את הנגיף ימצאו שליליים.
בנוסף לשיטה זו ישנה שיטה המתבססת על CT אשר ככל הנראה בעלת דיוק רב יותר.
עם זאת שיטת ה-CT יקרה לאין ערוך ומצריכה שימוש ברדיולוגים מומחים על מנת לנתח את תוצאות הבדיקה.
במרץ 2020 הודיעה חברת ביומדומיקס (BioMedomics) האמריקאית על פיתוח ערכת בדיקה המספקת תוך 15 דקות תשובה האם הנבדק חולה.
למניעה מהדבקה בנגיף ה-SARS-CoV-2, ארגון הבריאות העולמי המליץ על רחצת ידיים נכונה עם מים וסבון, היגיינה בשיעול והתעטשות לשקע המרפק כחלק מהיגיינת הפה, והישמרות מתחלואה נשימתית כגון הצטננות ושיעול על ידי הימנעות ממגע וחשיפה לאנשים בעלי תחלואה נשימתית.
בנוסף ארגון הבריאות העולמי פרסם שאין חשש להידבקות בנגיף באמצעות קבלת חבילה, שאין עדויות להידבקות של חיות מחמד (אך מומלץ לרחוץ ידיים לאחר מגע איתם) בנגיף, שחיסון נגד דלקת ריאות לא מתאים למניעת SARS-CoV-2, ששטיפת האף או שימוש בשטיפת פה אינם יעילים למניעת הדבקה בנגיף, ששימוש בשום או בשמן שומשום אינם מועילים למניעת המחלה.
קיימים חילוקי דעות האם טיפול במשככי כאבים המכילים איבופרופן מחמיר את תסמיני הזיהום.
רשויות הבריאות באירופה ממליצות על טיפול בפארצטמול כקו הטיפול הראשון.
חברות פרמצבטיקה וגופי מחקר נרתמו למאמץ למציאת חיסון לקורונה, אך ההערכה של ארגון הבריאות העולמי היא שפיתוח חיסון יארך שנה ואף יותר.
בינואר 2020 פורסם שהמכונים הלאומיים לבריאות (NIH) מקווים להתחיל ניסויים קליניים לחיסון פוטנציאלי בחודש אפריל.
בשבוע האחרון של פברואר 2020 פורסם שחיסון מבוסס mRNA של חברת מודרנה  נשלח לשלב הניסויים הקליניים הראשון.
בניסוי קליני לטיפול בחולים משמשות תרופות אחדות:
לופינאביר/ריטונאביר (Lopinavir/ritonavir): תרופה אנטי־ויראלית שאושרה לטיפול בנגיף ה־HIV.
ארבידול (Arbidol): תרופה לטיפול בשפעת שנמצאת בשימוש ברוסיה ובסין בלבד.
כלורוקווין (Chloroquine): תרופה ותיקה לטיפול במלריה.
רמדסיביר (Remdesivir): תרופה אנטי־ויראלית שמפותחת על ידי חברת גיליאד סיאנסז, עברה ניסויים פְּרה־קליניים נגד הנגיפים MERS ו–SARS וטרם אושרה לשימוש.
התרופה משמשת גם בישראל לטיפול חמלה בחולה קורונה.
סארס
התפרצות נגיף קורונה
התפרצות נגיף הקורונה בישראל
נגיף הקורונה באתר משרד הבריאות
הערך "נגיף קורונה החדש - 2019 - Novel Coronavirus", באתר ויקירפואה
דו"ח מקרה של חולה ב-COVID-19 שהחלימה, מיפוי התגובה החיסונית (באנגלית) 16 במרץ 2020, באתר של כתב העת הרפואי nature
SARS-CoV-2 (בשמו המלא: Severe acute respiratory syndrome coronavirus 2; ידוע גם בשם הזמני הראשוני: 2019-nCoV), הוא נגיף RNA חד גדילי חיובי מתת-משפחת נגיפי קורונה, שתועד לראשונה בדצמבר 2019.
הנגיף גורם למחלה הנשימתית מחלת נגיף קורונה 2019 (COVID-19), והתגלה לראשונה בעיר ווהאן במחוז חוביי שבסין, לאחר שבבדיקת חומצות גרעין בדגימה מחולה עם דלקת ריאות, שנחשד שחלה בסארס, נמצא נגיף קורונה בעל רצף גני חדש.
ב-19 בינואר 2020 הוכח כי המחלה מועברת מאדם לאדם לאחר ששני אנשים בפרובינציית גואנגדונג בסין נדבקו מקרובי משפחה.
ב-30 בינואר הכריז ארגון הבריאות העולמי על מצב חירום בינלאומי בעקבות התפרצות הנגיף.
על פי הערכות משרד הבריאות, עד 20% מהמאובחנים במחלה מפתחים סיבוכים ושיעור התמותה עומד על כ-2%.אין טיפול ספציפי לנגיף החדש, אך קיימת סברה לפיה תרופות אנטי-ויראליות קיימות תוכלנה להוות פתרון אף כנגד נגיף זה.
הנגיף נבדל גנטית מנגיפי קורונה אחרים, כמו הנגיף שגרם להתפרצות - SARS (תסמונת נשימתית חריפה חמורה) ב-2002, או נגיף הקורונה - MERS (תסמונת נשימתית חריפה ים תיכונית), כמו ה- SARS-CoV, הנגיף משתייך לתת-סוג Beta-CoV B (Sarbecovirus).חמישה גנומים של הנגיף החדש נבדקו ודווחו מהמכון הלאומי הסיני לבקרה ומניעת מחלות נגיפיות והמכון לביולוגיה פתוגנית ובית החולים ווהאן ג'יניינטן,; אורך רצף ה-RNA הוא כ-30,000 נוקלאוטידים.
לפי ההערכות מספר ההתרבות הבסיסי נע בין 1 ל-5 כשרוב ההערכות הן עד 3.8.
השם הראשוני שניתן לזן הוא 2019-nCoV, צירוף קיצור של Novel Coronavirus (נגיף קורונה החדש) עם שנת תחילת ההתפרצות.
שם לא רשמי הוא "נגיף קורונה-ווהאן" על שם העיר ווהאן שבה תועדה לראשונה ההתפרצות.
עם זאת, שימוש במיקום גאוגרפי בשמות רשמיים למחלות ולגורמי מחלה מנוגד להנחיות ארגון הבריאות העולמי משנת 2015.
במהלך השבוע השני של פברואר 2020 העניקה הוועדה הבין-לאומית לטקסונומיה של נגיפים שם רשמי חדש לזן: SARS-CoV-2, שהוא הצורה המקוצרת של Severe acute respiratory syndrome coronavirus 2.
ב-23 בינואר 2020 דווח כי וירולוגים סינים פיצחו את הקוד הגנטי של הנגיף האחראי למחלה.
המחקר בקוד הגנטי של הנגיף הראה כי הוא קרוב מאוד לנגיף שחולל את מגפת הסארס וכן הוא דומה לנגיף MERS שנתגלה אצל עטלפים.
שני מינים של נחשים סיניים סומנו כמקור לנגיף, נחש מהמין קרייט רב-רצועות ונחש קוברה, הנחשים צדים עטלפים ונמכרים בשווקים בסין לצד פירות ים למאכל.
הנגיף עבר מוטציה לפני שהדביק בני אדם.
הדבקה מאדם לאדם מתרחשת באמצעות מגע קרוב, בייחוד באמצעות טיפות המפוזרות בשיעול ועיטוש עד למרחק של כ-1.8 מטר.
RNA נגיפי נמצא גם כן בדגימות צואה של אנשים שנדבקו.
ייתכן, אך לא הוכח, שהנגיף מידבק כבר בתקופת הדגירה.
ניסוי מודלי חלבון מצביע על כך שלחלבון של הזיזים (spikes) של הווירוס יש אפיניות מספקת בכדי להיקשר לקולטני ACE2  שבתאי האדם ולחדור בעזרתם לתא.
ב-22 בינואר 2020 הראו קבוצות מחקר שונות מסין ומארצות הברית ש-ACE2 עשוי לתפקד כרצפטור לנגיף.SARS-CoV-2 במיקרוגרף אלקטרונים, בצביעה דיגיטלית:
ערך מורחב – מגפת הקורונה (2019–2020)בסוף שנת 2019 הייתה התפרצות של הנגיף.
תחילה בעיר ווהאן שבסין, ובהמשך התפשטה לערים ומדינות רבות ברחבי העולם.
מקרה המוות הראשון תועד ב-9 בינואר 2020 ועד לסוף אותו חודש מאות חולים מתו ונרשמו אלפי מקרי הידבקות.
למניעה מהדבקה בנגיף, ארגון הבריאות העולמי המליץ על רחצת ידיים נכונה עם מים וסבון, היגיינה בשיעול והתעטשות לשקע המרפק כחלק מהיגיינת הפה, והישמרות מתחלואה נשימתית כגון הצטננות ושיעול על ידי הימנעות ממגע וחשיפה לאנשים בעלי תחלואה נשימתית.בנוסף ארגון הבריאות העולמי פרסם שאין חשש להידבקות בנגיף באמצעות קבלת חבילה, שאין עדויות להידבקות של חיות מחמד בנגיף (אך מומלץ לרחוץ ידיים לאחר מגע איתם), שחיסון נגד דלקת ריאות לא מתאים למניעת הידבקות הנגיף, ששטיפת האף או שימוש בשטיפת פה אינם יעילים למניעת הדבקה בנגיף, ששימוש בשום או בשמן שומשום אינם מועילים למניעת המחלה.
ערך מורחב – התפרצות נגיף הקורונה בישראלמטעם משרד הבריאות פורסמו הנחיות כמו הימנעות מלחיצות ידיים, שמירה על מרחק של לפחות 2 מטרים מאדם לאדם.
ב-4 במרץ 2020 הוכרז בהוראת משרד הבריאות על ביטול אירועים של מעל ל-5000 אנשים.
ב-10 במרץ 2020 הוכרז בהוראת משרד הבריאות על ביטול אירועים מעל 2000 איש.
ב-11 במרץ 2020 הוכרז בהוראת משרד הבריאות על ביטול אירועים של מעל ל-100 אנשים.
ב-14 במרץ 2020 הוכרז בהוראת משרד הבריאות כי לא יפעלו מרכזי פנאי, ויושבתו הלימודים בגנים, בתי הספר, חטיבות הביניים והתיכונים.
עסקים הונחו לאפשר עבודה מהבית באם תיתכן.
גם הוכרז על צמצום התחבורה הציבורית.
כמו כן נאסרה התקבצות של למעלה מ-10 אנשים .
ד"ר איתי גל, שלב אחר שלב: כך משפיע וירוס הקורונה על הגוף שלנו, 12 במרץ 2020
ד"ר איתי גל, מגפת הווירוס המסתורי מסין: סינון בשדות תעופה; חשש מהתפשטות בעולם, 18 בינואר 2020
נגיף הקורונה עבר מוטציה לשני סוגי זנים - אחד מהם אגרסיבי ומתפשט יותר 9 במרץ 2020, באתר doctorsonly
התפרצות נגיף הקורונה באורוגוואי
מגפת הקורונה (2019–2020) התפשטה לאורוגוואי ב-13 במרץ 2020.
מקרה ההידבקות הראשון באורוגוואי פורסם ב-13 במרץ 2020.
ב-13 במרץ 2020, אושרו ארבעת מקרי ההידבקות הראשונים באורוגוואי.
כל אותם ארבעת הנדבקים חזרו מטיול באיטליה.
בעקבות כך, הכריזה הממשלה של אורוגוואי על משבר בריאות במדינה.ב-14 במרץ אושרו שני מקרי הידבקות נוספים.
מספר החולים עולה ל 6, בעוד מספר המקרים החשודים זינק ל-200.
על פי צו נשיאותי, הושעו הלימודיים בבתי הספר לשבועיים הקרובים, וכן הושעו פעולותיהן של האוניברסיטאות במדינה.
זאת תוך שבוטלו מופעים ציבוריים שונים והוחלט על סגירה חלקית של גבולות המדינה.ב-15 במרץ אושרו שני מקרי הידבקות נוספים.
אחד מהם היה השר והסנאטור לשעבר פדרו בורדברי.
עוד דווח כי בסלטו הוטל על 80 אנשים שנחשדו כנדבקים להיות בהסגר.
בהמשך, פורסם כי כל מי שטס למדינה ממדינות בהן יש סיכון, חייב למלא טפסים בהם הוא מתחייב להיות בבידוד במשך 14 ימים.ב-16 במרץ נשיא אורוגוואי, לואיס לאקלו פו אישר 21 מקרי הידבקות חדשים במדינה ובכך עלה מספר הנדבקים ל-29.
הוא גם הודיע כי הגבול עם ארגנטינה ייסגר לאלתר.ב-17 במרץ אישר מזכיר הנשיאות, אלווארו דלגאדו 21 מקרי הידבקות חדשים.
מספר החולים עלה ל-50.
שוקי מוצרים שאינם מזון הוגבלו ומרכזי קניות נסגרו.האיחוד הרפואי של אורוגוואי קרא להסגר כללי (סגירת כל העסקים והפעילויות הלא חיוניים).
נדונה האפשרות בממשלה אך לא בוצעה בשל חששות מההשפעות הכלכליות שלה.ב-20 במרץ 2020 עלה מספר הנדבקים במדינה ל-110.ב-21 במרץ אובחנו 25 חולים חדשים, מספר החולים במדינה עלה ל-135, 2 מהם במחלקת טיפול נמרץ.
עודכן לאחרונה ב-15 במרץ 2020.
התפרצות נגיף הקורונה בארצות הברית
מגפת הקורונה דווחה לראשונה בארצות הברית בינואר 2020.
מאז נרשמה התפרצות המחלה בכל מדינות ארצות הברית וברוב הטריטוריות שלה.
מחלת הקורונה התגלתה לראשונה בעיר ווהאן בדצמבר 2019.
היא התפשטה לעבר ארצות נוספות בעולם.
מקרה הקורונה הראשון דווח ב-27 ביונאר 2020.
אדם בן 35 ששב לארצות הברית מביקור משפחתי בעיר וואהן ב-15 בינואר, חש שיעול וחום והגיע לטיפול במרפאה במחוז סנוהומיש שבמדינת וושינגטון.
ב-29 בינואר הוקם צוות המשימה של הבית הלבן להתמודדות עם הנגיף.יומיים לאחר מכן הוציאה מחלקת המדינה אזהרת מסע חמורה לסין.
הממשל החל לבצע בדיקות לגילוי נגיפי קורונה בחודש פברואר, אך התגלה שחלק מהן לא היו יעילות.
המרכזים לבקרת מחלות ומניעתן (CDC), המליץ להימנע מנסיעות לא חיוניות לסין, איראן, מלזיה, בריטניה, ו-26 מדינות אירופאיות החתומות על אמנת שנגן.
ב-31 בינואר הועברה תקנה שעל פיה כל הטיסות מסין ינותבו ל-11 נמלי תעופה שם יעברו הנוסעים מיון והוכנו בהם תשתיות להסגר על פי הצורך.
בנוסף אזרחים אמריקאים  שהגיעו ממחוז חוביי בסין בו פרצה המחלה ואזורים אחרים בסין, נדרשו עםהגיעם להכנס לבידוד ביתי למשך 14 ימים.
בין הצעדים שננקטו כתוצאה מהתפרצות המחלה היו ביטול אירועי ספורט ועצירת הליגות השונות.
בנוסף בוטלו או נדחו ברחבי ארצות הברית מופעי תיאטרון, פסטיבלי מוזיקה וכינוסים מקצועיים , ומוזיאונים.
הנשיא דונלד טראמפ המליץ להימנע מהתכנסות של מעל עשרה אנשים במקומות סגורים, ולאוכלוסיה המבוגרת להימנע מלצאת מהבית.
מקרה ההידבקות הראשון בקורונה דווח במדינת וושינגטון ב-21 בינואר 2020 אצל אדם ששב מביקור משפחתי בסין.
לאחר שבועיים שוחרר מאשפוז.
כמה ימים מאוחר יותר דווח על מקרה הידבקות שני, בעיר שיקגו בקרב אשה ששבה מהעיר וואהן.
מקרה רביעי אושר ב-26 בינואר, אף הוא בקרב אדם שהגיע מוואהן למחוז לוס אנג'לס .
הממשל האמריקאי פינה מהעיר וואהן דיפלומטים ובני משפחותיהם וכן אזרחים אמריקאים.
הם הושמו בהסגר עם נחיתתם.
ב-30 בינואר נרשם בשיקגו מקרה ההידבקות הראשוון של אדם בתוך ארצות הברית לאחר שאדם נדבק מזוגתו ששבה מסין.
למחרת נרשם בקליפורניה המקרה השביעי , לאחר שאדם נמצא נושא את הנגיף.
מחלקת הבריאות ושירותי האנוש של ארצות הברית הורתה על חובת בידוד ביתי לכל מי שהגיע ממחוז חוביי בשבועיים שקדמו.
על אזרחים זרים ששהו בסין בשבועיים שקדמו, נאסר להיכנס לארצות הברית.
התפרצות נגיף הקורונה באלג'יריה
מגפת הקורונה (2019–2020) התפשטה לאלג'יריה ב-17 בפברואר 2020.
מקרה ההידבקות הראשון באלג'יריה פורסם ב-17 בפברואר 2020.
ב-25 בפברואר אושר מקרה ההידבקות הראשון בנגיף הקורונה באלג'יריה.
באותו המקרה נודע כי איטלקי שהגיע ב-17 בפברואר למדינה נשא עמו את הנגיף; ב-28 בפברואר, אלג'יריה גירשה אותו בחזרה לאיטליה, דרך טיסה מיוחדת משדה התעופה "Hassi Messaoud" ושם נכנס להסגר.
בבוקר 2 במרץ אישרה אלג'יריה שני מקרי הידבקות חדשים; אישה ובתה, כך נמסר ממשרד הבריאות של המדינה.בשעות אחר הצהריים של 3 במרץ, אלג'יריה דיווחה על שני מקרי הידבקות נוספים בנגיף, שהביאו לכך שהיו חמישה נדבקים במדינה.
בהצהרה שפרסם משרד הבריאות של המדינה, נאמר כי שני מקרי ההידבקות החדשים הם שני אנשים מאותה המשפחה: אב ובת, שהתגוררו בצרפת.
בנוסף לכך, פרסם משרד הבריאות של המדינה כי הוא עושה את המאמצים לבדוק עם מי באו השניים במגע.
משרד הבריאות של המדינה הודיע בערב 3 במרץ, כי באלג'יריה נרשמו שלושה מקרי הידבקות חדשים בנגיף, תוך שהצהירו כי כולם מאותה המשפחה, מה שמביא את מספר מקרי ההדבקות הכולל לשמונה.ב-4 במרץ פרסם משרד הבריאות של המדינה ארבעה מקרי הידבקות נוספים, תוך שציין כי כולם מאותה המשפחה, מה שהביא את מספר מקרי ההידבקות הכולל ל-12.
בערב 12 במרץ, אלג'יריה דיווחה על מקרה הידבקות חדש בעין סמרה, ועקבות כך נסגרו בתי הספר המדינה.
ב-7 במרץ, הוכרז המקרה ה-20: אלג'יראי שנשאר בספרד.ב-12 במרץ, דווחו על חמישה מקרי הידבקות חדשים בנגיף, תוך שדווח על מקרה של מוות אחד.
בהמשך, דווח על מקרה מוות נוסף של אישה בת 52.ב-14 במרץ, הודיע משרד הבריאות של אלג'יריה על 10 מקרי הידבקות חדשים ועל מוות שלישי במדינה.
מקרה המוות היה של אישה בת 51 מבלידה.
בעקבות המקרים הללו, הגיעה אלג'יריה ל-37 מקרי הידבקות ו-3 מקרי מוות.
למחרת, התגלו 11 מקרי הידבקות חדשים, תוך שפורסם מקרה המוות הרביעי במדינה; אישה בת 84 מבלידה.
ב-19 במרץ, דווח כי יש שבעה מקרי מוות, שבעים וחמישה מקרי הידבקות ושלושים ושנים מקרי הבראה במדינה.
ב-20 במרץ, עלה מספר המתים במדינה ל-11, תוך שדווח על חמישה עשר מקרי הידבקות נוספים.
התפרצות נגיף הקורונה בקולומביה
התפרצות נגיף הקורונה התפשטה לקולומביה ב-6 במרץ 2020.
ב-6 במרץ אישר משרד הבריאות וההגנה החברתית של קולומביה את מקרה ההידבקות הראשון במדינה.
באותו המקרה פורסם כי אישה בת 19, נדבקה בנגיף הקורונה כאשר שהתה במילאנו, איטליה.
ב-9 במרץ אושרו שני מקרי הידבקות נוספים.ב-11 במרץ אושרו שלושה מקרי הידבקות נוספים.
בהמשך אותו היום, אושרו עוד שלושה מקרי הידבקות נוספים ובכך נדבקו בסך הכול 9 אנשים במדינה.ב-12 במרץ אושרו ארבעה מקרי הידבקות נוספים, שניים בבוגוטה ושניים בנייבה.
כבר באותו היום הכריזו רשויות השלטון של קולומביה על מצב חירום בריאותי, כאשר השעו את כל האירועים הציבוריים בהם היו מעורבים יותר מ-500 איש וכן נקטו באמצעים שנועדו למנוע עגינה של ספינות שיט בכל נמל לאומי במדינה.ב-13 במרץ דווח על שלושה מקרי הידבקות חדשים; אחד בבוגוטה, אחד בפלמירה והשלישי בווילביצ'נסיו.
הנשיא איוואן דוקה הודיע כי החל מ-16 במרץ, הכניסה לקולומביה תוגבל עבור תיירים שהיו באירופה או באסיה במהלך 14 הימים האחרונים.
אזרחים ותושבים קולומביאנים שהיו באירופה או באסיה יוכלו להיכנס למדינה, אך עליהם לבודד את עצמם במשך 14 ימים כאמצעי זהירות.בנוסף, הודיע דוקה כי קולומביה תסגור את כל מעברי הגבול שלה עם ונצואלה, החל מ-14 במרץ.
זאת בעקבות כך שסוכנות הידיעות האמריקאית אסוֹשייטד פְּרס דיווחה כי מומחים חוששים שמשבר הפליטים בוונצואלה עשוי להגביר את התפשטות הנגיף והוסיפו כי הדבר עלול להשפיע על קולומביה.ב-15 במרץ הודיע הנשיא איוואן דוקה, יחד עם משרדי הבריאות והחינוך, על השבתת השיעורים לכל בתי הספר הציבוריים והפרטיים והאוניברסיטאות במדינה.
ב-17 במרץ, הכריז נשיא קולומביה איוואן דוקה על מצב החירום והודיע ​​כי ינקטו צעדים כלכליים.
האמצעי הראשון שננקט למען הגנה על קשישים הוא הוצאת צו בידוד חובה החל מהשעה 7:00 בבוקר ב-20 במרץ עד 31 במאי לכל המבוגרים מעל גיל 70.
עליהם להישאר בבית מגוריהם.
גופי ממשל הונחו להנגיש להם את קבלת הפנסיות, התרופות, הבריאות או המזון שלהם בבית.
ב-19 במרץ, פורסם כי מספר החולים במדינה עלה ל-93.
ב-20 במרץ 2020 מספר החולים במדינה עלה ל-145.
בערב אותו היום, הודיע ​​הנשיא איוואן דוקה על הסגר בפרישה ארצית במשך 19 יום, החל מ-24 במרץ בחצות ועד 12 באפריל בחצות.מספר הנדבקים במדינה נכון ל-22 במרץ עומד על 231‏.
ב-22 במרץ דיווח משרד הבריאות בקולומביה על מקרה מוות ראשון במדינה.
המנוח הוא אדם בן 58 שעבד בתור נהג מונית בעיר החוף קרטחנה.
מגפת הקורונה (2019–2020)
מגפת הקורונה היא מגפה עולמית מתמשכת של מחלת נגיף קורונה 2019 (COVID-19).
הנגיף, מזן SARS-CoV-2 עבר מבעלי חיים נגועים לבני אדם וגרם להדבקה של מאות אלפי בני אדם ולמותם של מעל עשרת אלפים.
בתחילה, נצפתה רוב התחלואה בסין, אך מאז אמצע פברואר 2020 התפשטה המגפה במהירות לכל רחבי העולם ועוררה בהלה, מלווה בנפילה חדה של הבורסות.
ב-11 במרץ הכריז ארגון הבריאות העולמי על ההתפרצות כפנדמיה.תגובות מערכות הבריאות ברחבי העולם כללו מגבלות על טיסות, הסגר, עוצר, ביטול אירועים וסגירת בתי ספר.
איטליה כולה ומחוז חוביי בסין הושמו בהסגר, בסין ובקוריאה הדרומית הופעלו אמצעי עוצר, בדיקות בשדות תעופה ותחנות רכבת ואזהרות מסע למקומות שחוו התפרצות קשה.
ערך מורחב – מחלת נגיף קורונה 2019הנגיף מתפשט בדומה לשפעת, על ידי רסיסי רוק הנפלטים בשיעול מאדם הנושא את הנגיף.
תקופת הדגירה היא בדרך כלל חמישה ימים, אך עשויה להיות בין יומיים לארבעה עשר יום.
התסמינים הם לרוב חום, שיעול וקוצר נשימה.
סיבוכים עשויים לכלול דלקת ריאות ואי-ספיקת כליות.
אין חיסון או תרופה ספציפית נגד הנגיף, אך מחקרים מתבצעים בכל העולם.
הטיפול בחולים מתמקד בהקלת התסמינים ובטיפול תומך.
אמצעי הגנה כוללים שמירה על היגיינה אישית, שמירת מרחק מאנשים אחרים, ובידוד עצמי של 14 ימים לאנשים שהיו בקרבת חולים.
שיעור התמותה המדויק אינו ברור ומוערך בכ-2 אחוזים.לפי ההערכות, מספר ההתרבות הבסיסי (מספר שמתאר כמה אנשים עלולים להידבק מאדם חולה אחד) עומד על 2.2.
תסמינים מופיעים רק אצל אחד מתוך חמישה נשאים של הנגיף, והם מדביקים אחרים.תהליך ההחלמה ארוך במיוחד, ונע בין כשבועיים במקרים הקלים ועד 6 שבועות בקשים.
נכון ל-19 במרץ 2020, 178 מתוך 712 נוסעי ספינת "דיימונד פרינסס" שנדבקו כולם במהלך פברואר, טרם החלימו.
בסוף שנת 2019 התרחשה התפרצות של דלקת ריאות בעיר ווהאן שבסין.
חוקרים מעריכים כי המקרה הראשון אירע ב-17 בנובמבר 2019.
ב-15 בדצמבר היו ידועים 27 חולים וב-27 בדצמבר, כשמספר החולים עמד על 180[דרוש מקור: אין מסמך שמתאר זאת], דיווח הרופא ד"ר ז'נג ג'ישיאן כי מדובר בנגיף קורונה מסוג חדש.
מספר החולים החריג, שחלקם הגיעו למצב אנוש, העלה חשש מחזרתו של נגיף הסארס, שהתפשט בסין בשנת 2002.
הרופא הסיני לי וואנליאנג, דיווח ב-30 בדצמבר על 7 חולים שטופלו בבידוד לאחר שביקרו בשוק חוואנאן  למאכלי ים בווהאן.
הודעה שכתב וואנליאנג הופצה במהירות ברשתות חברתיות ובעקבותיה הואשם ב"הפצת שמועות ברשת" וכן ב"פגיעה חמורה בסדר הציבורי", ובהמשך אף נחקר על ידי המשטרה העירונית.
בהמשך אותו היום, לאחר בדיקת חומצות גרעין בדגימה שבוצעה באחד החולים, זוהה נגיף בעל רצף גנים חדש, ורשויות הבריאות בסין הודיעו לארגון הבריאות העולמי על התפרצות הנגיף החדש, שנקרא SARS-CoV-2.
ב־20 בינואר 2020 הוכח כי המחלה מועברת מאדם לאדם, לאחר ששני אנשים בפרובינציית גואנגדונג שבסין נדבקו מקרובי משפחה, זאת על פי ג'ונג ננשאן, ראש צוות נציבות הבריאות של סין.
מקרה המוות הראשון נרשם ב־9 בינואר 2020.
נכון לבוקר 18 במרץ 2020 (מרבית המספרים מעוגלים)
המגפה החלה להתפשט בסין במלוא עוזה בינואר.
ב-23 בינואר הגיע מספר המקרים המאומתים המצטברים ל-830, ושלטונות סין החלו לנקוט בצעדים מחמירים למניעת התפשטות הקורונה  שבעיקרם הטלת סגר מוחלט על ערים במחוז חוביי (ראו בהמשך).
הסגר המוחלט שהוטל על ערים במחוז חוביי החל לשאת פרי בימים שלאחר מכן.
בהמשך פברואר נרשמה בסין ירידה הדרגתית אך משמעותית במספר מקרי ההידבקות המדווחים, עד כדי בלימת המגפה.
מתחילת חודש מרץ עבר מרכז הכובד של המגפה למדינות אחרות בעולם, בעיקר למדינות באירופה.
נתונים מצטברים ויומיים
כ-11,400 מתו במצטבר (כ-1,100 נוספו ביממה האחרונה).
כ-308,000 מקרי הידבקות מאומתים (נוספו קרוב ל-32,000 ביממה האחרונה).
החלימו כ-96,000 (כ-4,000 ביממה האחרונה)
ב-25 בפברואר, לראשונה מאז פרוץ המגפה, עלה המספר היומי של מקרים מאומתים שדווחו בעולם שמחוץ לסין, על זה שבסין.
ב-1 במרץ, לראשונה מאז פרוץ המגפה, עלה המספר היומי של מקרי מוות מחוץ לסין על זה שבסין.
ב-7 במרץ, לראשונה מאז פרוץ המגפה, עלה המספר של חולים בטיפול בעולם (כ-22,000) שמחוץ לסין על זה שבסין (כ-20,500).
ב-13 במרץ עלה מספר הנדבקים בעולם על 10,000 ביממה.
ב-15 במרץ עלה מספר הנדבקים המצטבר מחוץ לסין על זה שבסין (כולל מחלימים ומתים).
ב-15 במרץ עלה גם מספר המתים המצטבר מחוץ לסין על זה שבסין.
ב-19 במרץ עלה מספר המתים על 10,000, ומספר המתים באיטליה עלה על זה שבסין - 3,405 לעומת 3,248.
בסוגריים - העלייה ביממה האחרונה
לאחר יציבות יחסית במחצית הראשונה של פברואר, שבה נרשמו רק כמה מאות מקרי הידבקות מחוץ לסין, החל הנגיף להתפשט בעולם, ובסוף פברואר נרשמו במצטבר אלפי מקרי הידבקות במעל 60 מדינות.
במהלך חודש מרץ הלך וגדל מספר הנדבקים במהירות, ובאמצע מרץ התפשט כבר ליותר מ-150 מדינות, ובעיקר למדינות באירופה.
החל מאמצע מרץ עלה הן מספר הנדבקים והן מספר המתים בעולם שמחוץ לסין על זה שבסין.
מחוץ לסין (כולל הונג קונג) דווחו במצטבר כ-227,000 מקרים מאומתים של הידבקות (כ-32,000 נוספו ביממה האחרונה -גידול של 16.4%) וכ-9,800 מקרי מוות.
באיטליה נרשמה עלייה במספר המקרים לכ-53,600 (עלייה של כ-6,600), ונרשמו במצטבר כ-4825 מקרי מוות.
גם במדינות אחרות באירופה הנגיף מתפשט במהירות:
צרפת כ-14,500 (+1,900)
גרמניה כ-22,350 (+2,500)
ספרד 25,500 (+3,900), וכן בשווייץ, בריטניה.
הולנד, נורווגיה ומדינות נוספות.בארצות הברית כ-26,900 (+7200) מקרים ו-350 מקרי מוות.
באיראן נרשמו על פי הדיווח הרשמי כ-20,600 מקרים (עלייה של כ-1,000) ו-1,556 מקרי מוות.
מספר בכירים נדבקו בנגיף ומספר המקרים המדווח עולה במהירות.
נשמעות טענות כי המספר האמיתי גבוה בהרבה.
בקוריאה הדרומית כ-8,900 (לאחר שנוספו ביממה האחרונה כ-100) ו-100 מקרי מוות.
712 מקרים אירעו באוניית התענוגות "דיימונד פרינסס" ביפן (לא כולל מקרים שהתגלו בנוסעים לאחר ששבו לארצותיהם).
הנוסעים נדבקו במהלך חודש פברואר, ונכון ל-16 במרץ, החלימו רק 456  ומתו 7 במצטבר.
נכון ל-21 במרץ החלימו 567 ומתו 8.
ערך מורחב – התפרצות נגיף הקורונה ברפובליקה העממית של סיןנכון לבוקר 22 במרץ:הערה: בשל בלימת המגפה בסין, הנתונים אינם מתעדכנים מדי יום.
ב-23 בינואר הגיע מספר המקרים המאומתים המצטברים בסין  ל-830.
החל מ-24 בינואר החלו שלטונות סין לנקוט בצעדים מחמירים למניעת התפשטות הקורונה, ובהם סגירת האפשרות לנוע בחופשיות מאזורים נגועים ואליהם והטלת עוצר על ערים במחוז חוביי בו פרצה המגפה.
הסגר המוחלט שהוחל על ערים במחוז חוביי החל לשאת פרי בימים שלאחר מכן.
ב-4 בפברואר הגיע מספר המקרים שנוספו ביממה לשיא של כ-3,900 (עלייה של כ-19 אחוזים לעומת היום שקדם), והמספר המצטבר לכ-24,300.
ב-5 בפברואר ירדה כמות המקרים שנוספו לכ-3,700 (15.1% עלייה מהיום הקודם), ב-7 בפברואר ל-3,400 (-כ-11 אחוזים), ב-9 בפברואר לכ-3,000 (כ-8 אחוזים), וב-14 בפרואר לכ-4 אחוזים.
בהמשך נרשמה ירידה הדרגתית משמעותית במספר מקרי ההידבקות המדווחים.
מתחילת חודש מרץ ירד מספר המקרים החדשים והגיע למספר זניח
מעל 3250 מקרי מוות בסין היבשתית., רובם המוחלט במחוז חוביי.
מקרי הידבקות מאומתים כ-81,000, מתוכם כ-5550, עדיין בטיפול כשמתוכם כ-1850 מקרים במצב קשה).
מתוך כלל המקרים בסין, כ-67,800 נצפו במחוז חוביי בו פרצה המגפה.
מתוך כלל המקרים בסין, כ-72,400 החלימו מתוכם החלימו כ-59,400 חולים במחוז חוביי.
ביתר מחוזות סין כ-13,000 (מתוך כ-13,200 נדבקים) החלימו.
ביתר מחוזות סין למעט חוביי נרשמו כ-117 מקרי מוות בלבד.
בין הנדבקים בנגיף היו גם עובדי הצוותים הרפואיים.
עד 14 בפברואר נדבקו 1,716 עובדי צוותים רפואיים, ושישה מהנדבקים מתו.
ב-18 במרץ דווח לראשונה שאין מקרי הדבקה במחוז חוביי
היו שטענו כי מספר הנדבקים בפועל בסין גדול בהרבה.
כלי תקשורת בטאיוואן העריכו שמספר הנדבקים בפועל גדול בהרבה, לאחר שלטענתם פרסמו בטעות כלי תקשורת סינים פרסום על פיו כמות החולים והקורבנות של המחלה גבוהה בערך פי 50, והפרסום הורד לאחר זמן קצר, לכאורה בהתאם להוראות צנזורה של ממשלת סין.
גורמים נוספים העלו טענה דומה.
ב־21 בינואר דווח על מקרה ראשון שאותר בארצות הברית.
החולה הגיע מסין ונחת בנמל התעופה של סיאטל, כשהוא סובל מתסמיני המחלה.
בנמל התעופה עדיין לא הופעלו אמצעי הסריקה המיוחדים לזיהוי נוסעים חולים.
הוא אושפז בבידוד בבית חולים במדינת וושינגטון.
לדבריו הוא לא ביקר בשווקים באזור העיר ווהאן, שהיא מקור התפרצות המחלה בסין.
ב־2 בפברואר דווח על מקרה מוות ראשון מחוץ לסין: תושב ווהאן שבסין מת מהנגיף בפיליפינים.הנגיף התפשט לבנגקוק, תאילנד, טוקיו, יפן, קוריאה הדרומית, הונג קונג, וייטנאם, איחוד האמירויות הערביות, סינגפור, צרפת, נפאל, הודו, הפיליפינים, גרמניה, ספרד, הולנד, בלגיה וקנדה.
ב-13 בפברואר אירע מקרה מוות ראשון מהנגיף ביפן, וב-15 בפברואר אירע מקרה מוות ראשון מהנגיף מחוץ ליבשת אסיה, כאשר תייר סיני בן 80 מת בצרפת.ב-21 בפברואר, לראשונה מאז התפרצות הנגיף – הגיע נגיף הקורונה לישראל לאחר שנוסעים ישראלים מספינת "דיימונד פרינסס" שבו לארץ.
כלל הנוסעים נלקחו לבידוד, ואחת מתוך 11 הנוסעים נדבקה בנגיף ונשארה בבידוד.
באותו יום התפשט הנגיף גם ללבנון לאחר שאישה מאיראן נכנסה למדינה.ב-29 בפברואר 2020 דווח על מקרה מוות ראשון בארצות הברית כתוצאה מהנגיף; אישה מתה בפרוורי סיאטל שבמדינת וושינגטון.במרץ שיא המגפה עבר לאירופה, ובעיקר באיטליה.
ב-19 במרץ מספר המתים מהמגפה באיטליה עבר את מספר המתים בסין.
שיעור הקטלניות מהמגפה במחוז חוביי שבו פרצה המגפה לראשונה היה
נכון ל-11 בפברואר בערך 970 ל-31,700 (כ-3 אחוזים).
נכון ל-1 במרץ עלה שיעור התמותה בחוביי לכ-4.2 אחוזים (כ-2,800 מתוך כ-67,000), בסין כולה ל-3.6 אחוזים ובעולם כ-3.4 אחוזים.
עם זאת, שיעורי התמותה במחוזות אחרים בסין היו נמוכים בהרבה (פחות מאחוז).
ב-18 במרץ היה שיעור התמותה המצטברת בעיר ווהאן 5 אחוזים, במחוז חוביי 4.6 אחוזים, בסין כולה 4 אחוזים, ובמחוזות אחרים בסין 0.8 אחוזים.
באותו יום היה שיעור התמותה המצטברת בעולם 4 אחוזים.
לפי נתוני ארגון הבריאות העולמי, היה שיעור התמותה בתחילת חודש מרץ כ-3.4% (גדול פי 17 משיעור התמותה ממחלת השפעת העונתית).שיעור התמותה משתנה בהתאם לגיל.
על פי הנתונים שפורסמו בסין, בקרב בני למעלה מ-80 עומד שיעור התמותה על 14.8 אחוזים; בטווח הגילאים 70–80 הוא עומד בממוצע על כ-8 אחוזים; בטווח הגילאים 60–70 נע בממוצע סביב 3.6 אחוזים; בטווח הגילאים 50–60 שיעור התמותה הוא בממוצע 1.3 אחוז; אצל צעירים מתחת לגיל 40 שיעור התמותה עומד בממוצע על 0.2 אחוזים בלבד; בקרב בני 9 ומטה ככל הנראה אין תמותה כלל.עם זאת אחוז התמותה עלול לעלות במקרה של אחוז גדול של חולים באזור נתון, אשר ייצור עומס על מערכת הבריאות המקומית וימנע מהצוות הרפואי להגיש טיפול לחולים, מה שעלול מחד להגביר את כמות התמותה בקרב הנדבקים בקורונה, ומאידך להעלות את אחוז התמותה מנסיבות רפואיות נוספות בקרב חולים ופצועים שלא יוכלו לקבל טיפול רפואי מציל חיים.
באמצע חודש מרץ תרחיש זה התקיים באופן חלקי בצפון איטליה.מחקר נוסף על הטיפול במבודדים בספינת "דיימונד פרינסס" העלה כי במקרה של טיפול רפואי מיטבי, שיעור התמותה לא אמור לעלות על 0.5%.
ערך מורחב – התפרצות נגיף הקורונה ברפובליקה העממית של סיןב-23 בינואר 2020 הוטל עוצר על העיר ווהאן ונאסרה הכניסה והיציאה ממנה, במאמץ לעצור את התפשטות הנגיף מתוך העיר.
על תושבי העיר (כ־11 מיליון) נאסר לצאת מהעיר ומהאזור, אלא רק במקרי חירום.
טיסות, רכבות, אוטובוסים ציבוריים, מערכת המטרו ורכבות למרחקים ארוכים הושעו ללא הגבלת זמן.
מפגשים גדולים וסיורים קבוצתיים הושעו גם הם.
עד 24 בינואר 2020 הוצבו אמצעי הסגר דומים על 15 ערים במחוז חוביי, כולל ווהאן.
ב-27 וב-28 בינואר 2020 העיר השנייה בגודלה במחוז, שיאנגיאנג  סגרה גם היא את תחנות הרכבת שלה והשעתה את כל פעולות המעבורת, לאחר שהשעתה את פעילות שדה התעופה ושירותי האוטובוסים הבין עירוניים מוקדם יותר.
בכך נכנס מחוז חוביי כולו תחת הסגר, פרט למחוז יערות שננג'יה.
ב-25 בינואר אסרו הרשויות על שימוש בכלי רכב פרטיים בווהאן.
רק כלי רכב המובילים אספקה קריטית או כלי רכב לתגובת חירום הורשו לנוע בתוך העיר.ב־26 בינואר הורכבה ועדת מומחים שהופקדה על המניעה ובקרה של התפרצות הווירוס החדש בראשות ראש ממשלת סין, לי קצ'יאנג, שביקר בווהאן כדי להנחות את הטיפול במניעת המגפה.
הוועדה החליטה להאריך את חופשת ראש השנה עד ל-10 בפברואר בניסיון לצמצם את התפשטות המחלה.
הצוות הרפואי התמודד גם הוא עם קושי לנסוע לבתי החולים, כיוון שההליכה ונסיעה בכלי רכב פרטיים נאסרה גם עליהם והם היו מוגבלים לנסיעה במוניות וברכבים שכורים, שהתחמקו מהשירות לאחר שנודע להם על היעד.
בתוך כך עזבו חמישה מיליון אנשים את ווהאן.מלבד חוביי, הוטל עוצר חלקי גם במספר ערים במחוז שינג'יאנג.
בסך כולל נתונים תחת המגבלות כ־60 מיליון בני אדם.
ב־23 בינואר הודיעו השלטונות בסין על הקמת בית חולים שדה לטיפול בחולים בנגיף.
בית החולים שבנייתו הסתיימה ב-2 בפברואר נקרא בית החולים חוושנשאן משתרע על שטח של 25,000 מ"ר ויכול לאכלס כ־1,000 מיטות אשפוז.
ב־25 בינואר הודיעו על הקמת בית חולים שדה נוסף בשם בית החולים ליישנשאן עם 1,600 מיטות אשפוז.
ארגון הבריאות העולמי (WHO) שיבח את מאמצי הרשויות הסיניות בניהול המשבר.
מנכ"ל הארגון, ד"ר טדרוס אדהנום גברייזוס, ציין שהוא מביע אמון במאמציה של סין להשתלט על המגפה וקרא לציבור להישאר רגוע.
ארגון הבריאות העולמי ציין את הניגוד בהתנהלות הרשויות בסין בין מגפת הסארס ב-2003, אז הואשמה הממשלה בהכחשה פומבית שהכשילה את מאמצי המניעה וההכלה, לעומת המשבר הנוכחי בו הממשלה המרכזית "סיפקה עדכונים שוטפים ומנעה פאניקה לקראת חג ראש השנה הסיני".
בהתייחס להחלטת הרשויות המרכזיות להחיל איסור תחבורה בווהאן, ציין הנציג של ארגון הבריאות העולמי גאודן גליאה שההחלטה מהווה "אינדיקציה חשובה מאוד למחויבות להכיל את המגפה במקום המרוכז ביותר שלה", וכינה אותה "חסרת תקדים בהיסטוריה של בריאות הציבור".
הארגון שלח את היועץ הבכיר ברוס איילוורד לסין במטרה ללמוד מקרוב על האירוע.
התנהלות הרשויות זכתה לשבחים גם מצד כמה מנהיגים זרים, בהם נשיא ארצות הברית, דונלד טראמפ, שהודה ב-24 בינואר בחשבון הטוויטר שלו לנשיא סין שי ג'ינפינג בשם העם האמריקני וקבע כי "סין עובדת קשה מאוד על מנת להכיל את הנגיף.
ארצות הברית מעריכה מאוד את המאמצים והשקיפות שלהם.
טראמפ הצהיר ש"הכל יסתדר לטובה".עם זאת, גורמי שלטון מקומיים בווהאן ובמחוז חוביי התמודדו עם ביקורת, מתוך המדינה ומחוצה לה, בגין תקלות וחוסר היערכות בתחילת ההתפרצות.
הטענות כללו חוסרים באספקה רפואית, חוסר שקיפות לעיתונות וצנזורה ברשתות החברתיות בשבועות הראשונים של ההתפרצות.
ב-1 בינואר 2020 חקרה משטרת ווהאן שמונה תושבים בגין "הפצת מידע כוזב".
המשטרה הבהירה מאוחר יותר שהנחקרים רק הוזהרו אך נמנעה ממתן עונשים כמו קנסות או מעצר.
אחד מהנחקרים היה רופא בשם לי ונליאנג שהתריע בפני חבריו לשעבר מבית הספר לרפואה בקבוצת ה-WeChat על הימצאותו של נגיף הקורונה, זאת לאחר שבחן את הדו"ח הרפואי של מטופל עם תסמינים של המחלה.
לי הוזהר על ידי המשטרה בשל הפצת הערכות שגויות והפרעה לסדר הציבורי והוא אולץ לחתום על כתב הודאה בטענות המשטרה.
ב-7 בפברואר 2020 דווח כי לי נפטר לאחר שחלה במחלה בינואר 2020.
מותו עורר זעם ברשת החברתית, שהורחבה למחאה להגברת חופש הביטוי במדינה.
בעקבות האירועים "הוועדה לפיקוח הלאומי", הגוף שאמון לפעול נגד שחיתות בסין, יזמה חקירה בנושאים בהם היה מעורב לי.גורמים מקומיים נוספים ספגו ביקורת על הסתרת עדויות שאישרו כבר בראשית ינואר את העובדה שהמחלה מועברת מאדם לאדם.
ביקורת הופנתה גם כלפי מושל חוביי, וואנג שיאודונג, לאחר שטען במסיבת עיתונאים כי 10.8 מיליארד מסכות פנים מיוצרות מדי שנה במחוז, כאשר המספר המדויק הוא 1.8 מיליון.ב-14 בינואר משטרת ווהאן עיכבה מספר כתבי תקשורת מהונג קונג במשך יותר משעה לאחר שניהלו ראיונות עם חולים בבית החולים ג'ינינטן של ווהאן.
לפי הדיווחים המשטרה לקחה את הכתבים לתחנת משטרה, שם בדקה את מסמכי נסיעתם וחפציהם, ואז ביקשה מהם למחוק קטעי וידאו שצולמו בבית החולים לפני ששחררה אותם.
באמצע ינואר הזהיר ארגון הבריאות העולמי שהנגיף צפוי להדביק רבים בעולם.בסוף פברואר כתב ד"ר טדרוס אדהנום גברייזוס, מנכ"ל הארגון: "אם אתם בני שישים פלוס, או שיש לכם מחלה כרונית לבבית, נשימתית, או סוכרת, אתם נמצאים בסיכון מוגבר להידבקות בווירוס COVID19.
נסו להימנע ממקומות ואזורים בו אתם עלולים לבוא במגע עם אנשים שנושאים את הווירוס".ב־30 בינואר 2020, לאחר שהוכח שהנגיף מועבר מאדם לאדם ובעקבות העלייה במספר המקרים במדינות אחרות, הכריז ארגון הבריאות העולמי על מצב חירום בעקבות התפרצות המחלה.
טדרוס הבהיר כי הגדרת המצב כמצב חירום במקרה זה, אינו "הצבעת אי אמון בסין", אלא בשל הסיכון להתפשטות עולמית, ובמיוחד למדינות רבות עם מערכות בריאות חלשות יותר, אשר אינן מוכנות להתמודד עם הנגיף."החל מינואר 2020 מנהל ארגון הבריאות העולמי, טדרוס אדהנום גברייזוס, התחנן לתרומות בסך 675 מיליון דולר כדי לסייע לארגון להתמודד עם הנגיף וכדי לסייע למדיניות עניות לעצור את התפרצות הנגיף בתחומן.
בשלב ראשון ההפצרות לא הועילו הרבה, והארגון קיבל תרומות בסך 54 מיליון דולר, (כולל 37 מיליון שהתקבלו בתחילת מרץ ממשלת ארצות הברית), עד לתחילת מרץ שבה התרחשה קריסה בבורסות.
ב-3 במרץ הודיע הבנק העולמי על שחרור מהיר של 12 מיליארד דולר לעצירת הנגיף במדינות עניות, וקרן המטבע העולמית הודיעה על הקצאת קרנות בסך 50 מיליארד דולר לתמיכה במדינות מתפתחות ועניות, במאמץ למנוע פגיעה בכלכלה העולמית.
ב-11 במרץ הכיר ארגון הבריאות העולמי בהתפשטות הנגיף כמגפה עולמית
ב-4 בפברואר 2020 הוטל הסגר של 14 ימים על דיימונד פרינסס שעגנה במים הטריטוריאליים של יפן, לאחר שנמצאו באונייה 10 מקרי הידבקות בנגיף.
לאחר הטלת ההסגר מספר הנדבקים עלה בהדרגה והגיע עד 19 בפברואר ל-621.
החולים הוצאו מהאונייה לטיפול בעוד יתר הנוסעים אולצו להישאר.
ההסגר הוסר לאחר שבועיים.
הסגר הוטל על אוניית תענוגות נוספת בהונג קונג לאחר שגם בה נמצאו מקרי הידבקות בנגיף.ב-20 במרץ דווח על גל התפשטות נוסף בדרום קוריאה.
במסגרת הצעדים למאבק בהתפשטות הנגיף נסגרו הגבולות עם הרפובליקה העממית של סין ובכל נמלי התעופה במדינה הוצבו אנשי השירות הפדרלי לפיקוח בתחום הגנת זכויות הצרכן שפועלים לבדוק כל מי שנוחת במדינה ולוודא שאינו נשא של הנגיף.
הוטלה הוראת כניסה לבידוד לכל המבקרים מחוץ למדינה בייחוד במדינות הנגועות.
ב-9 במרץ המשרד הודיע כי נרשמו בסך הכל 20 מקרי הידבקות בנגיף ברוסיה (2 אזרחי סין שהחלימו, סטודנט איטלקי, אזרחים רוסיים שהיו באיטליה ורוסים שהוחזרו מהספינה Diamond Princess).
ב-12 במרץ 2020 נודע כי מספר הנדבקים ברוסיה הגיע ל-34 איש, במוסקבה הוטלה בשל כך מגבלה על התקהלות של 5,000 איש ויותר עד ל-10 באפריל מה שהטיל מגבלות על קיום משחקי ליגת העל הרוסית בכדורגל בעיר מוסקבה.
ערכים מורחבים – התפרצות נגיף הקורונה בסלובניה, התפרצות נגיף הקורונה באלבניה
גאורגיה הטילה איסור על איטלקים וסינים לבקר במדינה ונקטה בצעדי מנע נוספים.
במהלך מרץ דווח על ישראלית תושבת דימונה נשאית קורונה שחזרה מחופשה בבולגריה ובילתה במועדון בבאר שבע.
ב-8 במרץ דווח על 4 חולים מאומתים בבולגריה צליינים יוונים שביקרו בישראל גרמו להתפרצות בבית לחם.
ב-12 במרץ אחד התיירים נפטר ביוון.
כן דווח במדינה על כ-100 חולים בנגיף.
ערכים מורחבים – התפרצות נגיף הקורונה באיטליה, התפרצות נגיף הקורונה בספרד, התפרצות נגיף הקורונה באלבניה
מספר המתים באיטליה עבר באמצע מרץ את מניין המתים מהמגפה בסין.
בריטניה בחרה במדיניות של בידוד של אוכלוסיית הסיכון בלבד לצד המשך חיי שגרה.
מספר הבדיקות בגרמניה עבר את מספר הבדיקות בקוריאה.[דרוש מקור]בצרפת, איטליה וגרמניה הוטלו תקנות לשעת חירום.
ניס הפכה לעיר הראשונה באירופה עליה הוטל סגר וכן נרשם מחסור חמור במסכות לצוות הרפואי.
ערך מורחב – התפרצות נגיף הקורונה בקפריסין
איראן הפכה למוקד התפרצות משמעותי עם כ-17 אלף מבודדים וכ-5 אלף מתים.[דרוש מקור]בלבנון החלה התפרצות בעקבות נשאית שהגיעה מאיראן.[דרוש מקור]ב-20 במרץ, ירדן הטילה סגר.
בשטחי הרשות הפלסטינית הוטל סגר על בית לחם בעקבות ביקור של קבוצת צליינים נשאי קורונה מיוון.
ערך מורחב – התפרצות נגיף הקורונה בישראלבפברואר 2020 התגלו לראשונה חולים בישראל.
משרד הבריאות קבע הנחיות למניעת הדבקה בנגיף ולהאטת התפשטותו, החל מבידוד ביתי לשבים ממדינות שבהן התפשט הנגיף ולכל מי ששהו די זמן בקרבת נדבקים.
משרד הביטחון נערך להתמודדות בצה"ל.
המגפה הביאה למשבר כלכלי חמור, לירידה חדה בבורסות בעולם ולעלייה ניכרת באבטלה.
היא הביאה לשינוי משמעותי באורחות חיי היום יום של מיליארדי אנשים ברחבי העולם.
המדינה הראשונה שהושפעה מהמגפה הייתה סין.
התיירות בסין נפגעה; חלק מהחומה הגדולה של סין נסגר למבקרים וכך גם חלק מאתרי התיירות.
חגיגות השנה החדשה בסין, שהיו אמורות להתקיים בימים אלו, בוטלו.
ב-4 בפברואר הודיעה מקאו על סגירת בתי הקזינו בה לשבועיים.
רשת הילטון סגרה זמנית קרוב ל-150 מלונות בסין.
בסוף ינואר סגרה רוסיה את כל גבולותיה עם סין.חברות תעופה רבות ביטלו את טיסותיהן לסין, ועם התפשטות המגפה בעולם בוטלו טיסות רבות ליעדים שבהם נמצאו חולים במגפה.
איגוד חברות התעופה יאט"א העריך שבעקבות התפשטות הנגיף חברות התעופה בעולם יפסידו הכנסות של בין 63 ל-113 מיליארד דולר.
בישראל אל על הודיעה על כוונה לפטר כ-1,000 עובדים בשל משבר תזרימי, וחברות לופטהנזה וריאנאייר הפסיקו את טיסותיהן לישראל למשך מספר שבועות.
חברות ביטוח הודיעו על הפסקה של מכירת פוליסות שונות לביטול נסיעות בינלאומיות.פעמים אחדות עוכבו אוניות תענוגות על אלפי נוסעיהן, לאחר שנתגלו בהן חולים בנגיף או שעלה חשד לכך.
אירועים אלה, ובפרט הבידוד שנכפה על נוסעי "דיימונד פרינסס", הביא לביטול הזמנות ולביטול הפלגות של שייט תענוגות.אספקת רכיבים המיוצרים בסין נפגעה, ושיבשה פעילות במפעלים במדינות אחרות המתבססים על רכיבים אלה.אספקת מוצרים שהוזמנו מסין דרך אתרי אינטרנט סיניים נפגעה.
בעקבות המגפה דווחו ברחבי העולם מקרים רבים של שנאת זרים וגזענות כלפי בני אדם ממוצא אסייתי.
התפשטות הנגיף למדינות רבות הביאה לירידות שערים בבורסות העולם.
בתחילת מרץ 2020 גיבשה קרן המטבע העולמית חבילת סיוע בסכום של 12 מיליארד דולר למדינות עניות, והקונגרס האמריקאי הסכים על תוכנית סיוע של 7.7 מיליארד דולר.
הבנקים הגדולים בארצות הברית ביקשו מהממשל הקלות רגולטוריות כדוגמת הורדת דרישת הלימת הון, והעברת הלוואות בריבית נמוכה מהבנק הפדרלי.על פי דיווחים של נאס"א - חלה הפחתה משמעותית בזיהום האויר מעל סין, כפי הנראה עקב ההאטה הכלכלית שהביאה עמה ההתפרצות.
מחקרים נוספים הראו כי צמצום התחבורה והעבודה הובילו להפחתה משמעותית בזיהום האוויר ובפליטת פחמן דו-חמצני ברחבי העולם – למשל, בסין, באיטליה ובארצות הברית.
מחשש להדבקה בוטלו אירועים המוניים, ובהם:
ועידת Mobile World Congress שתוכננה להיערך בפברואר 2020 בברצלונה.
התפשטות הנגיף לאיטליה הובילה לביטול אירועי קרנבל המסכות בוונציה.
בסוף פברואר הוצאו תלמידי בתי הספר ביפן לחופשה מוקדמת שתימשך עד אפריל.
ערב הסעודית אסרה על זרים את העלייה לרגל למכה.
כנס 2020 APS March Meeting בדנבר, קולורדו, שתוכנן ל-2 במרץ בהשתתפות יותר מ-10,000 פיזיקאים מרחבי תבל, בוטל בהתראה של יום אחד.
חברת פייסבוק הודיעה על ביטול כנס המפתחים השנתי שלה, שתוכנן להתקיים ב-5–6 במאי בסן חוזה, קליפורניה.
גם חברת גוגל הודיעה על ביטול כנס המפתחים השנתי שלה, Google I/O.
כאמצעי למניעת הדבקה הודיעו מדינות רבות על הפסקת לימודים, וזו כללה בתחילת מרץ כ–300 מיליון תלמידים.
חברות שונות אפשרו לעובדיהן לעבוד מהבית, כאשר תפקידם מאפשר עבודה סדירה מהבית.
תחרות האירוויזיון 2020 שהייתה אמורה להתקיים בחודש מאי ברוטרדם שבהולנד, ותחרות האירוויזיון למוזיקאים צעירים 2020 שהייתה אמורה להתריים בחודש יוני בזאגרב שבקרואטיה בוטלו.
בעקבות ההגבלות על התקהלות של אנשים רבים במקום אחד, נערכו מספר משחקים ללא קהל, אך עד אמצע מרץ השביתו רוב הליגות הבכירות את המשחקים.
יורו 2020 שתוכנן לקיץ נדחה באופן רשמי ל-2021, בין השאר בעקבות העובדה שלא הושלמה זהות כל העולות, ומשחקי המוקדמות שנותרו לא יכלו להתקיים.
עם זאת, מארגני אולימפיאדת טוקיו (2020) הודיעו שהאולימפיאדה צפויה להיערך כמתוכנן.
מפה אינטראקטיבית בעברית של תפוצת המחלה והחלמה ממנה
בת-שבע גוטסמן, דנה פלורנטין, וירוס הקורונה: תשובות לשאלות הבוערות, באתר שירותי בריאות כללית
ד"ר דרור בן ניר, הנגיף הטוען לכתר, מדע גדול: בקטנה, ‏2 בפברואר 2020
מעקב קורונה - כמה חלו, כמה מתו, כמה החלימו, באתר הארץ
אנה ריבקין, ‏איך מונעים את התפשטות הקורונה?, במדור "מדע במבט-על" באתר של מכון דוידסון לחינוך מדעי, 18 במרץ 2020
קורונה (נגיף)
נגיפי קורונה (באנגלית: Coronaviruses) הם נגיפי RNA המשתייכים לתת-המשפחה Orthocoronavirinae שבמשפחת Coronaviridae.
נגיפי קורונה מהווים גורם שכיח לתחלואה זיהומית ביונקים, זוחלים ובעופות.
באדם, הנגיפים מחוללים בדרך כלל זיהום קל בדרכי הנשימה העליונות או במערכת העיכול.
לעיתים נדירות עלולה להופיע תחלואה נשימתית קשה, בעיקר בקרב חולים מדוכאי חיסון.
נגיפי הקורונה מועברים מאדם לאדם בעיקר באמצעות מגע ישיר עם הפרשות חולים, או העברה טיפתית - אך תיתכן גם העברה אווירנית[דרוש מקור].
השם "קורונה", שמשמעותו בלטינית כתר או הילה, ניתן להם בשל המראה האופייני של הנגיפים תחת מיקרוסקופ אלקטרונים, היוצרים תמונה שמזכירה כתר מלכותי, או את הילת השמש.
אין עדיין תרופה או חיסון מאושרים ובדוקים לשימוש כנגד הנגיפים הללו, אך מתבצעים ניסיונות לפיתוח חיסון או תרופה.
לנגיפי קורונה גנום ליניארי לא מקוטע, חד-גדילי חיובי (גדיל קריא; נגיפי (+)ssRNA).
הגנום ארוך יחסית לנגיפי RNA, ומכיל בסביבות 30,000 בסיסים.
הגנום כולל 5' Cap ו-3' poly (A) tail, מה שמאפשר תרגום ישיר של ה-RNA לחלבוני רפליקאז, הנחוץ לשכפול ה-RNA.
לוויריונים מבנה עגול בעל קוטר של כ-125 ננו-מטר, עם זיזים (spikes), בצורה המזכירה קרני שמש - מה שהקנה לנגיפים אלה את שמם.
בוויריוני קורונה ארבעה מבנים חלבוניים עיקריים: זיזים, ממברנה, מעטפת ונוקליאוקפסיד בעל מבנה ספירלי שאינו אופייני לנגיפי (+)ssRNA.
תת-המשפחה Orthocoronavirinae מתחלקת לארבעה סוגים:
יש מקרים שבהם נגיפי קורונה עוברים מבעלי חיים לבני אדם.
ידועים שבעה זנים הפוגעים בבני אדם:
Human coronavirus 229E (HCoV-229E)  - גורם להצטננויות.
Human coronavirus OC43 (HCoV-OC43)  - כמו הקודם, גם נגיף זה גורם להצטננויות, ולעיתים נדירות עלול לגרום גם לדלקת ריאות או לברונכיוליטיס.
SARS-CoV (המכונה סארס) - התגלה בשנת 2002 בסין וממנה עברה המחלה לאירופה ולצפון אמריקה.
דווח על יותר מ-8,000 חולים, 774 מהם מתו.
Human coronavirus NL63 (HCoV-NL63)  - התגלה בשנת 2004 בהולנד וגורם למחלות נשימתיות, שעלולות להיות מסוכנות אצל תינוקות ואנשים בסיכון.
Human coronavirus HKU1 (HCoV-HKU1)  - התגלה בשנת 2005 בהונג קונג.
MERS-CoV - התגלה בשנת 2012 בערב הסעודית, מספר המקרים הכולל בהתפרצות הראשונה של הנגיף הגיע לכ-894 עם כ-355 מקרי מוות.
SARS-CoV-2 - התגלה בשנת 2019 בסין, גורם למחלת נגיף קורונה 2019 (COVID-19), נודע במגפת הקורונה (2019–2020) נדבקו בו מאות אלפים ומתו ממנו יותר מעשרת אלפים.
קורונה, באתר NCBI (באנגלית)
ההשפעה של התפרצות נגיף קורונה 2019-20 על המוזיקה
התפרצות נגיף קורונה 2019-20 השפיעה באופן בלתי הפיך על עולם המוזיקה.
בעקבות המגיפה, ביטלו מוזיקאים בכל רחבי העולם מאות מופעים שונים, תוך שבוטלו מאות אירועי מוזיקה, טקסי פרסים, פסטיבלים וכדומה.
בעקבות התפרצות נגיף הקורונה, אלפי הופעות סביב כל רחבי העולם בוטלו, תוך שמוזיקאים רבים דחו וביטלו את סיבובי ההופעות שלהם.
בעקבות גל השריפות באוסטרליה, היה ניסיון לקיים מעין אירוע מוזיקה הנקרא "Fire Fight Australia - Concert for National Bushfire Relief".
באירוע הייתה צריכה להופיע הזמרת-יוצרת האמריקאית מיילי סיירוס, ביחד עם ליל נאס X, הוורוניקז ומוזיקאים נוספים.
האירוע היה צריך להתקיים ב-13 במרץ 2020, אך סיירוס הודיעה שלושה ימים לפני כי:
לאחר שסיירוס ביטלה את הגעתה, פורסם מטעם הגורמים האחראים על האירוע כי: "אנו מאוד מאוכזבים מכך שמיילי סיירוס ביטלה את הגעתה לאירוע וכתוצאה מכך, אנו נאלצים להודיע בצער רב כי אירוע ה-"Fire Fight Australia - Concert for National Bushfire Relief", שהיה צריך להתקיים באצטדיון לייקסייד שבמלבורן, ביום שישי ה-13 במרץ, כבר לא יתקיים".
תחרות הזמר של האירוויזיון לשנת 2020 הייתה אמורה להיות ההפקה ה-65 של התחרות מטעם איגוד השידור האירופי.
התחרות הייתה אמורה להתקיים ברוטרדם, הולנד, לאחר זכייתה של הולנד באירוויזיון 2019, שנערך בתל אביב, ישראל, עם השיר "Arcade" בביצוע של דאנקן לורנס.
הייתה זו אמורה להיות הפעם החמישית בה הולנד מארחת את התחרות, ההפקה האחרונה הייתה בתחרות של 1980, ואירוע האירוויזיון הראשון שהתארח במדינה מאז תחרות אירוויזיון הילדים 2012.
התחרות הייתה צריכה להיערך באהוי רוטרדם; התאריכים היו אמורים להיות 12 במאי, 14 במאי ו-16 במאי.ב-18 במרץ 2020, הודיע איגוד השידור האירופי על ביטול התחרות בשל התפשטות מגפת הקורונה.
לאחר שהראפרית האמריקאית קארדי בי לקחה הפסקה מעולם המוזיקה מאז הוציאה את השיר "Writing on the Wall", בספטמבר 2019, הוחלט כי את סינגל החזרה שלה היא תוציא במרץ 2020.
בהמשך, פרסמה קארדי בי בשבוע צאתו של הסינגל, כי היא נאלצת לדחות את תאריך היציאה שלו בעקבות הנגיף, תוך שלא פרסמה תאריך חלופי.
בינואר 2020, הודיעה הזמרת-יוצרת אלישה קיז, כי את אלבום האולפן השביעי שלה Alicia, היא תוציא ב-20 במרץ באותה השנה.
ביום צאתו המקורי של האלבום, הודיעה קיז ברשתות החברתיות כי היא מצטערת לבשר על כך שהיא דוחה את האלבום בעקבות הנגיף גם כן.
בנוסף לכך, היא דיווחה כי האלבום יופץ ב-15 במאי 2020.
טקס פרסי ג'ונו הידוע, שמתקיים כל שנה מאז שנת 1970, בוטל בעקבות נגיף הקורונה.
באותו הטקס תוכננה הזמרת-יוצרת ג'אן ארדן להתווסף להיכל התהילה של המוזיקאים הקנדיים, אך הדבר נדחה גם כן.
כמו כן, פורסמו המועמדויות אך הזוכים טרם פורסמו.
הייתה זו הפעם הראשונה מאז שנת 1988, בה לא התקיים הטקס.
פסטיבל "South by Southwest", שמתקיים כל שנה, היה אמור להתקיים בין ה-13 במרץ ל-22 במרץ 2020, אך בוטל באופן רשמי ב-6 במרץ בעקבות התפרצות נגיף הקורונה.
ראש עיריית העיר אוסטין, סטיב אדלר, הודיע על ביטול הפסטיבל בשנת 2020 והכריז גם על מצב חירום מקומי.
הדבר גרר תגובות רבות בכלי התקשורת, תוך שהיו ניסיוניות לקיים את האירוע כמתוכנן.
במהלך הניסיונות לקיים את הפסטיבל כמתוכנן, החלו חברות תקליטים וארגונים רבים לבטל את השתתפותם בפסטיבל, כולל טוויטר, פייסבוק, Vevo, אינטל, מאשאבל, יוניברסל מיוזיק גרופ, אמזון, אנטרטיינמנט ויקלי, טיקטוק, SAP, נטפליקס, אפל, Indeed.com, וורנר מדיה, וושינגטון פוסט, ו-IBM.
בנוסף, רבים מנוכחי הפסטיבל כמו ביסטי בויז, אוזי אוסבורן וטרנט רזנור ביטלו את הגעתם גם כן.בהמשך, פורסם כי פסטיבל קואצ'לה, שנחשב לאחד מפסטיבלי המוזיקה הגדולים ביותר בעולם לא יתקיים כמתוכנן, אלא ידחה לתאריך מאוחר יותר.
בפסטיבל היו צריכים להופיע רייג' אגיינסט דה מאשין, טראוויס סקוט ופרנק אושן.
במקור, הפסטיבל היה צריך להתקיים ב-10-12 באפריל וב-17-19 באפריל, אך ב-10 במרץ הודיעה אנשוץ אנטרטיינמנט גרופ כי הפסטיבל יתקיים באוקטובר 2020.
ההחלטה התקבלה בעקבות ההתפשטות של הנגיף ברחבי העולם והפסטיבל צפוי להתקיים ב-9-11 באוקטובר וב-16-18 באוקטובר באותה השנה.ב-4 במרץ, 2020, קראו ראש עיריית מיאמי פרנסיס סוארס והמפכ"ל ג'ו קרולו לבטל את פסטיבל אולטרה מיוזיק, בגלל חששות סביב התפרצות נגיף הקורונה ובעקבות כך שמדובר באירוע הומה אדם.
בהמשך, הוכרז מצב חירום בפלורידה לאחר שאושרו שני מקרי הידבקות במחוז מאנאטי ובמחוז הילסבורו.
בסמוך לכך, הודיע סוארס כי יתכן והפסטיבל יבוטל וכי בכוחו לעשות זאת.
בהמשך לכך, הודיע הנציב מנולו רייס בעיתון המקומי "מיאמי הראלד" כי בעקבות פגישה בין מארגנים ופקידים מקומיים, אולטרה מיוזיק והעיר עצמה הסכימו לבטל את הפסטיבל, תוך שהביטול הרשמי התפרסם ב-6 במרץ 2020.
אירוע דומה שהיה צריך להתקיים באבו דאבי בחסות אולטרה מיוזיק, בוטל גם כן.
בסמוך לכך, פורסם שגם הפסטיבל מונה פומה האוסטרלי יתבטל ויתקיים מחדש החל משנת 2021.בשנת 2009, נוסד פסטיבל מוזיקה חדש בשם שבוע המוזיקה של טאלין, שמתקיים כל שנה בטאלין, אסטוניה.
בתחילת מרץ 2020, פורסם כי "כהחלטה משותפת של הצוות והאחראים על שבוע המוזיקה של טאלין (TMW), הוחלט לדחות את הפסטיבל, שהיה אמור להתקיים ב-25-29 במרץ, בגלל סיכונים הקשורים להתפשטות נגיף הקורונה.
זאת על סמך המלצה שפרסמה מועצת הבריאות באסטוניה.
התאריך החדש נכון למרץ 2020, הוא ב-26-30 באוגוסט".
גם את פסטיבל המוזיקה האוסטרי סנואו-בומבינג, נאלצו לבטל לאחר שממשלת אוסטריה קבעה כי הוא לא יתקיים כפי שתוכנן.בדומה לעשרות פסטיבלים אחרים, גם את אחד מפסטיבלי הקאנטרי הגדולים בעולם C2C: Country to Country, החליטו לבטל.
הייתה זו הפעם הראשונה בהיסטוריה שהפסטיבל בוטל.
בסמוך לביטול פסטיבל הקאנטרי, נודע כי פסטיבל ה-Melt!
מבוטל גם כן.
בארגנטינה מתקיים פסטיבל ה-Lollapalooza, אחת לשנה.
בשנת 2020, נודע כי הוא נדחה לנובמבר באותה השנה.
גם את פסטיבל ה-Tomorrowland Winter נאלצו לבטל ועל כך הכריזו ב-5 במרץ 2020.
בנוסף, הוכרז כי פסטיבל ה-Big Ears בוטל והדבר גרר תגובות מצד מוזיקאים וארגונים שונים.
בפסטיבל Stagecoach תכננו להופיע שלל אמני קאנטרי שונים כמו קארי אנדרווד, ליל נאס X ובילי ריי סיירוס, אך ברגע האחרון הוחלט לדחות אותו לאוקטובר באותה השנה.
ה-BBC רדיו הודיעו כי "לאחר שיקול דעת קפדני, פסטיבל BBC Radio 1's Big Weekend, מבוטל לאלתר".
בעקבות התפרצות נגיף הקורונה, אלפי הופעות סביב כל רחבי העולם בוטלו, תוך שמוזיקאים רבים דחו וביטלו את סיבובי ההופעות שלהם.
בספטמבר 2019, יצאה הזמרת-יוצרת מדונה לסיבוב ההופעות האחד עשר שלה, "Madame X Tour".
סיבוב ההופעות התקיים כמתוכנן, אך במרץ 2020, פרסמה כי את ההופעות שהייתה צריכה לקיים בפריז, צרפת ב-10 וב-11 במרץ, היא נאלצת לבטל בעקבות נגיף הקורונה.
הלהקה מארון 5 פרסמה כי את ההופעות שהייתה צריכה לקיים במסגרת סיבוב ההופעות שלה "2020 Tour", היא תבטל גם כן.
בנוסף, פורסם כי הלהקה קיס תאלץ לבטל כמה מההופעות שתכננה לקיים במסגרת סיבוב ההופעות "End of the Road World Tour".
בסמוך לכך, פרסמה הזמרת פופי כי היא דוחה את כל סיבוב ההופעות השלישי שלה, "I Disagree Tour".
זאת תוך שאדם גרין הודיע שהוא מבטל את סיבוב ההופעות שלו, ואליו הצטרפה מריה קארי שהודיעה כי את ההופעה שתכננה לקיים בהוואי במרץ 2020, היא תדחה לנובמבר 2020.
היא הוסיפה ואמרה "עצוב לי מאוד להודיע שההופעה שלי נידחת לנובמבר".כבר בפברואר 2020, פרסם הזמר-יוצר חאליד, כי הוא ידחה תשע מתוך ההופעות שלו שהיו צריכות להתקיים במסגרת סיבוב ההופעות "Free Spirit World Tour", לתאריך שטרם נודע.
בתחילת מרץ 2020, פרסם המוסד ללא כוונות רווח "Fort Hood USO", כי ההופעה של הזמרת סיארה שנועדה לעזור לו לגייס כספים תידחה מחוסר ברירה.
הלהקה פרל ג'אם פרסמה כי כל 17 ההופעות שיועדו להתקיים באמריקה הצפונית במסגרת סיבוב ההופעות "Gigaton Tour", בוטלו עד להודעה חדשה.
בסמוך לכך, פרסמה הלהקה גאנז אנד רוזס כי ההופעה שהייתה צריכה להתקיים ב-18 במרץ 2020 בקוסטה ריקה, תבוטל.
שתי הלהקות גרין דיי ופול אאוט בוי הודיעו כי את כל ההופעות שהיו צריכות לקיים ביבשת אסיה במסגרת סיבוב ההופעות "Hella Mega Tour", הן נאלצות לבטל.
אליהן הצטרפה הזמרת הלסי, שנאלצה לבטל את הופעתה בשווייץ, שהייתה צריכה להתקיים במסגרת סיבוב ההופעות "Manic World Tour".
גם הלהקה מיי כמיקל רומנס פרסמה כי היא תצטרך לבטל ולדחות חלק מההופעות שנכללות בסיבוב ההופעות "My Chemical Romance Reunion Tour".
הלהקה פנטטוניקס פרסמה כי היא תדחה עשרות הופעות שהיו צריכות להתקיים במסגרת סיבוב ההופעות "Pentatonix: The World Tour", לתאריך שטרם נודע.
הזמר אדם למברט שיצא לסיבוב ההופעות "The Rhapsody Tour", ביחד עם קווין הודיע כי ההופעה שהייתה צריכה להתקיים ב-26 במאי 2020 בצרפת, תידחה.
ב-12 במרץ, פרסם הצמד דן + שי כי הוא נאלץ לדחות את לג האביב שהיה צריך להתקיים במסגרת סיבוב ההופעות "The (Arena) Tour".
באותו היום הודיעה הזמרת שר כי היא מבטלת את ההופעה שהייתה צריכה להתקיים ב-18 במרץ במסגרת סיבוב ההופעות "Here We Go Again Tour".
ב-13 במרץ, נאלצה להודיע הזמרת-יוצרת בילי אייליש, כי היא תצטרך לדחות את כל הלג הראשון של סיבוב ההופעות השלישי שלה "Where Do We Go?
World Tour", שתוכנן להתקיים באמריקה הצפונית.
באותו היום פרסמה הזמרת-יוצרת לנה דל ריי כי גם היא נאלצת לדחות כמה מההופעות שנכללות בסיבוב ההופעות החמישי שלה "The Norman Fucking Rockwell!
אל אייליש ודל ריי הצטרפה הזמרת-יוצרת טיילור סוויפט שהודיעה כי ההופעה שהייתה צריכה לפתוח את סיבוב ההופעות השישי שלה "Lover Fest", מבוטלת לאלתר.
ב-14 במרץ, הודיעה הזמרת קלי קלרקסון כי את הלג הראשון של רצף ההופעות שלה "Kelly Clarkson: Invincible", היא תיאלץ לדחות לתאריך אחר.
באותו היום הודיע זמר הרוק אליס קופר כי הוא עוצר את סיבוב ההופעות שלו עד להודעה חדשה.
כמו כן, הודיעו האיגלס כי ההופעה שהיו צריכים לקיים ב-17 במרץ 2020 בארצות הברית, במסגרת סיבוב ההופעות "Hotel California 2020 Tour", תידחה.
הזמרת הוולשית בוני טיילר, פרסמה כי את ההופעות שתכננה לקיים במסגרת סיבוב ההופעות שלה "Between the Earth and the Stars Tour", היא תצטרך לדחות בעקבות נגיף הקורונה.
אליה הצטרף הזמר לואי טומלינסון שהודיע כי את ההופעה שהיה צריך לקיים במסגרת סיבוב ההופעות הראשון שלו "Louis Tomlinson World Tour" באיטליה, הוא יבטל לאלתר.אל טיילר וטומלינסון הצטרפה הלהקה המי, שנאלצה לפרסם כי את כל עשרות ההופעות שתכננה לקיים בממלכה המאוחדת ואירלנד במסגרת סיבוב ההופעות "Moving On!
Tour", היא תאלץ לבטל, ובאותו הזמן גם הזמרת מייבל הודיעה כי לא תוכל להמשיך לקיים את סיבוב ההופעות הראשון שלה, "High Expectations Tour".
בישראל דחתה הזמרת-יוצרת ירדנה ארזי את ההופעה שלה שיועדה להתקיים בהיכל התרבות, בכמה חודשים מהתאריך המקורי.
בהמשך, ביטלה הזמרת שרית חדד את סיבוב ההופעות החורפי שלה "הופעות חורף 2020", תוך שהודיעה על כך ב-12 במרץ 2020.
גם הזמרת-יוצרת נסרין קדרי פרסמה כי את ההופעה שתכננה לקיים בהיכל מנורה מבטחים, היא תאלץ לדחות.
בסמוך לכך, הודיעה הזמרת-יוצרת עלמה זהר כי היא מבטלת את ההופעה שתכננה לקיים בצוותא תל אביב.
הזמר-יוצר הקולומביאני מאלומה יצא בשנת 2019 לסיבוב ההופעות השלישי שלו "11:11 World Tour", תוך שהודיע כי גם בשנת 2020 ימשיך סיבוב ההופעות להתקיים.
במרץ 2020, נאלץ להודיע ברשת החברתית אינסטגרם כי את כל עשרות ההופעות שתכנן לקיים באירופה, הוא נאלץ לדחות לתאריכים אחרים.
להקת הבנים BTS שפרסמה בתחילת מרץ 2020, את תארכי ההופעות של סיבוב ההופעות "Map of the Soul Tour", נאלצה לפרסם כמה ימים לאחר מכן כי את כל ההופעות שתכננה לקיים בקוריאה הדרומית היא תבטל.
הזמרת-יוצרת הקנדית אבריל לאבין הודיעה כי כל עשרות ההופעות שהיו צריכות להתקיים במסגרת סיבוב ההופעות "Head Above Water Tour", מבוטלות.
ב-13 במרץ 2020, נאלצה סלין דיון לפרסם כי עשרות הופעות שתכננה לקיים במסגרת סיבוב ההופעות העולמי שלה "Courage World Tour", יידחו בעקבות נגיף הקורונה.
בסמוך לכך, הודיע הזמר מייקל בובלה כי הוא דוחה את כל ההופעות שהיו צריכות להתקיים בארצות הברית במסגרת סיבוב ההופעות "An Evening with Michael Bublé", בין ה-17 במרץ ועד ה-5 באפריל באותה השנה.ב-7 במרץ 2020, נחשף כי מכירות הכרטיסים של ג'סטין ביבר בסיבוב ההופעות שלו "Changes Tour", דלות מאוד, תוך שהאשימו את נגיף הקורונה בכך.
כבר באותו היום פורסם כי במקום להופיע באצטדיונים, יופיע ביבר בזירות קטנות במקום.
עוד פורסם כי תשע מההופעות שהיו צריכות להתקיים באצטדיונים באמריקה הצפונית, יתקיימו בזירות.
ב-12 במרץ 2020, פרסמה הזמרת-יוצרת טובה לו ברשתות החברתיות כי היא לא תוכל לצאת לסיבוב ההופעות השלישי שלה "Sunshine Kitty Tour", תוך שהיא הודיעה כי היא תצטרך לדחות את כל עשרות ההופעות הנכללות בו לספטמבר באותה השנה.
התפרצות נגיף קורונה-ווהאן
סיבובי הופעות שבוטלו בעקבות התפרצות נגיף קורונה-ווהאן
סיבובי הופעות שנדחו בעקבות התפרצות נגיף קורונה-ווהאן
התפרצות נגיף הקורונה בגינאה
מגפת הקורונה התפשטה לגינאה ב-13 במרץ 2020, אז דווח על המקרה הראשון המאושר של הנגיף.
אזרח בלגי שעובד במשלחת של האיחוד האירופי בגינאה נמצא נושא את נגיף הקורונה.
התפרצות נגיף הקורונה בגינאה המשוונית
מגיפת הקורונה בגינאה המשוונית פרצה ב-14 במרץ 2020, לאחר אישה בת 42 שחזרה לגינאה המשוונית ממדריד אובחנה חיובית לנגיף.
ב-18 במרץ, אושרו בסך הכל 4 מקרים.
כל המקרים היו מהטיסה בין יבשתית.ב-19 במרץ, אושרו 2 מקרים חדשים ובסך הכל אושרו 6 מקרים.
מקרה חדש אחד היה גבר פורטוגזי בן 46, שנכנס לטיסה הבין-יבשתית; המקרה השני היה גבר ספרדי בן 68, שנכנס בטיסת אייר פראנס.
התפרצות נגיף הקורונה בקוריאה הצפונית
התפרצות נגיף הקורונה בקוריאה הצפונית התרחשה במקביל להתפרצותו במדינות אחרות באסיה בתחילת 2020, ומאוחר יותר באירופה ואמריקה.
בהיותה של קוריאה הצפונית מדינה מסוגרת וחסרת תקשורת חופשית, מעט מאוד ידוע על היקף ההתפרצות במדינה זו.
המשטר בצפון קוריאה פתח בקמפיין הסברה בקרב התושבים, המעודד אותם לשמור על הגיינה וניקיון.
דיפלומטים זרים הוגבלו למגוריהם, וגבולות המדינה נסגרו.
זרים המגיעים למדינה הושמו בבידוד לתקופה של 30 יום.
בדיקות מדלת-לדלת נערכו לאזרחים.דיווחים בתקשורת הדרום קוריאנית טוענים שמספר מקרי מוות ומספר הידבקויות כתוצאה ממחלת COVID-19 אירעו בקוריאה הצפונית, ואף שהחולה הראשון הוצא להורג בידי המשטר, מכיוון שעזב את הבידוד והגיע למרחצאות ציבוריות.
דיווח אחד העריך שכ-180 מחיילי צבא קוריאה הצפונית נפטרו כתוצאה מנגיף הקורונה, ועל מפקדי יחידות בצבא הוטלה אחריות לוודא שמירה על נהלים למניעת התפשטות המחלה, וכי הם יענשו במקרה מוות של חייל ביחידתם.ב-13 במרץ העריך גנרל רוברט אברמס, מפקד הכוחות האמריקניים המוצבים בקוריאה הדרומית, בראיון לעיתונאים, שהוא בטוח למדי שקוריאה הצפונית לא חמקה מהתפרצות הנגיף.
לדבריו, צבא הצפון הפסיק את אימוניו למשך חודש, והפסיק את כל הטיסות הצבאיות למשך 24 ימים, אך לאחר מכן אלה חודשו.הממשל הצפון-קוריאני הודיע ש-2,590 אזרחים, אשר הושמו בבידוד כפוי, שוחררו ב-19 במרץ, ורק שלושה אזרחים זרים נותרו בבידוד.
התפרצות נגיף הקורונה בגאנה
מגפת הקורונה (2019–2020) התפשטה לגאנה ב-12 במרץ 2020.
מקרה ההידבקות הראשון בגאנה פורסם ב-12 במרץ 2020.
ב-11 במרץ 2020, העמיד שר האוצר, קן פורפי-אטטה, את התקציב השנתי שעומד על כ-100 מיליון דולר, לצורכי שיפור המדינה וזאת במטרה להיות ערוכים לבואו של נגיף הקורונה למדינה, תוך ניסיון התמודדות עמו.גאנה דיווחה על שני מקרי ההידבקות הראשונים בה ב-12 במרץ 2020.
שני המקרים היו בקרב אנשים שחזרו למדינה מנורווגיה וטורקיה.
כמה ימים לאחר מכן, עלה מספר הנדבקים לשישה בסך הכול, תוך שפורסם כי יש מקרה חשוד נוסף במדינה.
בעקבות כך, הוכרז על מצב חירום במדינה, תוך שהגבולות שלה נחסמו למעבר.ב-17 במרץ, דווח על מקרה ההידבקות השביעי במדינה אשר קרה באזור אקרה רבתי.
שלושה ימים לאחר מכן, עלה מספר הנדבקים במדינה ל-16.בשעה 21:00 פנה נשיא גאנה ננה אקופו-אדו לאומה והודיע על מקרה המוות ראשון במדינה; אדם אחד מת בעיר קומאסי.
בהמשך אושרו שני מקרי הדבקות חדשים, כאשר מספר החולים במדינה עלה ל-21.
התפרצות נגיף הקורונה במרוקו
מגפת הקורונה (2019–2020) התפשטה למרוקו ב-2 במרץ 2020.
שני מקרי ההידבקות הראשונים במרוקו פורסמו ב-2 במרץ 2020.
שני מקרי ההידבקות הראשונים בנגיף הקורונה במדינה פורסמו ב-2 במרץ 2020.
באותם המקרים נודע כי השניים שנדבקו הם מרוקאים תושבי איטליה, שחזרו למרוקו.
ב-10 במרץ 2020 אושר מקרה הידבקות שלישי; תייר צרפתי שהגיע למרקש.
באותו היום נפטרה החולה מהמקרה שהתחולל ב-2 במרץ; אישה בת 89.ב-11 במרץ 2020, הוכרז כי אשתו ובנו של התייר הצרפתי נדבקו בנגיף גם כן.
בסמוך לכך, הוכרז מקרה הידבקות שישי; אישה שהגיעה מצרפת בשנות השישים לחייה ב-7 במרץ.
אותה האישה חוותה קשיי נשימה.
ב-13 במרץ 2020, אושר מקרה הידבקות שביעי; גבר מרוקאי בן 39 שחזר מספרד.
באותו היום פורסם על ידי משרד הבריאות המרוקאי כי אחד מהנדבקים הבריא.ב-14 במרץ, התווספו תשעה נדבקים נוספים, תוך שאושר כי יש איש אחד במדינה שהבריא מהנגיף.
ב-15 במרץ, אושרו 10 מקרי הידבקות חדשים, מה שמביא את המספר הכולל של מקרי ההידבקות במדינה ל-28.
למחרת, התגלה נדבק נוסף, מה שהביא את מספר הנדבקים במדינה ל-29 בסך הכול.
ב-16 במרץ, פורסם כי שני אנשים מתו במדינה בעקבות הנגיף, תוך שדווח כי יש תשעה מקרי הידבקות נוספים.
יום לאחר מכן, דווח כי יש נדבק נוסף, מה שהעלה את מספר הנדבקים ל-38 בסך הכול.
ב-18 במרץ פורסם כי התגלו חמישה מקרי הידבקות נוספים, מה שהוביל את מספר הנדבקים הכולל לעלות ל-49.
כבר באותו היום עלה מספר הנדבקים במדינה ל-54.
ב-20 במרץ, דווח על כך שיש למעלה מ-77 מקרי הידבקות במדינה.ב-21 במרץ מספר הנדבקים במדינה עלה ל-96, מספר האנשים שהבריאו עלה ל-3.ב-22 במרץ 2020 בשעה 10:00 אושרו 8 מקרי הדבקות חדשים, 4 מקרים נוספים אושרו בשעה 12:30 אחר הצהריים ואושר מקרה נוסף בשעה 14:30, מה שהביא את מספר החולים במדינה ל-109.
ב-13 במרץ 2020, הודיעה ממשלת מרוקו על החלטתה להשעות את כל טיסות הנוסעים והמעבורות מספרד ומאלג'יריה למרוקו, עד להודעה חדשה.
למחרת, נודע כי 25 טיסות נוספות למדינה ומחוצה לה הופסקו לאלתר.
עד לתאריך הזה הושבתו טיסות לרפובליקה העממית של סין, ספרד, איטליה, צרפת ואלג'יריה.
זאת תוך שהופסקו הטיסות מאוסטריה, בחריין, בלגיה, ברזיל, קנדה, צ'אד, דנמרק, מצרים, גרמניה, יוון, ירדן, לבנון, מאלי, מאוריטניה, הולנד, ניז'ר, נורווגיה, עומאן, פורטוגל, סנגל, שווייץ, שוודיה, תוניסיה, טורקיה ואיחוד האמירויות הערביות.ב-15 במרץ 2020 הוארך הפסקתן של כל הטיסות הבינלאומיות למדינה.
ב-13 במרץ החליטה ממשלת מרוקו לסגור באופן זמני את כל בתי הספר במדינה מ-16 במרץ ועד להודעה חדשה.
התפרצות נגיף הקורונה בקובה
מגפת הקורונה (2019–2020) התפשטה לקובה ב-11 במרץ 2020.
מקרה ההידבקות הראשון בקובה פורסם ב-11 במרץ 2020.
ב-11 במרץ 2020 אושרו שלושת מקרי ההידבקות בנגיף הקורונה הראשונים בקובה.
האנשים שנבדקו והתגלו כחולים בנגיף הקורונה היו שלושה תיירים איטלקיים.
הם הוחזקו בבידוד במכון לרפואה טרופית של פדרו קורי בעיר הבירה של המדינה, הוואנה.ב-13 במרץ באותה השנה, פורסם מקרה הידבקות נוסף.
ב-17 במרץ 2020, פורסם באופן רשמי כי יש שבעה מקרי הידבקות במדינה.
ב-18 במרץ מספר המקרים המאושרים עלה ל-10 תוך שאושר מקרה המוות הראשון: איטלקי בן 61 שהיה לאחד משלושת החולים הראשונים במדינה.ב-19 במרץ 2020 עלה מספר הנדבקים במדינה ל-16.ב-20 במרץ מספר הנדבקים עלה ל-21.
כמו כן, הוכרז כי קובה תגביל את הכניסה לאזרחים זרים החל מ-24 במרץ.
רק תושבים קובניים יהיו רשאים להיכנס למדינה, כל עוד הם לא היו מחוץ לקובה יותר מ-24 חודשים; כמו גם הזרים המתגוררים באי.ב-22 במרץ 2020, הודיע משרד הבריאות על 10 מקרי הדבקות חדשים, מספר החולים במדינה עלה ל-35.
התפרצות נגיף הקורונה באיטליה
מגפת הקורונה, בה חלו המונים במחלת נגיף קורונה 2019 (COVID-19) החלה בדצמבר 2019 בעיר ווהאן, שבמחוז חוביי בסין, ומשם התפשטה למדינות רבות ובהן איטליה, שבה הייתה המחלה קטלנית במיוחד.
המקרים הראשונים של המחלה באיטליה אושרו ב-31 בינואר 2020, כאשר שני תיירים סינים ברומא נבדקו ונמצאחולים.SARS-CoV-2.
שבוע לאחר מכן, איטלקי שחזר לאיטליה מהעיר ווהאן שבסין, אושפז בבית החולים ואושר כי הוא המקרה השלישי של נגיף הקורונה באיטליה.
מאוחר יותר התגלה מקבץ מקרים, החל מ-16 מקרים שאושרו בלומברדיה ב-21 בפברואר.
60 מקרים נוספים ומקרי המוות הראשונים באיטליה מהמחלה דווחו ב-22 בפברואר.עד ל-13 במרץ, בקרב מדינות עם לפחות מיליון אזרחים, באיטליה היה את השיעור הגבוה ביותר בעולם של מקרי הידבקות בקורונה לנפש 250 מקרים למיליון תושבים, עם יותר מקרים מאושרים מאשר בכל סין היבשתית מחוץ למחוז חוביי; והיא המדינה עם המספר השני בכמות המקרים החיוביים כמו גם מקרי מוות בעולם, אחרי סין היבשתית.
11 עיריות בצפון איטליה זוהו כמרכזי התפשטות הנגיף והושמו תחת הסגר.
מרבית המקרים החיוביים באזורים האחרים נובעים משני אזורים אלה.
עד 10 במרץ ערכה איטליה 60,761 בדיקות לנגיף.
ב-6 במרץ 2020, המחלקה האיטלקית להרדמה, שיכוך כאבים, החייאה וטיפול נמרץ (SIAARTI) פרסמה הנחיות לאתיקה רפואית והמלצות לגבי טריאז' הפרוטוקולים שעשוי להיות מועסק.ב-8 במרץ 2020 הרחיב ראש ממשלת איטליה ג'וזפה קונטה את ההסגר לכל לומברדיה ו-14 מחוזות אחרים, ולמחרת איטליה כולה הושמה תחת בידוד, מה שהציב יותר מ-60 מיליון איש בהסגר.
ב-11 במרץ 2020 קונטה אסר כמעט על כל הפעילות המסחרית למעט סופרמרקטים ובתי מרקחת.נכון ל-14 במרץ 2020 היו 21,156 מקרי הידבקות שאושרו, 1,441 מקרי מוות, 1,966 מקרי התאוששות, ו-19,190 מקרים פעילים.לפי בדיקה של המכון הלאומי לבריאות ברומא, 99% מהאיטלקים שמתו מקורונה סבלו ממחלות רקע.ב-19 במרץ 2020 עלה מניין הקורבנות באיטליה על מניין הקורבנות בסין, מוקד התפרצות מגפת הקורונה, וחצה את ה-3,400 קורבנות.
ה- 21 במרץ 2020 היה יום שיא במספר הקורבנות שמתו מנגיף הקורונה באיטליה שעמד על 723 קורבנות שמתו באותו היום.
ב-22 במרץ הודיע ראש ממשלת איטליה, ג'וזפה קונטה כי כל העסקים במדינה, למעט העסקים החיוניים, ייסגרו עד ה-3 באפריל בעקבות התפשטות נגיף הקורונה.
סופרמרקטים, בתי מרקחת, שירותי דואר, שירותים ציבורים חיוניים צבנקים יישארו פתוחים.}}{{
נגיף קורונה-ווהאן באתר משרד הבריאות האיטלקי
מפת הנגיף באיטליה
נתונים מפורטים על ההתפרצות באיטליה
התפרצות נגיף הקורונה בניו זילנד
מגפת הקורונה (2019–2020) התפשטה לניו זילנד ב-28 בפברואר 2020.
נכון ל-20 במרץ התגלו 39 מקרים של הדבקות בקורונה במדינה.
ב-28 בינואר הקים משרד הבריאות הניו זילנדי את המרכז לתיאום בריאות לאומי (NHCC) בתגובה לדיווחים על התפרצות הנגיף.
בסוף חודש ינואר הודיעה ראש ממשלת ניו זילנד ג'סינדה ארדרן על הימצאותם של 53 אזרחי המדינה באזור העיר ווהאן בסין, בה התחילה ההתפרצות.
הממשלה החליטה להגדיר את המחלה ככזו המאפשרת לרשויות להכניס אנשים החולים בה להסגר במידת הצורך.
ב-2 בפברואר החליטה הממשלה לאסור על כניסת אזרחים זרים שהגיעו מסין, לתוך המדינה.
ב-4 בפברואר התגלו בספינת התענוגות דיימונד פרינסס מקרים של הדבקות בקורונה.
כתוצאה מכך הוכנסו כ-3700 נוסעיה ואנשי צוותה להסגר בנמל יוקוהומה שביפן.
על הספינה שהו 11 אזרחי המדינה.
ארבעה מנוסעי הספינה הניו זילנדית נדבקו בוירוס.
ב-5 בפברואר הובילה טיסת שכר של אייר ניו זילנד שאורגנה על ידי הממשלה 193 נוסעים בהם 54 אזרחי ניו זילנד ו-44 תושבים קבועים, וכן אוסטרלים שהמשיכו בטיסת המשך לארצם, ותושבי מדינות בפאסיפיק.
הנוסעים שנשארו בניו זילנד הועברו להסגר של 14 ימים בבסיס צבאי בוונגאפאראואה, צפונית לניו זילנד.
המקרה הראשון של הדבקות בקורונה דווח ב-28 בפברואר.
אדם בשנות ה-60 לחייו שהגיע לניו זילנד מאיראן דרך האי באלי, אינדונזיה נדבק בנגיף.
שני מבדקים שנערכו לו הראו תוצאות שליליות, אך במבדק שלישי שנערך התגלה שנדבק בוירוס.
בתאריך זה הגבילה הממשלה גם הגעת נוסעים מאיראן.
בהמשך הודיעה ראש הממשלה כי על כל מי שמגיע למדינה מחוצה לה להיכנס לבידוד של 14 ימים.
הוראה זו לא כללה הגעה מהאיים הפסיפיים, למעט אם האדם המגיע מגלה סימני מחלה.
על ספינות תענוגות נאסר לעגון בנמלי ניו זילנד עד 30 ביוני.
ב-4 במרץ דווח על מקרה הקורונה השני במדינה.
אשה בשנות השלושים לחייה שחזרה מצפון איטליה ב-25 בפברואר נדבקה בנגיף.
בן זוגה אף הוא נדבק בוירוס והיה לחולה הרביעי במדינה, כפי שדווח יומיים לאחר מכן.
המקרה השלישי של הקורונה דווח ב-5 במרץ, והיה למקרה ההדבקה הראשון בתוך הקהילה.
לנדבק היו קרובים ששבו מאיראן.
ב-14 במרץ התגלה המקרה השישי בניו זילנד.
הנדבק הוא אדם מאוקלנד ששב מארצות הברית.
בניו זילנד נרשמו ביקושים גבוהים למסכות פנים ומחטאי ידיים, ונרשם מחסור במוצרים אלה.
בעקבות גילוי הנדבק הראשון בסוף פברואר, נרשמה בהלת קנייה בסופרמרקטים באוקלנד.
מכון ווהאן לווירולוגיה
מכון ווהאן לווירולוגיה (בסינית: 中国科学院武汉病毒研究所) הוא מכון מחקר בנושא וירולוגיה המנוהל על ידי האקדמיה הסינית למדעים (CAS).
ממוקם במחוז ג'יאנגקסיה , ווהאן, חוביי.
המכון הוקם בשנת 1956 כמעבדת המיקרוביולוגיה של ווהאן תחת האקדמיה הסינית למדעים (CAS).
בשנת 1961 הפך למכון הדרומי של סין למיקרוביולוגיה.
בשנת 1962 שונה שמו למכון המיקרוביולוגיה של ווהאן.
בשנת 1970 הפך ל"מכון המיקרוביולוגיה של מחוז חוביי" כאשר הוועדה למדע וטכנולוגיה חוביי השתלטה על הממשל.
ביוני 1978 הוא הוחזר ל-CAS ושינה פעם נוספת את שמו ל"מכון הוויראולוגיה של ווהאן".בשנת 2015 הושלמה המעבדה הלאומית לביו-בטיחות בעלות של 300 מיליון רנמינבי (כ-44 מיליון דולר) במכון בשיתוף עם מהנדסים צרפתים והייתה המעבדה הראשונה ברמת הבטיחות 4 (BSL – 4).
בשנת 2005 פרסמה קבוצה שכללה חוקרים ממכון ווהאן לווירולוגיה מחקר על מקורו של נגיף סארס, ומצאה כי עטלפי הפרספיים של סין הם מאגרים טבעיים של קורונה וירוסים דמויי סארס.
בהמשך עבודה זו במשך שנים, דגמו חוקרים מהמכון אלפי עטלפי פרספיים במקומות ברחבי סין, ובודדו למעלה מ-300 רצפי נגיף עטלף.בשנת 2015 פרסם המכון מחקרים מוצלחים האם ניתן ליצור וירוס להדבקה בתאי הילה.
צוות מהמכון הנדס וירוס היברידי, שילב נגיף קורונה עם נגיף הסארס שהותאם לגידול בעכברים וחיקוי מחלות אנושיות.
ונמצא שהנגיף ההיברידי הצליח להדביק תאים אנושיים.
בפברואר 2020 דיווח ה"ניו יורק טיימס" כי צוות בראשות שי ז'נגלי במכון היה הראשון לזהות, לנתח ולתת את הרצף הגנטי של SARS-CoV-2, והעלה אותו למאגרי מידע ציבוריים עבור מדענים סביב העולם.
בפברואר 2020, המכון הגיש בקשה לרישום פטנט בסין על השימוש ברמדסיביר, תרופה ניסיונית שבבעלות גיליאד סיאנסז, שהמכון מצא כי עיכבה את אין ויטרו של הנגיף.
בהצהרה אמר כי המכון לא יממש את זכויות הפטנט הסיניות החדשות שלו "אם חברות זרות רלוונטיות מתכוונות לתרום למניעה ולבקרה של מגפת הקורונה בסין".במכון הוסמך כמקור לשמעות של התפרצות נגיף הקורונה בין השנים 20–2019 כתוצאה מהאשמות על מחקר בנשק ביולוגי, מושג שמומחים אמריקנים דחו, וציינו כי המכון אינו מתאים למחקר בנשק ביולוגי, שרוב מדינות נטשו כלי נשק ביולוגיים, ושאין שום עדות לכך שהנגיף הונדס גנטית.
בפברואר 2020, מומחה הווירוסים וחוקר הנגיף העולמי המוביל טרוור בדפורד ציין כי "הראיות שיש לנו הן שהמוטציות בנגיף תואמות לחלוטין את ההתפתחות הטבעית שלו".
המכון מכיל את מרכזי המחקר הבאים:
המרכז למחלות זיהומיות מתעוררות
מרכז משאבי וירוסים וביואינפורמטיקה סינית
המרכז למיקרוביולוגיה יישומית וסביבתית
המחלקה לביוכימיה אנליטית וביוטכנולוגיה
המחלקה לווירולוגיה מולקולרית
אתר האינטרנט הרשמי של מכון ווהאן לווירולוגיה  (באנגלית)
התפרצות נגיף הקורונה באלבניה
מגפת הקורונה (2019–2020) התפשטה לאלבניה ב-8 במרץ 2020.
המקרה הראשון נרשם בעיר הבירה של אלבניה, טירנה.
ב-8 במרץ 2020, אלבניה אישרה את שני מקרי ההידבקות הראשונים במדינה, בהם חלו אב ובנו, אשר חזרו מטיול מפירנצה, איטליה.באותו היום, הממשלה הפסיקה את כל הטיסות וההפלגות לצפון איטליה עד 3 באפריל, תוך שהפסיקה את כל הלימודים בבתי הספר למשך שבועיים, הורתה לבטל את כל המפגשים הציבוריים הגדולים וביקשה מפדרציות הספורט לבטל את המשחקים המתוכננים.
שרת הבריאות האלבנית אולגטה מנסטירליו הודיעה כי כל מי שייכנס לאלבניה מאזורים בהסגר באיטליה יצטרך לבודד את עצמו או לעמוד בעונש שיוטל עליו אם לא יצליח לעשות זאת.
ב-10 במרץ קרא הנשיא איליר מטה לרופאים האלבנים בדימוס להיכנס שוב לשוק העבודה, במטרה להשתלט על נגיף הקורונה.ב-10 במרץ התגלה כי אישה ממרילנד חלתה בנגיף קורונה חדש לאחר ביקורה באלבניה.
כמו כן, היא שהתה בשדה תעופה טורקי.ב-12 במרץ הצהירה סגנית שרת הבריאות וההגנה הסוציאלית, מירה רקקולי כי במהלך אותה היממה נבדקו 145 בני אדם בחשד שנדבקו ב-COVID-19.
מתוכם 23 נמצאו כחולים בנגיף, 18 מהם אסימפטומטיים ובבידוד עצמי ו-5 אושפזו.
על פי התוצאות, הם נדבקו בעקבות כך ששהו באיטליה ובאו במגע עם התושבים שם.
בסך הכל 134 אנשים היו בהסגר.החל מ-13 במרץ, אלבניה הטילה הסגר על כל הערים הגדולות במדינה, כולל גם את טירנה, עד חצות של יום ראשון, 15 במרץ 2020.
דרכים המחברות בין ערים מרכזיות סגורות אף הן.
ישנם אישורים מיוחדים שמחלקת המשטרה באלבניה לאזרחים זרים בלבד שצריכים להגיע לשדה התעופה.
כל המסעדות, ברים והמתקנים הציבוריים למיניהם נסגרו.ב-17 במרץ פורסם כי במדינה יש 55 אנשים שנדבקו, כש-25 מתוכם מאושפזים וזאת תוך ש-3 מהם נמצאים תחת פיקוח אינטנסיבי של בית החולים המקומי.
ביומיים שלאחר מכן, פורסם כי מספר מקרי ההידבקות עלה ל-59, ומספר מקרי המוות עלה לשניים.
בית החולים חוושנשאן
בית חולים חוושנשאן (בסינית: 火神山医院, בפין-יין: Huǒshénshān Yīyuàn - "חְווֹשֶׁנְשָׁאן יִייְוֵּ'אן"; מילולית: "הר אל האש") הוא בית חולים לשעת חירום, שנבנה בסין בין התאריכים 23 בינואר 2020 ל-2 בפברואר 2020 (10 ימים בלבד), בתגובה להתפרצות נגיף קורונה-ווהאן.
בית החולים ממוקם בסמוך לאגם גְ'ה-יִין (知音湖) במחוז צָאיְדְייֵן, ווהאן, חוביי.
בית החולים פועל תחת ניהולו המלא של צבא השחרור העממי של סין.
בית חולים שדה שני, בית החולים ליישנשאן, נבנה גם הוא באותו הדגם.
השם "חְווֹשֶׁנְשָׁאן" (火神山, מילולית: "הר אל האש") הוא על שם ג'וז'ונג, דמות חשובה במיתולוגיה הסינית ובדת העממית הסינית.
בניית בית החולים החלה בערב 23 בינואר 2020, והפעילות בו התחילה ב־3 בפברואר 2020.
בתחילת תהליך הבנייה נאספו עשרות דחפורים וציוד נוסף לעבודות עפר, כדי ליישר את הקרקע.
אחרי היישור הונחו, ביסודות הבניין, כמה שכבות בידוד ובטון, שמטרתן למנוע מהקרקע להזדהם עם הגעת החולים למקום.
בתחילת הבנייה נאלצו עובדים רבים לעבוד במשך שתי משמרות, 12 שעות ביום, בשל מחסור בעובדים.
עם זאת, בהמשך נוספו כ-3,000 איש (בסך הכל עבדו במיזם הבנייה כ-7,500 איש), והועסקו מסביב לשעון בשלוש משמרות שונות.
בניית בית החולים הסתיימה ב־2 בפברואר, והוא התחיל את פעילותו ב-3 בפברואר.
בית החולים מעוצב על פי בית החולים שיאוטאנגשאן, שנבנה בפרברי בייג'ינג בשישה ימים בתחילת מגפת סארס בשנת 2003.בית החולים נבנה בבנייה טרומית, כדי להקל על הבנייה, והיחידות הונחו על עמודים כדי להרחיקן מהאדמה.
כל יחידה היא כעשרה על עשרה מטרים, ויש בה מקום לשתי מיטות.
כל חדר יופעל ויהיה נתון בבידוד כדי למנוע התפשטות מיקרואורגניזמים מבית החולים.
בית החולים ליישנשאן
בית חולים שדה
המרכז הרפואי האזורי דבי מאונטיין
סוכנויות הידיעות, כך נראה בית החולים שסין בנתה ב-10 ימים, באתר ynet, 2 בפברואר 2020
אי-פיו רויטרס, בתוך עשרה ימים: סין בנתה בית חולים לטיפול בנדבקים בווירוס הקורונה, באתר הארץ, 3 בפברואר 2020
פביפירביר
פביפירביר (באנגלית: Favipiravir), הידוע גם בשם אביגן (T-705, (Avigan, או favilavir היא תרופה אנטי - ויראלית המפותחת על ידי טויאמה כימיקל (קבוצת Fujifilm ) מיפן עם פעילות כנגד נגיפי RNA רבים.
כמו תרופות אנטי-ויראליות ניסויית אחרות (T-1105 ו-T-1106), מדובר בנגזרת של פיראזינקרבוקסמיד . בניסויים שנערכו בחיות פביפירביר גילתה פעילות נגד נגיפי שפעת, קדחת הנילוס המערבי, נגיף קדחת צהוב, מחלת הפה והטלפיים כמו גם אחרים flaviviruses, arenaviruses, bunyaviruses ו alphaviruses.
הודגמה פעילות נגד enteroviruses  ונגיף קדחת השבר.
פביאפירוויר הראתה יעילות מוגבלת כנגד נגיף הזיקה במחקרים על בעלי חיים, אך הייתה פחות יעילה מאשר אנטי - וירוסים אחרים כמו MK-608.
התרופה הראתה גם יעילות מסוימת כנגד כלבת, והוא שימש בניסוי בכמה בני אדם שנדבקו בנגיף.בפברואר 2020 נחקר פביפירביר בסין לטיפול ניסיוני במחלת נגיף קורונה 2019.
ב־17 במרץ, גורמים רשמיים בסין הציעו כי התרופה אפקטיבית בטיפול ב- COVID בוווהן ובשנג'ן.
נראה כי מנגנון פעולותיו קשור לעיכוב הסלקטיבי של פולימראז RNA תלוי RNA ויראלי.
מחקרים אחרים מראים כי פביפירביר מעורר מוטציות טרנס-רנסיות קטלניות, ומייצר פנוטיפ נגיפי בלתי-נסבל.
פביפירביר הוא קדם-תרופה כי הוא מפורק לצורתה הפעילה, favipiravir-ribofuranosyl-5'-אדנוזין (favipiravir-RTP), זמין בשתי נוסחאות טבליית פה או הזרקה תוך ורידית.
ההאפקסנטין האנושי גואנין פוספוריבוסילטרנספרז (HGPRT) אמור למלא תפקיד מפתח בתהליך הפעלה זה.
פביפירביר אינו מעכב סינתזה של RNA או DNA בתאי יונקים ואינו רעיל עבורם.
בשנת 2014 אושרה פביפירביר ביפן לאחסון נגד מגיפות שפעת.
עם זאת, לא הוכח כי favipiravir יעיל בתאי דרכי הנשימה הראשוניות של האדם, ומטיל ספק ביעילותו בטיפול בשפעת.
בשנת 2014 אישרה יפן את פביפירביר לטיפול בזנים ויראליים שאינם מגיבים לאנטי-וירוסים הנוכחיים.
בטויאמה כימיה קיוו בתחילה שאביגן יהפוך לתרופת שפעת חדשה שיכולה להחליף את טמיפלו.
עם זאת, ניסויים בבעלי חיים מראים את הפוטנציאל להשפעות טרטוגניות על עוברים, ואישור הייצור של משרד הבריאות, העבודה והרווחה עוכב מאוד ומצב הייצור מוגבל רק במקרה חירום ביפן.במארס 2015 השלים מינהל המזון והתרופות האמריקני ניסוי קליני שלב III שבחן את בטיחותו ויעילותו של פביאפירוויר בטיפול בשפעת.
כמה מחקרים שנעשו מצביעים על כך שפביפירביר עשויה להיות בעלת יעילות כנגד אבולה במדגמים על עכברים.
יעילותה כנגד אבולה בבני אדם אינה מוכחת.
במהלך התפרצות נגיף האבולה במערב אפריקה ב-2014 דווח כי אחות צרפתית שחלתה באבולה תוך התנדבות ללימודי רופאים ללא גבולות בליבריה התאוששה לאחר שקיבלה מינון של פביפירביר.
ניסוי קליני שחקר את השימוש ב-פביפירביר כנגד מחלת נגיף האבולה, התחיל בגווידו, גינאה, במהלך דצמבר 2014.
תוצאות ראשוניות הראו ירידה בשיעור התמותה בקרב חולים עם רמות נמוכות עד בינוניות של נגיף האבולה בדם, אך לא הייתה השפעה על חולים עם רמות גבוהות של הנגיף, קבוצה בסיכון גבוה יותר למוות.
המודל הניסיוני זכה לביקורת על ידי סקוט האמר ואחרים על כי השתמשו רק בפקדים היסטוריים.
תוצאות הניסוי הקליני הזה הוצגו בפברואר 2016 בכנס השנתי בנושא רטרו-וירוסים וזיהומים אופורטוניסטיים (CROI) על ידי דאודה סיסוקו ופורסם ב-1 במרץ 2016 ב-PLOS Medicine.
בניסוי קטן עם גודל מדגם של 80 נבדקים הייתה לפביפירביר פעולה אנטי-ויראלית חזקה יותר ב- SARS-CoV-2 בהשוואה ללופינביר / ritonavir.
במרץ 2020 הציעו גורמים סיניים כי נראה כי פביפירביר יעיל בטיפול ב- COVID-19.
דיווח: תרופה יפנית נמצאה כיעילה לטיפול בחולי קורונה בסין, באתר מעריב השבוע, 20 במרץ 2020
סארס
סארס (ראשי תיבות של Severe Acute Respiratory Syndrome - בתרגום חופשי: תסמונת נשימתית חריפה חמורה) היא מחלה וירלית בדרכי הנשימה הנגרמת מנגיף SARS-CoV ממשפחת הקורונה, אשר הופיעה לראשונה בנובמבר 2002, במחוז גואנגדונג בסין.
הסארס התפשט במהירות לשכנותיה של סין, הונג קונג ווייטנאם, לקראת סוף פברואר 2003, ואחר כך לרחבי העולם.
המקרה האחרון של הסארס התרחש ביוני 2003.
בהתפרצות זו הסארס הדביק 8,096 בני אדם וגרם למותם של 774 אנשים.
הסארס נעלם באותה מהירות ופתאומיות שבה הופיע.
הוא היה קטלני בעשרה אחוזים ממקרי ההידבקות.
בשנת 2017 זיהו מדענים סינים מווהאן את מקור הנגיף במושבת פרספיים במערה במחוז יונאן, שנשאו את כל אבני הבניין הגנטיות של הנגיף.
הנגיף הועבר לבני אדם באמצעות בעלי חיים מסוג גחן דקלים אסייתי שנמכרו בשוקי סין.
לטענת ג'רמי פארר (Jeremy Farrar) דגימות מפרספיים יקלו על פיתוח חיסון למחלה ויסייעו להיות מוכנים להתפרצות נוספת בעתיד.
נגיף הסארס החל להופיע במחוז גואנגדונג בנובמבר 2002.
למרות מספר פעולות שבוצעו נגד התפשטות המחלה, ממשלת סין לא הודיעה לארגון הבריאות העולמי על ההתפרצות עד פברואר 2003, ואיפשרה רק סיקור מצומצם של המגפה בגלל מדיניות פנים מסוגרת.
בתחילת אפריל הופיעה מגמת שינוי במדיניות הרשמית, והתקשורת הרשמית החלה לסקר בהרחבה את הסארס.
לאחר שהופעל לחץ רב, הסכימה סין שארגונים בינלאומיים יחקרו את המצב שם.
לקראת סוף אפריל הודתה סין שדיווחה על מספר נפטרים נמוך ממספר הנפטרים האמיתי, ובעקבות כך פוטרו פקידים רשמיים, שר הבריאות וראש עיריית בייג'ינג.
המערכות החלו לדווח יותר על הסארס ולפקח יותר על החולים בסארס, והלחימה בסארס הפכה להרבה יותר פעילה ושקופה לציבור.
המחלה זכתה לתהודה ציבורית בפברואר 2003, כאשר איש עסקים אמריקאי שטייל בסין לקה במחלה בעלת סימפטומים דומים לדלקת ריאות במהלך טיסה לסינגפור.
המטוס נחת נחיתת חירום בהאנוי, וייטנאם, שם אושפז החולה בבית חולים, וכעבור זמן מה נפטר.
מספר רופאים ואחיות שטיפלו בחולה פיתחו תוך זמן קצר את אותה המחלה, חרף נהלי הבטיחות הבסיסיים בבית החולים מפני מחלות מדבקות, ואחדים מהם נפטרו.
חומרת המחלה וההדבקה של צוות בית החולים החרידו את רשויות הבריאות העולמיות שחששו מהגחתה של מגפת דלקת ריאות נוספת.
ב-12 במרץ 2003 ארגון הבריאות העולמי פרסם התרעה עולמית שבאה בעקבות התרעה בריאותית של המרכזים לבקרת מחלות ומניעתן של ארצות הברית.
המקרה האחרון של הסארס התרחש ביוני 2003.
הסארס נעלם באותה מהירות ופתאומיות שבה הופיע.
יתכן שהיה זה בזכות איתור יעיל של החולים ובידודם, אך על כל פנים הנגיף פשוט נעלם מכדור הארץ, רגע לפני שהושלם פיתוח החיסון נגדו.
ב-29 במאי 2013, כעשור לאחר מגיפת הסארס העיקרית, דווח בארגון הבריאות העולמי כי התפרצות של נגיף דמוי סארס התרחשה באזור המזרח התיכון, צרפת, הולנד וגרמניה.
בדצמבר 2019 הייתה התפרצות מאסיבית של נגיף קורונה מזן SARS-CoV-2 הגורם למחלת נגיף קורונה, שהחלה בסין והתפשטה במהרה לכל רחבי העולם, ככל הנראה מקורו של הנגיף הוא מבעל חיים וכי ההתפרצויות זוהו באזור שוק פירות הים.
תסמינים ראשוניים דומים לשפעת: חום, כאב שרירים, עייפות, תסמינים של הקיבה והמעיים, שיעול, כאב גרון ותסמינים לא מוגדרים נוספים.
התסמין היחיד המשותף לכל החולים הוא הופעת חום מעל ל־38 מעלות צלזיוס.
בהמשך המחלה, החולים הרגישים יפתחו קוצר נשימה.
התסמינים מופיעים לרוב לאחר 2 - 10 ימים (מעל ל-13 יום דווח) מההידבקות במחלה.
SARS-CoV-2 - גורם למחלת נגיף קורונה ונודע במגפת הקורונה (2019–2020)
סארס, ב"וידאופדיה" - אנציקלופדיית הווידאו של חדשות 2 באינטרנט
התפרצות נגיף הקורונה בשטחי הרשות הפלסטינית
מגפת הקורונה (הנגיף ה-SARS-CoV-2), הגורמת למחלת נגיף קורונה 2019 (COVID-19) החלה בדצמבר 2019 בעיר ווהאן, שבמחוז חוביי בסין, ומשם התפשטה למדינות נוספות.
בתחומי הרשות הפלסטינית התגלו חולים במחלה החל ממרץ 2020.
ב-5 במרץ התגלו כמה מקרים במלון בבית לחם, שבו שהתה קבוצת צליינים מיוון שהיו נשאי הנגיף, בעקבות כך הורה שר הביטחון נפתלי בנט להטיל סגר על העיר.
בהמשך התגלו מקרים נוספים בשטחי הרשות הפלסטינית.
נכון ל-9 במרץ אומתו 20 חולים ודווחו 2,000 מבודדים.
ישראל העבירה כ-250 ערכות בדיקה לרשות הפלסטינית, ותיאמה הדרכות לצוותים הרפואיים.
ב-22 במרץ דווח על שני נשאים ראשונים ברצועת עזה, שני האנשים ששבו מפקיסטן, הועברו למתקן בידוד ואובחנו מיד כשחצו את הגבול במעבר רפיח.
עובדים פלסטינים העובדים בשטח ישראל צפויים להידרש לשהות בישראל לאורך מספר שבועות, או להישאר בשטחי הרשות הפלסטינית.
בצהרי 22 במרץ הודיע ראש ממשלת הרשות הפלסטינית מוחמד אשתייה בשידור חי בטלוויזיה הפלסטינית כי החל מהשעה 22:00 בערב יוטל עוצר כללי ברשות, היציאה מותרת רק לבתי מרקחת, מכולת ולטיפולים רפואיים דחופים.
הצוותים הרפואיים, עובדי בתי מרקחת, עובדי מרכולים ועובדים במאפיות הוחרגו מהעוצר.
חוביי
חוּבֵּיי (בסינית: 湖北; בפין-יין: Húběi) הוא מחוז במרכז סין.
שטחו כ-185,900 קמ"ר, אוכלוסייתו מונה כ-60 מיליון נפש ובירתו היא העיר ווּהָאן (武汉/Wŭhàn).
היסטורית, חוביי היוותה את מרכזה של ממלכת צ'וּ החזקה במשך מאות שנים, עד שנכבשה סופית ב-221 לפנה"ס בידי ממלכת צ'ין (שהפכה אחר-כך לקיסרות).
בשנת 1911 הונהג בווּצָ'אנְג (היום חלק מווהאן) מרד ווצ'אנג, שהפיל סופית את שושלת צ'ינג ולמעשה את סין הקיסרית כולה והביא להקמת הרפובליקה הסינית.
נהר היאנגצה נכנס למחוז בשלושת הערוצים מצ'ונגצ'ינג במערב וחוצה את המחוז עד שהוא יוצא למחוז ג'יאנגשי במזרח.
בעוד מערב המחוז הוא רמה הררית, מזרחו הוא מישור נמוך המנוקז על ידי נהר היאנגצה ויובליו.
המחוז הוא מרכז תעשייתי חשוב, ובירתו ווהאן היא העיר המתועשת הראשונה בסין.
בשנת 1993 החלה ממשלת סין בבניית סכר שלושת הערוצים הגדול בסמיכות לעיר יִיצַ'אנג.
בנייתו של הסכר החלה ב-2003, והסתיימה ב-2009.
הוא מכסה לחלוטין את אתר שלושת הערוצים ומהווה את הסכר ההידרואלקטרי הגדול בעולם.
בשנת 2019 התפרץ בעיר ווהאן שבמחוז זה נגיף קורונה מזן SARS-CoV-2.
הנגיף התפשט לארצות רבות בעולם וגרם למותם של אלפי אנשים בסין ומחוצה לה.
אתר האינטרנט הרשמי של חוביי
אלסנדרו טאמבליני
אלסנדרו טאמבליני (באיטלקית: Alessandro Tambellini; נולד ב-30 באפריל 1955) הוא פוליטיקאי ופרופסור איטלקי.טאמבליני נולד בעיר לוקה שבאיטליה.
הוא נשוי ואב לשלושה ילדים.הוא חבר במפלגה הדמוקרטית.
נבחר לראש עיריית לוקה ב-20 במאי 2012 ואושר מחדש לקדנציה שנייה ב-25 ביוני 2017.ב-10 במרץ 2020 הוא הודיע כי נמצא חיובי עבור נגיף SARS-CoV-2.
אלסנדרו טאמבליני, ברשת החברתית פייסבוק
בדיקה אחרונה ב-12 באוקטובר 2017.
המכון הלאומי לווירולוגיה
המכון הלאומי לוירולוגיה (בהינדי: राष्ट्रीय विषाणु विज्ञान संस्थान) הוא מכון למחקר ווירולוגיה הודי, הממוקם בעיר פונה.
אחד מתאי המדע המצויים במועצה ההודית למחקר רפואי (ICMR).
המכון היה ידוע בעבר בשם 'מרכז חקר הווירוסים' והוקם בשיתוף עם קרן רוקפלר.
הוא הוגדר כמעבדת הפניה של ארגון הבריאות העולמי לאזור דרום-מזרח אסיה.מרכז מחקר וירוסים (VRC), הוקם בשנת 1952 בחסות משותפת של ה-ICMR ושל קרן רוקפלר, כחלק מתוכנית החקירות העולמית בקבוצת הנגיפים הניתנת לפרוקי-רגליים.
לאור היקפו ופעילותו המורחבת של VRC הוא עבר מיתוג מחדש כמכון הלאומי לוירולוגיה (NIV) בשנת 1978.
ה-NIV מזוהה כיום כמרכז לשיתוף הפעולה של ארגון הבריאות העולמי להתייחסות ומחקר של קדחת המומים.
NIV הוא גם מרכז הפיקוח הלאומי על המחלות שפעת, דלקת המוח היפנית, Rotavirus, חצבת, דלקת כבד ומחלת נגיף קורונה 2019.
המכון הלאומי לווירולוגיה הוא אחד המכונים העיקריים של המועצה ההודית למחקר רפואי (ICMR).
המכון הוקם בפונה, מהאראשטרה, הודו בשנת 1952, כמרכז לחקר וירוסים (VRC) בחסות ICMR וקרן רוקפלר.
מכיוון שהמחקרים על ארבירוסים וקטורי פרוקי הרגלים שלהם כוללים את מרבית העקרונות והטכניקות הבסיסיות של וירולוגיה כללית, אנטומולוגיה וזואולוגיה, נגיפים אלו נחשבו גם הם כקבוצה אידיאלית, ראשית, להכשרה אינטנסיבית ומחקר בוויראולוגיה.
קרן רוקפלר הפסיקה את תמיכתה במכון בשנת 1967 ומאז המכון מומן על ידי ה-ICMR.
המכון הוגדר כאחת המעבדות המשתפות פעולה של ארגון הבריאות העולמי בשנת 1967 החל לפעול כמרכז האזורי של ארגון הבריאות העולמי בדרום מזרח אסיה.
משנת 1974 הוא פועל כמרכז שיתופי של ארגון הבריאות העולמי להתייחסות ומחקר של ארב-וירוס.
NIV הוא גם המרכז הלאומי של הודו לפטיטיס ושפעת.
המכון עורך תואר שני.
בווירולוגיה וקורס דוקטורט, בחסות אוניברסיטת פונה.
בהמלצת ה- SAC, ה- VRC רכש את מעמדו בחשיבותו הלאומית ושנה את שמו בשנת 1978 למכון הלאומי לוירולוגיה (NIV).
ציוני דרך
• בידוד של 11 הזנים של נגיף ה- SARS-COV-2 וסייע להודו להפוך למדינה החמישית בעולם לבודד את הזן • מעבדה ראשונה במדינה שפיתחה מתקני תשתית מקיפים כמו תרבית רקמות, אפידמיולוגיה, ביוכימיה, אימונולוגיה וזואולוגיה רפואית למחקר בארבירולוגיה.
• גילוי מחלת היער קיאסאנור (KFD).
• המכון הראשון המאשר את התרחשותן של מחלות סיבוב רבות בהודו.
אנצפליטיס יפני (JE), צ'יקונגוניה, הנילוס המערבי וצ'אנדיפורה ועוד.
• מחקרים אקולוגיים על הנגיפים זואונוטיים כמו KFD, JE וצ'אנדיפורה (CHP) ועוד.
• גילו 22 וירוסים חדשים; כמה מאופיינים באופן מלא, ואילו אחרים מאופיינים באופן חלקי או לא מוכרים.
• מאמץ חלוצי בהתפרצות ובחקירות מגפה והקמת קבוצת מחקר באפידמיולוגיה.
• ערכו סקרים סרולוגיים רבים כדי ליצור מידע רקע על שכיחות מחלות נגיפיות בהודו.
• אוסף של זני וירוסים: כ-260,000 דגימות סרום ו כ-600 זנים של נגיפים מבודדים מבני אדם, מבעלי חיים ופרוקי רגליים.
• גילו מינים חדשים של פרוקי רגליים: מין אחד חדש של יתושים, 2 מינים של זבובי חול, 14 מינים של כינים יונקות, 2 מינים של פרעושים, 3 מינים של חרקים, 18 מינים של קרציות ו 63 מינים של קרדית טרומביקולידית.
• גילוי מין אחד חדש של מכרסמים ועטלפים ותת-מין של ציפור.
• פיתח של קו תאי היתושים הראשון בעולם: נקרא בדרך כלל "קו התאים של סינג".
• פיתחו נוגדנים מונוקלוניים כנגד JE, Dengue, WN, Chikungunya, שפעת ווירוסים סינציאליים בדרכי הנשימה (RSV).
• אפידמיולוגיה ואפיון של נגיפי הפטיטיס, פיתוח חיסונים וריגנטים אבחוניים.
• גנוטיפ של נגיפים חשובים כמו JE, WN, Dengue, צהבת, חצבת, RSV ועוד.
• הקמת רשת מעקב שפעת רב-שנתית בשנת 2004.
בידד זנים רבים של נגיף שפעת A ו- B מבני אדם ובעלי חיים.
• הקמת מחלקת שפעת העופות לחקירת שפעת העופות בהודו (2006).
• גילוי של מעורבות נגיף צ'אנדיפורה בהתפרצויות דלקת המוח אצל ילדים בהודו.
• ניסויי חיסון נגד JE, KFD, חצבת, דלקת כבד ועוד.
• פיתוח חיסון KFD לא פעיל לבריאות הציבור (טכנולוגיה שהועברה למדינת קרנאטקה).
• פיתוח חיסון JE שלא הופעל לבריאות הציבור (טכנולוגיה העברה לתעשייה).
• הקמת מעבדה ביולוגית ברמה 4 המיועדת למחקר וירוסים.
זוהי מעבדת ההיי-טק הראשונה באסיה.
בית החיות
קבוצת שפעת העופות
חטיבת ביואינפורמטיקה
מתקן BSL-3 (מתקן חיוני פוליו)
מתקן הספרייה המרכזית
קבוצת Dengue & Chikungunya
קבוצת אבחון
קבוצת מיקרוסקופיה אלקטרונית
חטיבת אנטומולוגיה
קבוצת צהבת
קבוצת שפעת
קבוצת אנצפליטיס יפנית
קבוצת תגובת התפרצות
קבוצת וירוסים אנטומיים
קבוצת VRDL
מינהל
הנדסה
אתר האינטרנט הרשמי של המכון הלאומי לווירולוגיה
המשרות הלאומית לווירולוגיה
מכון מכרזי וירולוגיה לאומי
