<doc docid='bbc_51894395' lang='bur' type='mono' source_url='https://www.bbc.co.uk/burmese/51894395' term='COVID'>
ကိုရိုနာဗိုင်းရပ်စ်ကြောင့် ကမ္ဘာ့နိုင်ငံတွေမှာ ကန့်သတ်ချက်တွေ တိုးမြှင့်နေတဲ့အကြောင်းအပါအဝင် မနက်ခင်းသတင်းများ

ကမ္ဘာတဝန်းက နိုင်ငံတွေကို ပြန့်နှံ့လာနေပြီဖြစ်တဲ့ ကိုရိုနာဗိုင်းရပ်စ်ကြောင့် စပိန်နိုင်ငံမှာ ပြည်သူတွေအနေနဲ့ အိမ်ပြင်မထွက်ကြဖို့ အရေးပေါ်လိုအပ်တဲ့ အစားအသောက်၊ ဆေးဝါး ဝယ်ဖို့ပဲ ထွက်ကြဖို့နဲ့ အလုပ်သွားမယ့်သူတွေပဲ အပြင်ထွက်ကြဖို့ ဝန်ကြီးချုပ် ပတ်ဒရိုဆန်းချက်စ်က ညွှန်ကြားနေပါတယ်။
စားသောက်ဆိုင်တွေအနေနဲ့လည်း မှာသူရှိရင် အိမ်တွေကို တိုက်ရိုက်ပို့ဖို့ ပြောပါတယ်။ ဘဏ်တွေနဲ့ ဓာတ်ဆီဆိုင်တွေကိုတော့ ဖွင့်ပေးထားမှာ ဖြစ်ပါတယ်။
ကိုရိုနာဗိုင်းရပ်စ်ကြောင့် သေဆုံးသူအများဆုံး နိုင်ငံတွေဖြစ်တဲ့ တရုတ်၊ အီတလီ၊ အီရန်နဲ့ တောင်ကိုရီးယားနိုင်ငံတွေပြီးရင် စပိန်နိုင်ငံက ၅ နိုင်ငံမြောက် အများဆုံး စာရင်းမှာ ပါနေပါတယ်။
စပိန်မှာ ကူးစက်သူကတော့ မတ်လ ၁၅ ရက်နေ့အထိ ၆၃၉၁ ဦးနဲ့ သေဆုံးသူက ၁၉၅ ဦး ရှိပါတယ်။
ပြင်သစ်နိုင်ငံကလည်း ကိုရိုနာဗိုင်းရပ်စ် ပျံ့နှံ့ကူးစက်မှု ထိန်းချုပ်ရေး ကန့်သတ်ချက်သစ်တွေ ကြေညာ နေပါတယ်။
"ကူးစက်မှုများပြားလာတဲ့အတွက် မတ်လ ၁၄ ရက်နေ့ကစပြီး ကော်ဖီဆိုင်၊ စားသောက်ဆိုင်၊ ရုပ်ရှင်ရုံတွေကို ပိတ်ဖို့" ပြင်သစ်ဝန်ကြီးချုပ် Édouard Philippe က အမိန့်ထုတ်ထားပါတယ်။
ဘုရားဝတ်ပြုရာ ကျောင်းတွေကိုတော့ ဖွင့်ထားပေးမှာ ဖြစ်ပေမယ့် လူစုလူဝေးအနေနဲ့တော့ ခွင့်ပြုမှာ မဟုတ်ကြောင်း၊ အရေးကြီးတဲ့ပစ္စည်း အရောင်းဆိုင်တွေပဲ ဖွင့်ခွင့်ပြုမှာ ဖြစ်ကြောင်း ပြောပါတယ်။
ပြင်သစ်မှာတော့ ဗိုင်းရပ်စ် ကူးစက်မှု အတည်ပြုလူနာ ၃၆၀၀ လောက်ရှိနေပြီး သေဆုံးသူက ၉၁ ဦး ရှိနေပါပြီ။
ဗိုင်းရပ်စ် ဆိုးဆိုးရွားရွာ ကူးစက်မှုတွေ ရှိနေတဲ့ အီတလီမှာတော့ ကူးစက်သူ ၂ သောင်း ၁ ထောင်ကျော်နေပြီး သေဆုံးသူကလည်း ၁၄၀၀ ကျော်ရှိနေပြီ ဖြစ်ပါတယ်။
ဂျာမနီနိုင်ငံ ဘာလင်မှာလည်း လူ ၅၀ ကျော် စုရုံးတာကို ပိတ်ပင်ထားပါတယ်။
ဆိုင်တွေ၊ ရုပ်ရှင်ရုံတွေ ပိတ်ထားပေမယ့် စားသောက်ဆိုင်တွေကိုတော့ ခွင့်ပြုထားဆဲပါ။ ဂျာမနီမှာ ဗိုင်းရပ်စ်ကူးစက်ခံထားရသူ ၃၇၀၀ ကျော်ရှိပြီး ၈ ဦး သေဆုံးခဲ့ပြီ ဖြစ်ပါတယ်။
တောင်အာဖရိက ကျန်းမာရေးဝန်ကြီးဌာနကလည်း ကိုရိုနာဗိုင်းရပ်စ် ကူးစက်ခံရသူပေါင်း နောက်ထပ် ၁၄ ဦးရှိတယ်လို့ ထုတ်ပြန်ပါတယ်။
အာဖရိကတိုက်အတွင်းက နိုင်ငံပေါင်း အနည်းဆုံး ၁၈ နိုင်ငံမှာ ကိုရိုနာဗိုင်းရပ်စ် ပျံ့ပွားမှုတွေ ရှိနေပြီး မတ်လ ၁၃ ရက်နေ့တုန်းက ကင်ညာ၊ အီသီယိုးပီးယား၊ ဆူဒန် နိုင်ငံတွေမှာ ပထမဦးဆုံးအနေနဲ့ ဗိုင်းရပ်စ်ကူးစက်ခံရသူတွေ့ကြောင်း သတင်းထုတ်ပြန်ပါတယ်။
အရှေ့အလယ်ပိုင်းဒေသမှာလည်း ဆော်ဒီအာရေဗျ၊ ကူဝိတ်နဲ့ ဂျော်ဒန်နိုင်ငံတွေက နိုင်ငံတကာလေကြောင်းလိုင်းတွေ အားလုံးကို ရပ်ဆိုင်းလိုက်ပြီ ဖြစ်သလို အာရပ်စော်ဘွားများနိုင်ငံကတော့ လက်ဘနွန်၊ အီရတ်၊ ဆီးရီးယားနဲ့ တူရကီနိုင်ငံတွေဆီ ပျံသန်းတဲ့ လေကြောင်းခရီးစဉ်တွေကို ဖျက်သိမ်းလိုက်ပါတယ်။
ဒါ့အပြင် အာရပ်စော်ဘွားများနိုင်ငံတွေဆီ ပြည်ဝင်ခွင့်ဗီဇာတွေကို ရပ်ဆိုင်းထားပြီး ကာတာနိုင်ငံကလည်း ဥရောပနိုင်ငံသားတွေကို ဆိုက်ရောက်ဗီဇာ မပေးတော့ပါဘူး။ ပြည်ပခရီးသွားတွေ စိတ်ဝင်တစားကြည့်ရှုရာ နေရာတွေကိုလည်း ပိတ်ထားလိုက်ပါတယ်။
အီဂျစ်နိုင်ငံကလည်း မတ်လ ၁၄ ရက်နေ့ကစလို့ ကျောင်းတွေနဲ့ တက္ကသိုလ်တွေက သင်တန်းတွေ ရပ်ဆိုင်းလိုက်ပါတယ်။
သမ္မတထရမ့်ကတော့ အမေရိကန်ပြည်ထောင်စုအနေနဲ့ ဥရောပဘက်ကနေ ဝင်လာသူတွေရဲ့ ခရီးလမ်းကြောင်းတွေကို တိုးချဲ့ပိတ်ပင်တဲ့အထဲမှာ ဗြိတိန်နဲ့ အိုင်ယာလန်တို့ကို ထည့်သွင်းသတ်မှတ်လိုက်ပါတယ်။
ဒုသမ္မတ မိုက်ခ်ပန့်စ်က ဒီဆုံးဖြတ်ချက်က မတ်လ ၁၆ ရက်နေ့မှာ စတင်လုပ်ဆောင်မယ်လို့လည်း ပြောပါတယ်။
အမေရိကားကို ပြန်လာကြတဲ့ အမေရိကန်နိုင်ငံသားတွေကိုလည်း သတ်မှတ်တဲ့ လေဆိပ်တွေကပဲ ခွင့်ပြုမယ်ဆိုတဲ့အကြောင်းနဲ့ ပြည်တွင်းခရီးသွားလာမှုတွေကိုပါ ထိန်းချုပ်နိုင်ရေးအတွက် အစိုးရအနေနဲ့ စဉ်းစားနေတယ်လို့လည်း ပြောပါတယ်။
တဆက်တည်းမှာပဲ သမ္မတထရမ့်မှာ ကိုရိုနာဗိုင်းရပ်စ်ကူးစက်မှု မရှိဘူးဆိုပြီးတော့ သမ္မတအိမ်ဖြူတော်က မတ်လ ၁၅ ရက်နေ့မှာ အတည်ပြု ပြောလိုက်ပါတယ်။
အစောပိုင်းတုန်းကတော့ သမ္မတထရမ်မှာ ဗိုင်းရပ်စ်ကူးစက်ခံရတာ ရှိမရှိ ဆေးစစ်ခံထားပြီး အဖြေကို စောင့်ဆိုင်းနေတယ်လို့ ထုတ်ပြန်ခဲ့တာပါ။
သမ္မတ Trump နဲ့ တွေ့ဆုံခဲ့သူ ၃ ယောက်ထက်မနည်းမှာ ဗိုင်းရပ်စ်ကူးစက်နေတာ တွေ့ရှိခဲ့ပြီး ဆေးစစ်ခံဖို့ မကြာသေးခင် အချိန်အထိ လက်မခံဘဲ ငြင်းဆန်နေခဲ့တာ ဖြစ်ပါတယ်။
အမေရိကန်ပြည်ထောင်စုမှာတော့ ဗိုင်းရပ်စ် ကူးစက်ခံထားရသူ ၂,၂၂၆ ဦး အတည်ပြုထားပြီး သေဆုံးသူက ၅၁ ဦး ရှိပါတယ်။
မြန်မာနိုင်ငံမှာတော့ ကိုရိုနာဗိုင်းရပ်စ် သံသယလူနာ ၂ ဦးနဲ့ စောင့်ကြည့်လူနာ ၁၁၆ ဦးရှိပြီး ဓာတ်ခွဲခန်းပေးပို့ပြီး စစ်ဆေးချက် ယူထားတဲ့ လူနာက ၄ ဦး ရှိတယ်လို့ ကျန်းမာရေးနဲ့ အားကစားဝန်ကြီးဌာနက ထုတ်ပြန်ပါတယ်။
Covid-19 ကူးစက်မှုတွေကြောင့် ထိုင်း-မြန်မာနယ်စပ် မဲဆောက်က အဓိကကျတဲ့ ကျွဲ၊ နွား ဈေးကွက်မှာ အရောင်းအဝယ် အရင်ကလောက် သိပ်မဖြစ်တော့ဘဲ ဈေးထဲမှာလည်း ကျွဲ၊ နွား အကောင်ရေ နည်းနည်းလောက်ပဲ အရောင်းအဝယ်ဖြစ်နေပါတယ်။
"ကိုရိုနာဗိုင်းရပ်စ်ကြောင့် ကျွဲ၊ နွားတွေကို ပြည်ပကို တင်ပို့လို့ မရတော့ဘူး၊ အဓိက တင်ပို့နေရတဲ့ တရုတ်နဲ့ ဗီယက်နမ်ကို မပို့ရတော့ ဈေးကွက်က ငြိမ်နေတယ်၊ အသားပေါ်ရောင်းတဲ့သူတွေကိုပဲ ဟိုတစ ဒီတစ လိုက်ရောင်းနေရတယ်" လို့ ထိုင်းကုန်သည် အမျိုးသမီးတစ်ဦးက ပြောပါတယ်။
အရင်က ဒီဈေးထဲမှာ ကျွဲ၊ နွားတွေ ပြည့်နေတာကို မြင်ရလေ့ရှိတယ်လို့ ဘီဘီစီသတင်းထောက်က ပြောပါတယ်။
မဲဆောက် ကျွဲ၊ နွား ဈေးကွက်ကို နယ်စပ်ဝင်ပေါက်ကနေ တစ်ပတ်ကို ကျွဲ၊ နွား အကောင်ရေ ၂ ထောင် လောက်ဝင်ပြီး ဘတ်ငွေ သန်း ၁၀၀ ကျော်ဖိုး အရောင်းအဝယ်ဖြစ်နေတာ ဖြစ်ပါတယ်။
အခုဆိုရင် တစ်ပတ်ကို အကောင်ရေ ၅၀၀ ကျော်လောက်ပဲ ဝင်ပြီး ဒါတောင်မှ အားလုံး ရောင်းမကုန်ဘူးလို့ ကုန်သည်တွေက ပြောပါတယ်။
ဒီအတွက် မြန်မာနိုင်ငံဘက်က ကျွဲ၊ နွား တင်ပို့သူတွေကိုလည်း အခက်တွေ့ရတယ်လို့ မြန်မာကုန်သည်တစ်ဦးက ပြောပါတယ်။
လက်ရှိမှာ ထိုင်းကနေ မြန်မာကို တင်ပို့နေတဲ့ ကြက်ဥ၊ ဘဲဥ၊ အေးခဲ ကြက်သား၊ ကြက်ကလီစာ၊ ဝက်သား၊ ဝက်ကလီစာ၊ မွေးမြုရေးငါး၊ ပုစွန်၊ ဟင်သီးဟင်းရွက်တွေနဲ့ အသင့်စား ဆီသွတ်ဗူး၊ နို့ဗူး၊ အချိုရည်မျိုးစုံ၊ မုန့်မျိုးစုံတွေက ပုံမှန်အလုပ်ဖြစ်နေပေမယ့် လူသုံးကုန်ပစ္စည်းတချို့တော့ ရောင်းအားကျတယ်လို့ မဲဆောက်ကုန်သည်တွေက ပြောပါတယ်။
ရခိုင်ပြည်နယ် ကျောက်တော်မြို့နယ်ထဲမှာရှိတဲ့ ပြိုင်းတိုင်းကျေးရွာဟာ အိမ်ခြေ ၂၅၀ လောက်ရှိတဲ့ ရွာကြီးတစ်ရွာဖြစ်ပြီး အဲ့ဒီရွာက ဗွိုင်လာ ဆန်စက်ကြီး ၂ လုံး၊ ကျောင်း၊ ကား ၁၀ စီး အပါအဝင် နေအိမ်တွေကို မီးလောင်ခဲ့ပြီး ဘုန်းတော်ကြီးကျောင်း တခြမ်းလည်း မီးထဲပါသွားခဲ့တယ်လို့ ကျေးရွာသားတွေက ပြောပါတယ်။
အသက် ၈၀ ကျော်နဲ့ ၆၀ ကျော်အရွယ် အဘိုး ၂ ဦးနဲ့ အသက် ၈၀ အရွယ် အဖွား ၁ ဦးတို့ မီးလောင်မှုထဲ သေဆုံးခဲ့ရတာတယ်လို့ ပြိုင်းတိုင်းရွာက ထွက်ပြေးလာတဲ့ အမျိုးသမီးတစ်ဦးက ပြောပါတယ်။
ရခိုင်ပြည်နယ်အတွင်း ရက္ခိုင့်တပ်တော်နဲ့ တပ်မတော်အကြား တိုက်ပွဲတွေဆက်ရှိနေပြီး မတ်လ ၁ ရက်နေ့ကနေ မတ်လ ၁၄ ရက်နေ့အထိ ကျည်ထိမှန်လို့ ပြိုင်းတိုင်းရွာက သေဆုံးသူ ၈ ဦးရှိပြီး ဒဏ်ရာရသူက ၁၂ ဦးရှိပါတယ်။
တိုက်ပွဲတွေအတွင်း ရွာတွေမီးရှို့ခံရတာ၊ အရပ်သားတွေ သေဆုံး ဒဏ်ရာရနေတာနဲ့ ပတ်သက်လို့ တပ်မတော်သတင်းမှန်ပြန်ကြားရေးအဖွဲ့ အတွင်းရေးမှူး ဗိုလ်မှူးချုပ် ဇော်မင်းထွန်းက တပ်မတော်အနေနဲ့ စည်းမျဉ်းစည်းကမ်းနဲ့အညီ ဆောင်ရွက်နေတယ်လို့ ပြောပါတယ်။
မတ်လ ၁၃ ရက်နေ့ကလည်း ကျောက်တော်မြို့နယ် မာလာရွာက ရွာသား ၆ ဦးနဲ့ တင်းမရွာက ရွာသား ၈ ဦးတို့ကို စစ်တပ်က ဖမ်းဆီးခေါ်သွားပေမယ့် အခုထိ အဆက်အသွယ်မရသေးလို့ စိုးရိမ်နေရတယ်လို့ မိသားစုဝင်တွေက ပြောပါတယ်။
</doc>
<doc docid='bbc_burma-51965989' lang='bur' type='mono' source_url='https://www.bbc.co.uk/burmese/burma-51965989' term='COVID'>
ကိုရိုနာ ဗိုင်းရပ်စ်ကာကွယ်ရေးဝတ်စုံတွေ မြန်မာ ဆေးရုံတွေမှာအလုံအလောက်ရှိ ရဲ့လား

ကိုရိုနာ ဗိုင်းရပ်စ် ဖြစ်ပွားကူးစက်လာခဲ့ရင်၀တ်ဆင် ကုသဖို့ အတွက် မြန်မာနိုင်ငံ ကဆေးရုံတွေမှာ ကိုရိုနာ ဗိုင်းရပ်စ် ကာကွယ်ရေးဝတ်စုံ PPE တွေအလုံအလောက်မရှိဘူးလို့ ပုသိမ်ဆေးရုံအုပ်ကြီး ဒေါက်တာသန်းမင်းထွဋ် ကဘီဘီစီကိုပြောပါတယ်။
ဒါအပြင် အသက်ရှုစက်တွေဟာ ဆေးရုံကြီးတွေမှာရှိပေမယ့်  covid 19 လူနာ ကိုကုသလိုက် ရင်နောက်လူကို ကုသမရနိုင်တဲ့ အတွက် အခက်အခဲရှိနိုင်တယ်လို့လည်း သူကပြောပါတယ်။
"ဒီအသက်ရှုစက် ကိုနောက်တစ်ယောက်သုံးရင် နောက်တစ်ယောက်ကူးသွားမှာကို၊ တို့ တိုင်းပြည်မှာတော့ ဆေးရုံတစ်ရုံ လုံးမှ တစ်လုံး ရှိတာတို့၊ နှစ်လုံးရှိတာတို့၊ ရှိတာကိုး  အဲဒီ covid 19 လူနာတွေ ကိုပေးရပြီဆိုရင် ကျန်တဲ့ လူနာ အတွက်က မရှိတော့ဘူး  "လို့ ဒေါက်တာ သန်းမင်းထွဋ်ကပြောပါတယ်။
ကိုရိုနာဗိုင်းရပ်စ် လူနာ တွေ တကယ်တန်းများလာခဲ့ ရင် အခြားနိုင်ငံ တွေမှာတော့ ဟိုတယ်တွေကို ဆေးရုံ အဖြစ် ပြောင်းထားပြီးကုတာရှိပေမယ့် မြန်မာနိုင်ငံ ဆေးရုံတွေမှာ လူနာများလာရင် ဘယ်လို ကုမလဲ ဆိုတဲ့ ကုသရေးအတွက် စဉ်းစားမှုတွေ ရှိတယ်လို့လည်း သူကပြောပါတယ်။
"စာသင်ကျောင်းတွေအခုပိတ်ထားတော့ ပိုးသတ်ပြီး သုံးသင့်ရင် သုံးမယ်၊ဟိုတယ်တွေ သုံးသင့်ရင်သုံးမယ် ဆိုပြီး စဉ်းစားနေကြတယ်"လို့လည်း ဒေါက်တာသန်းမင်းထွဋ် ကပြောပါတယ်။
ရောဂါ ကာကွယ်ရေးနဲ့ ကုသရေး အပိုင်းတွေ အတွက်  N95  နှာခေါင်းစည်းတွေ နဲ လိုအပ်သလို လူနာကိုစောင့်ကြည့်တဲ့စက် ၊ ဆေးထိုးတဲ့ စက် အကြောဆေးသွင်းတဲ့စက်နဲ့ အလွယ်တကူ သယ်လို့ရတဲ့ ဓာတ်မှန်စက်၊ ရင်ကျပ်ရင်ရှူတဲ့ စက်၊ အောက်စီဂျင်စက်၊ တွေလည်းလို တယ်လို့လည်း သူကပြောပါတယ် ။
covid 19 လူနာကို အပြင်ခေါ်ထုတ် ကုသလို့မရတာ ကြောင့် အခုလို စက်တွေထပ်လိုတာဖြစ်တယ်လို့လည်း ဒေါက်တာသန်းမင်းထွဋ် ကပြောပါတယ်။
"လိုအပ်တာတွေ ကတော့အများကြီးပဲ မနေ့ကတော့ ဝန်ကြီးက မကြာမီ ဘက်ဂျက် ချပေးဖို့ ရှိတယ်လို့ ပြောသွားတယ်" လို့လည်းသူကပြောပါတယ်။
မြန်မာနိုင်ငံ ဆရာဝန်များအသင်းကလည်း အားကစားနဲ့ ကျန်းမာရေးဝန်ကြီးဌာန နဲ့ပူးပေါင်းပြီးစေတနာ့ ဝန်ထမ်း လုပ်ကိုင်မယ့် ဆရာဝန်များအမည်စာရင်းစုဆောင်းနေတယ်လို့ထုတ်ပြန်ပါတယ်။
"ဒီရောဂါဖြစ်လာခဲ့ ရင်ထိပ်ဆုံး ကကူးခံရမှာ တို့ပဲ၊ အဲတော့ ကျန်းမာရေးဝန်ထမ်းတွေ အကုန်လုံးက လည်းစိုးရိမ်ကြပါတယ်။ အဲတော့ ဘယ်ကလာမယ်မှန်းမသိတဲ ရန်သူကို စောင့်နေ ရတယ် အခုလည်းမနိုင်ဝန်ထမ်းနေ ရတာဆိုတော့ စိတ်ပူပန်မှုတွေရှိတယ်လို့လည်း "သူကပြောပါတယ်။
ကျန်းမာရေးဝန်ထမ်းတွေဟာ စိတ်ဖိစီးမှု တွေများလွန်းနေတာကြောင့် သူတို့ကို စိတ်ပိုင်းဆိုင်ရာ ထောက်ပံ့အားပေးမှုတွေလုပ်ပေးသင့်တယ်လို့လည်းပြောပါတယ် ။
မတ်လ ၁၉  ရက်နေ့အထိ မြန်မာနိုင်ငံမှာ COVID-19 ရောဂါ ဓာတ်ခွဲအတည်ပြုလူနာ မတွေ့သေးပေမယ့် သံသယနဲ့ စောင့်ကြည့်လူနာတွေထဲ က ၇ ဦး သေဆုံးခဲ့ပါတယ် ။ရောဂါစောင့်ကြပ်ကြည့်ရှုတဲ့ လုပ်ငန်းတွေ ကို အရှိန်အဟုန်မြှင့် ပြီးဆောင် ရွက်လျက် ပေးတယ်လို့ လည်း ထုတ်ပြန်ထားပါတယ်။
ကျန်းမာရေးဝန်ကြီး ဌာန တရားဝင်ထုတ်ပြန်ချက်တွေအရ ဓာတ်ခွဲအဖြေ စောင့်ဆိုင်းဆဲ စောင့်ကြည့်လူနာ (၁၆) ဉီးကို သက်ဆိုင်ရာ ဆေးရုံတွေမှာ စောင့်ကြပ်ကြည့်ရှုကုသမှုပေးလျက် ရှိပါတယ်။
မြန်မာနိုင်ငံမှာ COVID-19 ကူးစက်ပြန့်ပွားမှု လျော့ပါးသက်သာရေးအထောက်အကူပြုစေရေးအတွက် အမေရိကန် နိုင်ငံတကာဖွံ့ဖြိုးရေးအေဂျင်စီ (USAID) က ဒေါ်လာ ၁.၈ သန်း ငွေကြေးအကူအညီ ထောက်ပံ့ပေး ဖို့ USAID က ကြေညာ ထားပါတယ်။
မြန်မာ့ကျန်းမာရေးနှင့် အားကစားဝန်ကြီးဌာနရဲ့ မေတ္တာရပ်ခံချက်အရ  COVID-19 အတွက် ကြိုတင်ပြင်ဆင်မှုတွေကို အထောက်အကူဖြစ်စေဖို့ အမေရိကန် နိုင်ငံတကာဖွံ့ဖြိုးရေးအေဂျင်စီ (USAID) က မြန်မာနိုင်ငံကို နှာခေါင်းစည်း ၃၁,၅၀၀၊ မျက်နှာအကာ ၁,၅၀၀၊ မျက်နှာစည်း ၁,၅၀၀၊ ဝတ်ရုံအစုံ ၁,၅၀၀၊ ဖိနပ်ဖုံး ၁,၅၀၀နှင့် မျက်ကာမျက်မှန် ၁,၀၀၀ ပါဝင်သော ရောဂါကာကွယ်ရေးပစ္စည်းများပေးအပ်ခဲ့ တယ်လို့ လည်းရန်ကုန်မြို့အမေရိကန်သံရုံးက သတင်းထုတ်ပြန်ခဲ့ပါတယ်။
"စက်ကိရိယာတွေ မစုံလင်ပေမယ့် ကျွန်တော်တို့ အစွမ်းကုန် ကြိုးစားနေဆဲပါ။တကယ်လို့ positive လူနာ တစ်ယောက် ပေါ်လာလို့ စမ်းသပ်တဲ့ ဆရာ၀န် ၀န်ထမ်းတွေ ကလည်း ဘာကြိုတင်ကာကွယ်မှုမှ လုပ်မထားမိသေးဘဲ စမ်းမိရင် လူနာကိုင်မိသူများ quarantine (၁၄)ရက်ထိပါ့မယ်။ ဆရာ၀န်၊ ဆရာမ၊ သန့်ရှင်းရေး အကုန် (၁၄)ရက် ထိပါ့မယ်။
အဲဒီလို အဖြစ်မျိုး positive လူနာ(၅)ယောက်လောက်မှာ ကြုံရရင် quarantine အလုပ်ခံရတဲ့ အရေအတွက် တစ်အားများပြီး ပုံမှန် ဆေးရုံ လုပ်ငန်းတွေ ဆောင်ရွက်ဖို့ အခက်အခဲ ဖြစ်လာနိုင်ပါတယ်"လို့ဒေါက်တာ သန်းမင်းထွဋ်ကပြောပါတယ်။
</doc>
<doc docid='bbc_world-51463692' lang='bur' type='mono' source_url='https://www.bbc.co.uk/burmese/world-51463692' term='COVID'>
ကိုရိုနာဗိုင်းရပ်စ် အသစ်ကို Covid-19 လို့ တရားဝင်အမည်သတ်မှတ်
ကိုရိုနာဗိုင်းရပ်စ်သစ်ရဲ့ တရားဝင်အမည်ကို ကိုဗစ်- နိုင်တဲန်း Covid-19 လို့သတ်မှတ်လိုက်ပြီလို့ ကမ္ဘာ့ကျန်းမာရေးအဖွဲ့ WHO က ပြောပါတယ်။
ကိုရိုနာဗိုင်းရပ်စ်သစ်ရဲ့ တရားဝင်အမည်ကို ကိုဗစ်- နိုင်တဲန်း Covid-19 လို့သတ်မှတ်လိုက်ပြီလို့ ကမ္ဘာ့ကျန်းမာရေးအဖွဲ့ WHO က ပြောပါတယ်။
"ရောဂါအတွက် ကျွန်တော်တို့ အမည်ရပါပြီ၊ အဲဒါကတော့ Covid-19" လို့ WHO အကြီးအကဲ တက်ဒရိုစ် စန်ဒါနွန် ဂီဘရေရက်ဆို က ဂျနီဗာမှာ သတင်းထောက်တွေကို ပြောပါတယ်။
အခုခေါ်နေကြတဲ့ ကိုရိုနာဗိုင်းရပ်စ် ဆိုတဲ့ ဝေါဟာရဟာ အခုဗိုင်းရပ်စ်မျိုးသစ်နဲ့ သိပ်မဆိုင်ပဲ ကိုရိုနာဗိုင်းရပ်စ် အုပ်စုတခုလုံးနဲ့ ဆိုင်တဲ့ အမည်သတ်မှတ်ချက်ပါ။
ရှုပ်ထွေးမှုတွေ၊ အမည်နဲ့အပြစ်ပုံတာတွေ မဖြစ်ရအောင် တရားဝင်အမည်သစ်တခုပေးဖို့ သုတေသီတွေက တောင်းဆိုနေခဲ့ကြတာပါ။
"နေရာဒေသတခုခု၊ တိရစ္ဆာန် တကောင်ကောင်၊ လူတယောက်ယောက် ဒါမှမဟုတ် လူအုပ်စု တစုစု စတာတွေကို ရည်ညွှန်းတဲ့ ဟာ မဖြစ်ရအောင်ရယ်၊ အသံထွက်ရ လွယ်အောင်ရယ် စတာတွေကို စဉ်းစားပြီး အမည်ကို ရှာခဲ့တယ်" လို့ WHO အကြီးအကဲက ပြောပါတယ်။
တရုတ်နိုင်ငံတလွှားမှာ ရောဂါကူးစက်ခံရပြီလို့ သတ်မှတ်ထားတဲ့ လူနာပေါင်း ၄၂၂၀၀ ယောက် ရှိနေပြီး၊ သေဆုံးသူအရေအတွက်ဟာ ၂၀၀၃ ခုနှစ် ဆားစ် Sars ရောဂါပြန့်ပွားစဉ်ကထက် ပိုများလာနေပါပြီ။
တနင်္လာနေ့က ဟူဘေးပြည်နယ်တခုတည်းတင် လူပေါင်း ၁၀၃ ယောက် သေဆုံးခဲ့ရပြီး၊ တရုတ်နိုင်ငံတလွှားမှာ သေဆုံးသူပေါင်း ၁၀၁၆ ယောက် ရှိသွားပါပြီ။
ဒါပေမဲ့ ရောဂါကူးစက်မှုနှုန်းကတော့ အရင်နေ့ကထက် ၂၀ ရာခိုင်နှုန်းကျဆင်းကာ၊ ရောဂါကူးသူ အရင်တနေ့က ၃၀၆၃ ယောက်ရှိခဲ့ရာက တနင်္လာနေ့မှာတော့ ၂၄၇၈ ယောက်ရှိခဲ့ပါတယ်။
</doc>
<doc docid='bbc_burma-51700138' lang='bur' type='mono' source_url='https://www.bbc.co.uk/burmese/burma-51700138' term='COVID'>
တပ်မတော်နေ့စစ်ရေးပြ အခမ်းအနား ခေတ္တဆိုင်းငံ့ထားမယ်လို့ တပ်မတော်ကထုတ်ပြန်

ကိုရိုနာ ဗိုင်းရပ်စ် ကူးစက်ရောဂါ ဖြစ်ပွားမှုနဲ့ ပတ်သက်လို့ မြန်မာနိုင်ငံမှာ အတည်ပြု လူနာ မတွေ့ရသေးပေမယ့် လက်ရှိ ကိုးရီးယား ၊ အီရန် နဲ့ အီတလီ တို့မှာ ရောဂါ ဖြစ်ပွားမှုနှုန်း တိုးလာနေသလိုမျိုး အခြေအနေကို ကာကွယ်တဲ့ အနေနဲ့ မတ်လ ၂၇ ရက်နေ့မှာ ကျင်းပမယ့် စိန်ရတု တပ်မတော်နေ့ စစ်ရေးပြ အခမ်းအနားကို ခေတ္တ ဆိုင်းငံ့ထားမယ်လို့ တပ်မတော် ကာကွယ်ရေး ဦးစီးချုပ်ရုံး အင်တာနက် စာမျက်နှာမှာ ဖော်ပြထားပါတယ်။
နေပြည်တော်က စစ်ရေးပြပွဲ
ဦးတင်ဦး တပ်မတော်နေ့ အခမ်းအနားတက်ဖို့ လေယာဉ်လက်မှတ် စီစဉ်ပေးမယ်လို့ဆို
တောင်ကိုရီးယားမှာ မတ်လ ၁ ရက် ထုတ်ပြန်ချက် အရ COVID-19 ရောဂါ နဲ့ သေဆုံးသူ ၂၁ ရှိသွားပြီ ဖြစ်ပြီး ကိုရိုနာ ဗိုင်းရပ်စ်ပိုး တွေ့ရသူ အယောက် ၃၇၃၀ ရှိသွားပြီ ဖြစ်ပါတယ်။
အလားတူ အီရန် နဲ့ အီတလီ တို့မှာလည်း ရောဂါပိုး ပြန့်ပွားမှု တမဟုတ်ချင်း မြင့်တက်လျက် ရှိပါတယ်။
၂၀၁၉ ခုနှစ်၊ ဒီဇင်ဘာလမှာ စတင်ဖြစ်ပွားခဲ့တဲ့ COVID-19 ကူးစက်ရောဂါနှင့် ပတ်သက်လို့ ကမ္ဘာ့ကျန်းမာရေးအဖွဲ့ (WHO) က ဇန်နဝါရီလ ၃၀ ရက်နေ့မှာ အပြည်ပြည်ဆိုင်ရာ ပြည်သူ့ကျန်းမာရေး အရေးပေါ် အခြေအနေ (Public Health Emergency of International Concern)  အဖြစ်ကြေငြာခဲ့ပါတယ်။
အခုလို အချိန်၊ နေရာမရွေး၊ လူအများဆီ ကူးစက် မြန်မာနိုင်ငံမှာ ဖြစ်ပွားမှု ရှောင်ရှား နိုင်ဖို့ လူစုလူဝေးရာ နေရာတွေကို အတတ်နိုင်ဆုံး ရှောင်ကြဉ် ကြဖို့ ၊ မဖြစ်မနေကျင်းပရမည့် လူစုလူဝေးနှင့် ပွဲလမ်းသဘင် များကိုသာ ပြုလုပ်ဖို့နဲ့ အကယ်၍ ပွဲလမ်းသဘင်များ မလွှဲမရှောင်သာ ကျင်းပရမယ် ဆိုရင် ကျန်းမာရေးနဲ့ အားကစားဝန်ကြီးဌာနက ထုတ်ပြန်ထားတဲ့ ရောဂါ ကာကွယ်ရေး၊ ကျန်းမာရေး အသိပညာပေးနှိုးဆော်ချက်တွေကို တိတိကျကျ လိုက်နာဖို့ အသိပေး နှိုးဆော်ထားပါတယ်။
ဒါ့အပြင် COVID-19 ရောဂါကို ကူးစက်မြန်ရောဂါ (သို့မဟုတ်)တိုင်ကြားရမည့် ကူးစက်ရောဂါအဖြစ် ကျန်းမာရေးနဲ့ အားကစား ၀န်ကြီးဌာနက  ပြီးခဲ့တဲ့  ဖေဖော်ဝါရီ ၂၈ ရက်နေ့က သတ်မှတ် ထုတ်ပြန်ခဲ့ပါတယ်။
ဒါကြောင့် မတ်လ ၂၇ ရက်နေ့မှာ ကျင်းပမယ့် စိန်ရတုတပ်မတော်နေ့ စစ်ရေးပြ အခမ်းအနားကို ခေတ္တဆိုင်းငံ့ထားမှာ ဖြစ်ပြီး WHO နဲ့ နိုင်ငံတကာ က COVID-19 ကူးစက်မြန်ရောဂါ ထိန်းချုပ်နိုင်မှုနဲ့ ပတ်သက်လို့ တစ်စုံတစ်ရာထုတ်ပြန်တဲ့ အခါမှသာ စိန်ရတုတပ်မတော်နေ့ စစ်ရေးပြ အခမ်းအနား ကျင်းပနိုင်ဖို့ ဆက်လက် စီမံဆောင်ရွက် သွားမယ်လို့ တပ်မတော် သတင်းမှန် ပြန်ကြားရေး အဖွဲ့က ကြေညာချက် ထုတ်ထားပါတယ်။
</doc>
<doc docid='bbc_world-51478099' lang='bur' type='mono' source_url='https://www.bbc.co.uk/burmese/world-51478099' term='COVID'>
ကိုဗစ်- ၁၉ (Covid - 19) ကူးစက်မှုသစ် နှစ်ရက်တိုက်ဆက်ကျ
ကိုရိုနာဗိုင်းရပ်စ်သစ် ကိုဗစ်- ၁၉ (Covid - 19)  ကူးစက်မှုကြောင့် တရုတ်နိုင်ငံမှာ သေဆုံးသူ ဗုဒ္ဓဟူးနေ့အထိ လူ ၁၁၀၀ ကျော် ရှိသွားပေမဲ့ ကူးစက်သူ အသစ်တွေ့တာကတော့ နှစ်ရက်ဆက်တိုက် ပြန်ကျလာခဲ့ပါတယ်။
ကိုရိုနာဗိုင်းရပ်စ်သစ် ကိုဗစ်- ၁၉ (Covid - 19)  ကူးစက်မှုကြောင့် တရုတ်နိုင်ငံမှာ သေဆုံးသူ ဗုဒ္ဓဟူးနေ့အထိ လူ ၁၁၀၀ ကျော် ရှိသွားပေမဲ့ ကူးစက်သူ အသစ်တွေ့တာကတော့ နှစ်ရက်ဆက်တိုက် ပြန်ကျလာခဲ့ပါတယ်။
ဒါကြောင့် ဗုဒ္ဓဟူးနေ့ဟာ ဇန်နဝါရီ နောက်ပိုင်း ကူးစက်သူ အနည်းဆုံးတွေ့ရတဲ့နေ့ ဖြစ်ပါတယ်။
တစ်နိုင်ငံလုံးကူးစက်မှု အသစ်တွေ့ရှိတာ တနင်္လာနေ့မှာ ၃၀၆၂ ယောက် ရှိရာကနေ အင်္ဂါနေ့မှာ ၂၄၇၈ ယောက်၊ အဲဒီနောက် ဗုဒ္ဓဟူးနေ့မှာ ၂၀၁၅ ယောက်ကို ကျဆင်းလာတာပါ။
ဒါ့အပြင် ပြီးခဲ့တဲ့ သီတင်းပတ်ထဲမှာ ဟူဘေးပြည်နယ် ပြင်ပမှာလည်း ကူးစက်ခံရသူလူနာ တွေ့ရှိတာ ကျဆင်းခဲ့ပါတယ်။
အခုထိတော့ တရုတ်မှာ သေဆုံးသူ ၉၇ ဦး ထပ်တိုးလာပြီး တစ်နိုင်ငံလုံး သေဆုံးသူ ၁၁၁၃ ယောက်အထိ ရှိလာပါပြီ။
ကူးစက်ခံထားရသူကလည်း ၄၄,၆၀၀ အထိ ရောက်လာပါတယ်။
ကူးစက်မှု အများစုက စတင်ဖြစ်လာခဲ့တဲ့ ဟူပေးပြည်နယ် ဝူဟန်မြို့မှာ ဖြစ်ပါတယ်။
အခုအခါ အဲဒီပြည်နယ်က လူ ၅၆ သန်းကို တခြားနေရာတွေနဲ့ အဝင်အထွက်ပိတ်ဆို့ ခွဲခြားထားပါတယ်။
တရုတ်နိုင်ငံ မြောက်ပိုင်း ဆိပ်ကမ်းမြို့တစ်ခုဖြစ်တဲ့ ထျန်ကျင်းမှာတော့ ကုန်တိုက်တစ်ခုတည်းမှာ လူ ၃၉ ယောက် ကူးစက်တာတွေ့ရတယ်လို့ ဆင်ဟွာ သတင်းဌာနက ပြောပါတယ်။
အဲဒီလူတွေထဲမှာ ပထမဆုံး ကူးစက်ခဲ့သူက အရောင်းဝန်ထမ်း တစ်ယောက် ဖြစ်ပြီး သူဟာ ဇန်နဝါရီ ၃၁ ရက်မှာ ကုသမှုရရှိခဲ့တဲ့သူဖြစ်ပါတယ်။
တရုတ်မှာ အဲဒီလို ကူးစက်မှု အသစ်တွေ့တာ ကျလာပေမဲ့ ဘယ်အချိန်မှာ အလှည့်အပြောင်း ဖြစ်လာမယ်ဆိုတာ မပြောနိုင်ကြောင်း၊ ဖေဖော်ဝါရီ လလယ် ဒါမှမဟုတ် လကုန်ပိုင်း လောက်မှာ ကူးစက်မှု အမြင့်ဆုံးကို ရောက်လာနိုင်ကြောင်း တရုတ် ဗဟို ကျန်းမာရေး ကော်မရှင်က ထင်ရှားတဲ့ သိပ္ပံပညာရှင် ကျုံးနန်ရှန်းက ဗီဒီယို ကွန်ဖရင့် တစ်ခုမှာ အင်္ဂါနေ့က ပြောခဲ့ပါတယ်။
ဒါပေမဲ့ သြစတြေးလျက ကျန်းမာရေး အရာရှိချုပ်ကတော့ တစ်ခုခု ကောက်ချက်ချတာမျိုး မလုပ်ခင် လာမယ့် သီတင်းပတ်တွေမှာ ရလာမယ့် အချက်အလက်တွေကို သေချာ ကြည့်ရဦးမယ်လို့ ပြောပါတယ်။
ကမ္ဘာ့ကျန်းမာရေး အဖွဲ့ WHO က ဆွစ်ဇာလန် နိုင်ငံ ဂျနီဗာမှာ နှစ်ရက်တာ ပြုလုပ်ခဲ့တဲ့ နိုင်ငံတကာ ဆွေးနွေးပွဲ ကနေ ကိုရိုနာ ဗိုင်းရပ်စ်သစ်ကို ကိုဗစ်- ၁၉ (Covid - 19) လို့ နာမည်ပေးခဲ့ပါတယ်။
Corona က Co၊ Virus က Vi၊ Disease က  D နဲ့ ရောဂါစတင် တွေ့ရှိခဲ့တဲ့ 2019 က 19 တို့ကို ရည်ညွှန်းပြီး Covid - 19 လို့ နာမည်ပေးခဲ့တာပါ။
ဝူဟန်မြို့က အဖြစ်အပျက်တွေကို သတင်းတွေ တင်ပေးနေတဲ့ စီတီဇင် ဂျာနယ်လစ် တစ်ယောက်ဖြစ်တဲ့ ချန်ချွိရှီ ပျောက်သွားတာဟာ သူ့ကို သောကြာနေ့က စပြီး အတင်းအကျပ် သီးသန့်ခွဲခြားစောင့်ကြည့် ခံနေရလို့ဖြစ်တယ်လို့ သူ့မိသားစုထံက သိရပါတယ်။
တွစ်တာက တရုတ်မှာ ပိတ်ထားပေမယ့် ကျော်လွှားပြီး ကြည့်လို့ရတဲ့ နည်းတွေတော့ ရှိပါတယ်။
သူက အဲဒီမှာ မြို့ထဲက ဆေးရုံတွေထဲက အလောင်းပုံတွေ စတာတွေကို တင်ခဲ့တဲ့သူ ဖြစ်ပါတယ်။
အခု သူမရှိချိန်မှာ သူ့အကောင့်ကို သူ့ သူငယ်ချင်းက ဆက်စီမံခန့်ခွဲနေပါတယ်။
ဗိုင်းရပ်စ်ပိုးကူးစက်မှုကို လူတွေကို စတင် သတိပေးခဲ့သူ ဒေါက်တာ လီသေဆုံးသွားပြီး သူအခုလို ရုတ်တရက် ပျောက်သွားခဲ့တဲ့အတွက် လူတွေက ဒေါသထွက်ခဲ့ကြပါတယ်။
မီဒီယာတွေကို ဆင်ဆာတင်းကျပ်တဲ့ တရုတ်မှာ အစိုးရ ပိတ်ထားတဲ့ သတင်းအချက်အလက်တွေ စာမျက်နှာတွေနဲ့ပတ်သက်ပြီး အင်တာနက် ဆာဗာရှာမတွေ့ပါ ဆိုတဲ့ 404 ကို ရည်ညွှန်း ဟာသလုပ်ပြီး
"404+404+404+404+404=2020" ကို အင်တာနက်သုံးသူကြား ဝေမျှနေကြပါတယ်။
နိုင်ငံတချို့က တရုတ်နိုင်ငံသားတွေကို နိုင်ငံတွင်း ဝင်ခွင့်ပိတ်ထားပါတယ်။ နိုင်ငံတကာ ခရီးသွား အဓိက လေကြောင်းလိုင်း တချို့ကလည်း တရုတ်ကို အသွား၊အပြန် ခရီးအားလုံးကို ရပ်နားထားပါတယ်။ ကူးစက်မှုက နိုင်ငံ ၂၅ နိုင်ငံထိ ရှိနေပါပြီ။
ဂျပန် - တရုတ်အစိုးရက ရောဂါကူးစက်မှုကို ထိန်းချုပ်ရေး ခက်ခက်ခဲခဲ ဆောင်ရွက်နေစဉ်မှာပဲ တရုတ်နိုင်ငံ ပြင်ပ ကူးစက်မှု အမြင့်ဆုံး အဖြစ် ဂျပန်ဆိပ်ကမ်းမှာ ကမ်းကပ်ထားတဲ့ လူ ၃၆၀၀ ပါ ခရီးသည်တင် သင်္ဘောမှာ ကူးစက်သူ ၃၉ ယောက်ထပ်တွေ့ပြီး ကူးစက်သူ စုစုပေါင်း ၁၇၄ ယောက်အထိ ရောက်ရှိလာပါတယ်။
တရုတ်မှာ အခုလထဲမှာပဲ ကူးစက်မှု အမြင့်ဆုံး ရောက်သွားမယ်လို့ ခန့်မှန်းရပေမဲ့ တခြားနေရာတွေမှာတော့ အခုမှ စပြန့်လာတဲ့ သဘောရှိတယ်လို့ WHO က ပညာရှင် တစ်ယောက်က ပြောပါတယ်။
စင်ကာပူ - ကူးစက်သူ ၄၇ ယောက်ထိ ရောက်လာပြီး ကူးစက်သူက တိုးလာနေပါတယ်။
စင်ကာပူက အကြီးဆုံးဘဏ်ဖြစ်တဲ့ DBS ရုံးချုပ်မှာ  ဗုဒ္ဓဟူးနေ့က ကူးစက်မှုတစ်ခု အတည်ပြုနိုင်လို့ ဝန်ထမ်းတွေ အားလုံးကို အိမ်ပြန်ခိုင်းခဲ့ရပါတယ်။
စင်ကာပူဟာ ဗိုင်းရပ်စ် ကူးစက်မှုရဲ့ အစကို ရောက်လာပြီလို့ WHO ကမ္ဘာ့ကူးစက်မှု သတိပေးရေးနဲ့ တုံ့ပြန်ရေး ကွန်ရက် အကြီးအကဲ ဒေးလ် ဖစ်ရှာက ပြောပါတယ်။
တရုတ်နိုင်ငံ ပြင်ပ- တရုတ်ပြင်ပမှာ ကူးစက်မှုတွေ ရာဂဏန်းထိ ရောက်လာပေမဲ့ တရုတ်ပြင်ပ သေဆုံးသူက ဟောင်ကောင်နဲ့ ဖိလစ်ပိုင်မှာ တစ်ယောက်စီမို့ စုစုပေါင်း နှစ်ယောက်ပဲ ရှိပါတယ်။
WHO အကြီးအကဲ တက်ဒရိုစ် စန်ဒါနွန် ဂီဘရေရက်ဆို  က အခု ဗိုင်းရပ်စ်ကို အားလုံးရဲ့ ဘုံရန်သူ အဖြစ် သတ်မှတ်ကြဖို့ အင်္ဂါနေ့က ပြောပါတယ်။
ပြီးတော့ ဒီဗိုင်းရပ်စ်အတွက် ကာကွယ်ဆေးရဖို့က ၁၈ လ လောက် စောင့်ရဦးမယ်လို့လည်း သူကပြောပါတယ်။
</doc>
<doc docid='bbc_51519855' lang='bur' type='mono' source_url='https://www.bbc.co.uk/burmese/51519855' term='COVID'>
ကိုဗစ်-၁၉ ကိုရိုနာဗိုင်းရပ်စ် ကမ္ဘာ့ကပ်ရောဂါဆိုး ဖြစ်လာနိုင်လား
ကိုရိုနာ ဗိုင်းရပ်စ်ပိုး ပြန့်ပွားမှုအခြေအနေဟာ တကမ္ဘာလုံးဆိုင်ရာ ကပ်ရောဂါဆိုး ဖြစ်လာနိုင်မလား ဆိုတာ ခန့်မှန်းဖို့ စောလွန်း သေးတယ်လို့ ကမ္ဘာ့ကျန်းမာရေးအဖွဲ့ (WHO) ရဲ့ အကြီးအကဲ Tedros Adhanom Ghebreyesus က ပြောလိုက်ပါတယ်။
ကိုရိုနာ ဗိုင်းရပ်စ်ပိုး ပြန့်ပွားမှုအခြေအနေဟာ တကမ္ဘာလုံးဆိုင်ရာ ကပ်ရောဂါဆိုး ဖြစ်လာနိုင်မလား ဆိုတာ ခန့်မှန်းဖို့ စောလွန်း သေးတယ်လို့ ကမ္ဘာ့ကျန်းမာရေးအဖွဲ့ (WHO) ရဲ့ အကြီးအကဲ Tedros Adhanom Ghebreyesus က ပြောလိုက်ပါတယ်။
ပြီးခဲ့တဲ့ စနေနေ့ (ဖေဖော်ဝါရီ ၁၅) ရက်တုန်းက ဂျာမနီနိုင်ငံ မြူးနစ်မြို့မှာ ကျင်းပခဲ့တဲ့ လုံခြုံရေးဆိုင်ရာ ညီလာခံမှာ WHO ရဲ့ အမှုဆောင် အရာရှိချုပ်က အခုလို ပြောခဲ့တာပါ။
Covid-19 (ကိုဗစ်-၁၉) လို့ အမည်ပေးထားတဲ့ တရုတ် ဝူဟန် ကိုရိုနာဗိုင်းရပ်စ် အသစ်အတွက် အစိုးရိမ်မကြီးကြဖို့ သတိပေးသလို တဖက်မှာလည်း ကမ္ဘာ့နိုင်ငံအစိုးရများအနေနဲ့ ဒီဗိုင်းရပ်စ်ကာကွယ်ရေး အားသွန်ခွန်စိုက် ပြင်ဆင်ကြဖို့လည်း နိုင်ငံတကာမူဝါဒရေးရာနဲ့ လုံခြုံရေးဆိုင်ရာ ကျွမ်းကျင်သူ ပညာရှင်တွေရဲ့ အစည်းအဝေးမှာ WHO အကြီးအကဲက တိုက်တွန်းခဲ့ပါတယ်။
တရုတ်နိုင်ငံပြင်ပမှာ ကျယ်ကျယ်ပြန့်ပြန့် ရောဂါကူးစက်ပြန့်ပွားနေတာ မရှိဘူးလို့  သူက ဆိုပါတယ်။  ဒါပေမယ့် WHO အနေနဲ့ တရုတ်ပြည်ထဲမှာ ရောဂါ ပြန့်ပွားမှု ဆက်လက်တိုးလာနေတာကိုတော့ စိုးရိမ်မိတယ်လို့ သူက ဆိုပါတယ်။
တရုတ်ပြည်မှာ ကိုရိုနာ ဗိုင်းရပ်စ်ကို ကုသမှုပေးနေတဲ့ ကျန်းမာရေးဝန်ထမ်းတွေကြား ရောဂါကူးစက်မှု အန္တရာယ်ကလည်း ရှိနေပါတယ်။  ကျန်းမာရေး ဝန်ထမ်း ၁,၇၀၀ ကျော် ရောဂါ ကူးစက်မှု ခံယူနေရပြီး ၆ ဦး သေဆုံးခဲ့ရပြီ ဖြစ်ပါတယ်။
အစောပိုင်းတုန်းကတော့ တရုတ်နိုင်ငံခြားရေးဝန်ကြီး ဝမ်ယိက  ဗိုင်းရပ်စ်ပိုး ပြန့်ပွားမှုကို ထိန်းချုပ်လိုက်နိုင်ပြီလို့ ကြေညာထားခဲ့တာပါ။
"ကျွန်တော်တို့ရဲ့ အားသွန်ခွန်စိုက် ကြိုးပမ်းခဲ့သမျှ အခုတော့ အကျိုးအမြတ် ပြန်လည် ရရှိလာပါပြီ၊ ဒီနေ့အထိ ပြောရရင် ဟူဘေးပြည်နယ် ပြင်ပမှာ ရောဂါ ဖြစ်ပွားမှု ၁၂ ရက်ဆက်တိုက် ကျဆင်းလျက် ရှိပါတယ်၊ ကုသနိုင်မှုနှုန်းကလည်း တိုးတက်မြန်ဆန်လာနေပါတယ်၊ လူနာ ၈,၀၀၀ ကျော်လည်း အခြေအနေ ကောင်းမွန်လာလို့ ဆေးရုံက ဆင်းသွားကြပြီ" လို့လည်း တရုတ်လက်ထောက်နိုင်ငံခြားရေးဝန်ကြီးက ပြောထားပါတယ်။
ကိုရိုနာ ဗိုင်းရပ်စ် ရောဂါပိုး စတင်ဖြစ်ပွားချိန် ဒီဇင်ဘာ ၂၀၁၉ နဲ့ ဇန်နဝါရီ ၂၀၂၀ က စပြီး လက်ရှိ အချိန်အထိ တရုတ်နိုင်ငံပြင်ပ သေဆုံး သူ ၄ ဦး အပါအဝင်  စုစုပေါင်း  ၁,၅၀၀ ကျော်သွားခဲ့ပြီ ဖြစ်ပါတယ်။
ဥရောပမှာ ဗိုင်းရပ်စ်ကြောင့် ပထမဆုံးသေဆုံးမှုတစ်ခုလည်း စနေနေ့က ဖြစ်ပွားခဲ့ပါတယ်။  ကိုဗစ်-၁၉ ရောဂါ ပိုးရှိကြောင်း အတည်ပြုထားပြီး တရုတ် ခရီးသွားတစ်ယောက် ပြင်သစ်မှာ သေဆုံးခဲ့ကြောင်း ပြင်သစ်ကျန်းမာရေးတာဝန်ရှိသူတွေက အတည်ပြုခဲ့ပါတယ်။
တရုတ်နိုင်ငံပြင်ပမှာ ကိုရိုနာ ဗိုင်းရပ်စ် ကူးစက်မှု အများဆုံးဖြစ်ရာနေရာတစ်ခု ဖြစ်တဲ့ ဂျပန်နိုင်ငံ ယိုကိုဟားမားဆိပ်ကမ်းက အပျော်စီး သင်္ဘော ပေါ်မှာ လည်း ပြင်းပြင်းထန်ထန် ကန့်သတ်မှုတွေ ရှိနေတဲ့ကြားက ရောဂါ ဖြစ်သူ တိုးလာနေပါတယ်။   ဇိမ်ခံ သင်္ဘောပေါ်မှာ ရောဂါဖြစ်ပွားသူ ၂၈၅ ဦး ရှိနေပြီလို့ ဂျပန်ကျန်းမာရေးဌာနက အတည်ပြုထားပါတယ်။
သင်္ဘောပေါ်ပါသူ ခရီးသည် ၄,၀၀၀ နီးပါး အနက် ၃ ပုံ ၂ ပုံ လောက်ကို အခု အခါ ရောဂါ ရှိ၊ မရှိ စမ်းသပ် စစ်ဆေးပြီး ဖြစ်ပါတယ်။  ခရီးသည်တွေကို အခန်းထဲမှာနေဖို့ ညွှန်ကြားထားတာ ၁၁ ရက် ရှိသွားခဲ့ပြီး နောက်ထပ် သီတင်း ၂ ပတ်လောက်လည်း ဆက်ပြီး သီးသန့်ခွဲထားဖို့ ရှိနေပါတယ်။
အဲဒီ သင်္ဘောပေါ်က အမေရိကန်နိုင်ငံသား ခရီးသည် ၄၀၀ ကို ပြန်ခေါ်ဖို့  ဂျပန်နိုင်ငံကို အမေရိကန်အစိုးရက လေယာဉ်တွေ စေလွှတ်လျက် ရှိပါတယ်။
အာဆီယံဒေသတွင်းနိုင်ငံတစ်ခု ဖြစ်တဲ့ စင်္ကာပူနိုင်ငံမှာလည်း ဖေဖော်ဝါရီ ၁၅ ရက် (စနေနေ့) အထိ ကိုဗစ်-၁၉ ရောဂါပိုး ကူးစက်သူ ၇၀ ကျော် ရှိနေပြီ လို့ အစိုးရက အတည်ပြုထားပါတယ်။
စင်္ကာပူမှာ ပြီးခဲ့တဲ့ ဖေဖော်ဝါရီ ၇ ရက်နေ့ကတည်းက ဗိုင်းရပ်စ် ဖြစ်ပွားမှုအဆင့်ကို အဝါရောင်ကနေ လိမ္မော်ရောင်အထိ တိုးမြှင့်ထားခဲ့တာပါ။
မြန်မာနိုင်ငံမှာတော့ ပြီးခဲ့တဲ့ ဖေဖော်ဝါရီ ၁၄ ရက်နေ့ အထိ ကိုရိုနာ ဗိုင်းရပ် သံသယ အဖြစ် လတ်တလော အသက်ရှူလမ်းကြောင်း ဆိုင်ရာ ရောဂါ စောင့်ကြည့် လူနာ စုစုပေါင်း ၂၁ ဦး ရှိတယ်လို့ ကျန်းမာရေးနဲ့ အားကစားဝန်ကြီးဌာနက  ဖေဖော်ဝါရီ ၁၅ ရက်မနက်ပိုင်းမှာ ထုတ်ပြန်ထားပါတယ်။
ဒီလူနာတွေကို တောင်ကြီး၊ ပုတီးကုန်း၊ မကွေး၊ မန္တလေး၊ ဝေဘာဂီ၊ မောင်တော၊ ပေါက်နဲ့ မောက်မယ် မြို့တွေက ဆေးရုံတွေမှာ စောင့်ကြပ်ကြည့်ရှု ကုသမှုပေးထားတာဖြစ်ပါတယ်။
လူနာတွေဟာ အငယ်ဆုံး အသက် ၁၆ နှစ်ကနေ အကြီးဆုံး ၅၃ နှစ်အရွယ်ထိရှိသူတွေပါဝင်ပြီး သူတို့ထဲက ၁၃ ဦးကို ဓာတ်ခွဲစစ်ဆေးချက်အဖြေတွေအရ ကိုရိုနာဗိုင်းရပ်စ် ရောဂါပိုး မရှိဘူးလို့လည်း ထုတ်ပြန်ချက်က ဆိုပါတယ်။
အဲဒီထဲမှာ စင်ကာပူမှာ ကိုရိုနာဗိုင်းရပ်စ်သံသယလူနာနဲ့အနီးကပ်နေခဲ့လို့ စောင့်ကြည့်ဖို့ စင်္ကာပူအစိုးရက မြန်မာအစိုးရကို အကြောင်းကြားခဲ့တာကြောင့် စောင့်ကြည့်ကုသပေးခဲ့တဲ့အမျိုးသမီးလည်း ပါဝင်ပါတယ်။
ကျန်တဲ့လူနာတွေရဲ့ဓာတ်ခွဲစစ်ဆေးမှုအဖြေသတင်းတွေရရှိလာတဲ့အခါမှာလည်း ဆက်လက်ထုတ်ပြန်ပေးသွားမယ်ဖြစ်တယ်လို့ အစိုးရကျန်းမာရေးဝန်ကြီး ဌာန တာဝန်ရှိသူတွေက ကြေညာထားပါတယ်။
လက်ရှိအချိန်အထိ ကမ္ဘာ တစ်ဝန်း ကိုရိုနာ ဗိုင်းရပ်စ် ကူးစက်သူပေါင်း ၆၇,၀၀၀ ကျော် ရှိနေပြီး အများစုက တရုတ်ပြည်ထဲမှာ ဖြစ်ပါတယ်။ တရုတ် အစိုးရက ရောဂါ ဖြစ်ပွားမှုကို တွက်ချက်တဲ့ပုံစံ ပြောင်းလဲလိုက်မှုကြောင့် အခုရက်ပိုင်းအတွင်း ရောဂါဖြစ်ပွားမှုအရေအတွက်က ပြန်လည် မြင့်တက်လာခဲ့ပါတယ်။ ထည့်သွင်းတွက်ချက်ထားတဲ့စာရင်းထဲမှာ ကိုဗစ်-၁၉ ရောဂါလက္ခဏာပြသသူအားလုံး ပါဝင်ပြီး ဓာတ်ခွဲစမ်းသပ်စစ်ဆေးမှု မပြုရသေးသူတွေနဲ့ စစ်ဆေးမှု ပြုထားပေမယ့် မှားယွင်းပြီး ရောဂါမရှိဘူး အဖြေထွက်ထားသူလို့ ယူဆရဖွယ်ရှိသူတွေပါ ပါဝင်ပါတယ်။
"ကမ္ဘာ့နိုင်ငံစုံ ပါဝင်တဲ့ သုတေသီဆေးပညာရှင်တွေဟာ အရေးတကြီးလိုအပ်နေတဲ့ ကိုဗစ် ၁၉ ရောဂါ ဖော်ထုတ်မှု၊ ကုသမှုနဲ့ ကာကွယ်ဆေးဖော်နိုင်မှုတွေ အတွက် အတူတကွ ပူးပေါင်းဆောင်ရွက်နေတယ်" လို့ ကမ္ဘာကျန်းမာရေးအဖွဲ့အကြီးအကဲကတော့ အာမခံ ပြောကြားထားပါတယ်။
နိုင်ငံတကာကျွမ်းကျင်သူဆေးပညာရှင်တွေက တရုတ်ပြည်ထဲမှာ လက်တွေ့မြေပြင်ကွင်းဆင်းပြီး တရုတ်ဆေးပညာရှင်တွေနဲ့ အတူ လက်တွဲကာ ကိုဗစ်-၁၉ အတွက် ဆေးသုတေသနဖော်ထုတ်မှုတွေ အရှိန်မြှင့်လုပ်ဆောင်နေတယ်လို့လည်း ဆိုထားပါတယ်။
</doc>
<doc docid='bbc_burma-51701901' lang='bur' type='mono' source_url='https://www.bbc.co.uk/burmese/burma-51701901' term='COVID'>
ကိုရိုနာဗိုင်းရပ်စ် တပ်ထဲမှာကူးစက်မှုမရှိလို့ဗိုလ်မှူးချုပ်ဇော်မင်းထွန်းပြော၊ ကမ္ဘာ့နိုင်ငံပေါင်း ၆၀ ကျော်မှာ ကိုရိုနာဗိုင်းရပ်စ် ကူးစက်လာ အပါအဝင် ထိပ်တန်းသတင်းများ

Covid-19 ကူးစက်မြန် ရောဂါကြောင့် မတ်လ ၂၇ ရက်နေ့မှာ ကျင်းပမယ့် တပ်မတော်နေ့ စစ်ရေးပြအခမ်းအနားကို ခေတ္တဆိုင်းငံ့မယ်လို့ တပ်မတော်က ဖေဖော်ဝါရီလ ၁ ရက်နေ့က သတင်းထုတ်ပြန်ခဲ့ပါတယ်။
Covid-19 ဗိုင်းရပ်စ်ကူးစက်မှုကို နိုင်ငံတကာက အရေးပေါ်စောင့်ကြည့်မှုတွေ ရှိနေချိန်မှာပဲ ဒီဗိုင်းရပ်စ်ကြောင့် မတ်လ ၂၇ ရက်နေ့မှာ ကျင်းပမယ့် စိန်ရတု တပ်မတော်နေ့ စစ်ရေးပြအခမ်းအနားကို ဆိုင်းငံ့ထားမယ်လို့ တပ်မတော်က မတ်လ ၁ ရက်နေ့က သတင်းထုတ်ပြန်ခဲ့ပါတယ်။
တပ်မတော် ပြောခွင့်ရသူ ဗိုလ်မှူးချုပ် ဇော်မင်းထွန်းကတော့ "တပ်ထဲမှာ ကူးစက်ရောဂါ ဖြစ်ပွားမှု မရှိပါဘူး။ ဗိုင်းရပ်စ် ကူးစက်မှုကို အပြည်ပြည်ဆိုင်ရာ အရေးပေါ်အခြေအနေအဖြစ် ကြေညာထားလို့ ဆိုင်းငံ့ရတာပါ" လို့ ဘီဘီစီကို ပြောပါတယ်။
တပ်မတော်နေ့ အခမ်းအနားလျှောက်ကြမယ့် စစ်သည် ၃ ဦးမှာ Covid-19 ကူးစက်ထားတယ်ဆိုတဲ့ သံသယတွေ ရှိနေလို့ ဒီအခမ်းအနားကို ရပ်ရတာလို့ သတင်းတွေထွက်နေတာကိုလည်း ဗိုလ်မှူးချုပ်ဇော်မင်းထွန်းက ငြင်းဆိုပါတယ်။
"ကောလဟာလတွေပါ၊ တပ်မှာက အရာရှိတွေရော စစ်သည်တွေကိုရော အမြဲတမ်းနေ့စဉ် ဆေးစစ်ပါတယ်၊ ဒီရောဂါနဲ့ ပတ်သက်လို့ တားဆီးကာကွယ်နိုင်ရေး လုပ်ငန်းစဉ်တွေ ရှိပါတယ်။ အဲ့ဒါတွေကို တိတိကျကျ ဆောင်ရွက်လျက်ရှိပါတယ်" လို့ ဗိုလ်မှူးချုပ်ဇော်မင်းထွန်းက ပြောပါတယ်။
Covid-19 ကူးစက်မြန်ရောဂါနဲ့ ပတ်သက်လို့ ကမ္ဘာ့ကျန်းမာရေးအဖွဲ့ WHO နဲ့ နိုင်ငံတကာက ပတ်သက်လို့ တစုံတရာ ထုတ်ပြန်မှပဲ စိန်ရတု တပ်မတော်နေ့ စစ်ရေးပြအခမ်းအနား ဆက်လက်ကျင်းပနိုင်ဖို့ စီမံ ဆောင်ရွက်ဖို့ လျာထားတယ်လို့ တပ်မတော်ကာကွယ်ရေးဦးစီးချုပ်ရုံးက ထုတ်ပြန်ထားပါတယ်။
ဒါပေမဲ့ ဆိုင်းငံ့ကာလက ဘယ်လောက်ကြာမလဲဆိုတာတော့ မသိသေးဘူးလို့ ဗိုလ်မှူးချုပ်ဇော်မင်းထွန်းက ဘီဘီစီကို ပြောပါတယ်။
အမေရိကန်ပြည်ထောင်စု ဝါရှင်တန်ပြည်နယ်မှာ လွန်ခဲ့တဲ့ သီတင်း ၆ ပတ်အတွင်း  ကိုရိုနာဗိုင်းရပ်စ်ပိုး ပျံ့နှံ့ပြီး လူ ၁၅၀၀ လောက်ကို ကူးစက်ခံထားရနိုင်တယ်လို့ အမေရိကန် ဆေးသုတေသီတွေက ပြောပါတယ်။
ပြီးခဲ့တဲ့ သီတင်းပတ်ကုန်အတွင်း နိုင်ငံအနောက်မြောက်ပိုင်းက ပြည်နယ်တစ်ခုမှာ အသက် ၅၀ ဝန်းကျင်ရှိတဲ့ အမျိုးသားတစ်ဦး သေဆုံးမှုဟာ ကိုရိုနာ ဗိုင်းရပ်စ်ကြောင့် ပထမဆုံးသေဆုံးသူ ဖြစ်တယ်လို့ အတည်ပြုခဲ့ကြပါတယ်။ ဝါရှင်တန်ပြည်နယ်မှာ အခုအခါ အရေးပေါ် အခြေအနေကြေညာထားရပါတယ်။
Covid19-WHO က ကမ္ဘာလုံးဆိုင်ရာကူးစက်ပျံ့နှံ့မှုအမြင့်ဆုံးအဆင့်သို့ တိုးမြှင့်သတိပေး
ကိုရိုနာဗိုင်းရပ်စ်ကူးစက်မှုဟာ တရုတ်နိုင်ငံပြင်ပမှာ ပိုမိုမြင့်တက်လာနေပြီး ချက်၊ အာမေးနီးယန်းနဲ့ ဒိုမီနီကန် နိုင်ငံတွေမှာလည်း ကူးစက်မှုတွေ ရှိလာခဲ့ပါတယ်။ ဂျာမနီမှာ ကူးစက်မှုဟာ ၂ ဆ ပိုလာတယ်လို့ ကျန်းမာရေးအရာရှိတွေက ပြောပါတယ်။
ဗြိတိန်မှာလည်း ကူးစက်မှုက ၅၀ % အထိ ပိုမြင့်တက်လာနေပါတယ်။ အီရန်နဲ့ အီတလီမှာလည်း ရောဂါပိုး ပြန့်ပွားမှု တမဟုတ်ချင်း မြင့်တက်နေပါတယ်။
တောင်ကိုရီးယားမှာတော့ ကိုရိုနာဗိုင်းရပ်စ်ကြောင့် သေဆုံးသူ ၂၁ ဦးရှိပြီး ကူးစက်ခံရသူက ၃၇၃၀ ရှိနေပြီဖြစ်ပါတယ်။
သေဆုံးသူနဲ့ ကူးစက်သူအများစုဟာ ဗိုင်းရပ်စ်ကူးစက်သူ အများအပြားတွေ့ရတဲ့ Shincheonji ဘုရားကျောင်းက ဖြစ်ပါတယ်။ ဒီလောက် လူတွေ သေဆုံးခဲ့ရမှုမှာ ရောဂါ မပျံ့နှံ့ခင် ကူးစက်သူတွေရဲ့ အချက်အလက်တွေကို ဖုံးကွယ်ဖို့ ကြိုးစားခဲ့တယ်ဆိုပြီး အဲ့ဒီဘုရားကျောင်းက ဘာသာရေးခေါင်းဆောင် လီမန်ဟီကို စုံစမ်းစစ်ဆေးမှုတွေ လုပ်နေပါတယ်။
ကိုရိုနာဗိုင်းရပ်စ်ကြောင့် စုစုပေါင်း သေဆုံးသူက ၃ ထောင်နီးပါး ရှိနေပြီဖြစ်ပါတယ်။
၂၀၁၉ ဒီဇင်ဘာမှာ စတင်ဖြစ်ခဲ့တဲ့ COVID-19 ကူးစက်ရောဂါနဲ့ ပတ်သက်လို့ ကမ္ဘာ့ကျန်းမာရေးအဖွဲ့ WHO က ဇန်နဝါရီ ၃၀ ရက်နေ့မှာ အပြည်ပြည်ဆိုင်ရာ ပြည်သူ့ကျန်းမာရေးအရေးပေါ် အခြေအနေအဖြစ် ကြေညာခဲ့ရပါတယ်။
ရာသီဥတု ပြောင်းလဲမှုတွေနဲ့ အပူချိန်မြင့်တက်လာမှုတွေကြောင့် သြစတြေးလျနိုင်ငံရဲ့ နွေရာသီဟာ ဆောင်းရာသီလို ၂ ဆ ပိုမိုရှည်ကြာလာတယ်လို့ ရာသီဥတုဆိုင်ရာ လေ့လာမှုစစ်တမ်းတစ်ခုက ဖော်ပြပါတယ်။ Australia Institute ရဲ့ တွေ့ရှိချက်အရ လွန်ခဲ့တဲ့ အနှစ် ၂၀ ကာလလောက်တုန်းက တိုင်းပြည်ရဲ့ နေရာတော်တော်များများမှာ နွေရာသီဟာ ၁ လကျော်လောက်ပဲ ကာလရှိခဲ့တာ ဖြစ်ပါတယ်။
ဒီနောက်ပိုင်း ၂၀၁၄ နဲ့ ၂၀၁၈ ခုနှစ်ကြားမှာတော့ နွေရာသီဟာ ၅၀ % လောက် ပိုမိုရှည်ကြာလာပြီး သြစတြေးလျရဲ့ အခြောက်သွေ့ဆုံး နှစ်အဖြစ် မှတ်တမ်းဝင်ခဲ့တယ်လို့ တွေ့ရှိချက်က ဆိုပါတယ်။
"ကျွန်တော်တို့ရဲ့ တွေ့ရှိချက်က အနာဂတ်မှာ ဘာဖြစ်လာမယ်ဆိုတာကို ခန့်မှန်းတွက်ဆထားတာ မဟုတ်ပါဘူး၊ အခုဖြစ်ပျက်နေတာကို ပြောနေတာပါ" လို့ Australia Institute ရဲ့ ပညာရှင် ရစ်ချီမာဆီယန်က ပြောပါတယ်။
မကြာခင်တုန်းကလည်း သြစတြေးလျမှာ တောမီးအကြီးအကျယ်လောင်လို့ လူ ၃၃ ဦး သေဆုံးခဲ့ပြီး ဌာနေ မျိုးရင်းတိရစ္ဆာန် သန်း ၁ ထောင်လောက်လည်း သေဆုံးခဲ့ရပါတယ်။
</doc>
<doc docid='bbc_world-51778281' lang='bur' type='mono' source_url='https://www.bbc.co.uk/burmese/world-51778281' term='COVID'>
Covid-19 ကိုရိုနာ ဗိုင်းရပ်စ် ကူးစက် ခံထားရသူ တစ်သိန်း ရှိပြီလို့ WHO ပြောကြား

တကမ္ဘာလုံးမှာ နိုဗယ် ကိုရိုနာ ဗိုင်းရပ်စ် ကူးစက် ခံထား ရသူ တစ်သိန်း ရှိသွား ပြီလို့ ကမ္ဘာ့ကျန်းမာရေး အဖွဲ့ကြီး WHO က ပြောပါတယ်။
အခုလို လျင်လျင် မြန်မြန် ကူးစက် ခံနေရတာ ဟာ စိုးရိမ် စရာ ကောင်းတယ် လို့လည်း WHO အကြီး အကဲ ဒေါက်တာ တက်ဒရို့စ် ဂိုင်းဘရေးစီးယက်စ် က ဆိုပါတယ်။
ကိုရိုနာ ဗိုင်းရပ်စ် ကုသရေး မှာ မရှိမဖြစ် ဆေးဝါး ကိရိယာ တွေကို WHO က ထုတ်ပြန် ခဲ့ရာမှာ လူနာတွေ အတွက် အောက်ဆီဂျင် နဲ့ အောက်ဆီဂျင် ပေးစက် တွေဟာ မဖြစ်မနေ ဖြည့်ဆည်း ထား ရမယ့်  ပစ္စည်း ဖြစ်တယ် လို့ နိုင်ငံ အသီးသီး က အစိုးရတွေကို WHO က ဆော်သြလိုက်ပါတယ်။
ကိုဗစ်ဒ် 19 ကူးစက် ခံထားရသူတွေကို ရှာဖွေပြီး ကုသမှု ပေးတာဟာ ရောဂါ ဖြစ်ပွား မှု ကို လျော့ချ ရာရောက်တယ်လို့လည်း WHO အဖွဲ့ အကြီးအကဲ က ပြောပါတယ်။
လောလောဆယ်မှာ ကိုရိုနာ ဗိုင်းရပ်စ် ကူးစက် ခံထားရသူ အရေအတွက် ဟာ တစ်သိန်း ပြည့်မြောက်ပြီး ဖြစ်ပါတယ်။
တရုတ် နိုင်ငံ ဟူဘေ ခရိုင်မှာ ဆိုရင်တော့ ပြည်တွင်းမှာ ကူးစက် ခံရသူ အရေအတွက် ကျဆင်း လာပြီး နိုင်ငံရပ်ခြား ကနေ ပြန်လာသူတွေ ထဲမှာ ကူးစက်မှုတွေ ရှိနေပါတယ်။
ဟူဘေ ခရိုင် အပြင်ဘက်မှာ ကြာသပတေးနေ့ က ဗိုင်းရပ်စ် ကူးစက် ခံရသူ ၁၇ ဦး ရှိရာမှာ ၁၆ ဦး က နိုင်ငံခြား ကနေ ကူးစက် ခံထားရသူတွေလို့ တာဝန်ရှိသူတွေက ပြောပါတယ်။
သြစတြေးလျမှာ ဆိုရင် ၁၆ နှစ် အရွယ် လူငယ် တစ်ဦး ဗိုင်းရပ်စ် ကူးစက် ခံထား ရလို့ ကျောင်းတွေကို ပိတ်ဖို့ အစိုးရ က ညွှန်ကြားလိုက်ပါပြီ။
တောင်ကိုရီးယား နိုင်ငံမှာတော့ ဗိုင်းရပ်စ် ကူးစက် ခံထား ရသူ ၆၂၈၄ ဦး ရှိပြီး ၄၃ ဦး သေဆုံး ခဲ့ပါတယ်။
ဘူတန် နိုင်ငံမှာလည်း အမေရိကန် က လာရောက်တဲ့ အမျိုးသား တစ်ဦး မှာ ကိုရိုနာ ဗိုင်းရပ်စ် စစ်ဆေး တွေ့ ရှိခဲ့ရတဲ့ အတွက် ဗိုင်းရပ်စ် ကူးစက် ခံထားရတဲ့ နောက်ထပ် နိုင်ငံများ စာရင်းဝင်ခဲ့ပါတယ်။
နယူးဇီလန် နိုင်ငံမှာတော့ အသက် ၃၀ အရွယ် ဗိုင်းရပ်စ် ကူးစက် ခံထားရသူဟာ တေးဂီတ ဖျော်ဖြေပွဲ ကို သွားရောက် ခဲ့တယ်လို့ တာဝန်ရှိသူတွေက ပြောပါတယ်။ ဒါကြောင့် အဲဒီ တေးဂီတ ပွဲ သွားရောက် ခဲ့သူတွေ အနေနဲ့ ဗိုင်းရပ်စ် ရောဂါ လက္ခဏာတွေကို စောင့်ကြည့်ကြဖို့ ကျန်းမာရေး ဝန်ကြီး ဌာန က နှိုးဆော် ထားရပါတယ်။
ဗြိတိန် မှာတော့ ကိုရိုနာ ဗိုင်းရပ်စ် ကူးစက် ခံထားရတဲ့ ၁၆၃ ဉီး အထိ ရှိလာခဲ့ပြီး အသက် ၇၀ အရွယ် အမျိုးသမီး တစ်ဦး ကွယ်လွန် သွားတယ်လို့ အစိုးရ က သတင်းထုတ်ပြန် ထားပါတယ်။
ကုလသမဂ္ဂ အဖွဲ့ကြီး ရဲ့ သဘာဝ ပတ်ဝန်းကျင် ထိန်းသိမ်းရေး အဖွဲ့ကြီး အနေနဲ့ လည်း လူချင်း တွေ့ဆုံ ဆွေးနွေးတဲ့ အစည်းအဝေး တွေကို ဖျက်သိမ်း လိုက်ပြီး အွန်လိုင်း ကနေ တဆင့်ပဲ အစည်းအဝေးတွေ လုပ်တော့မယ်လို့ ကြေညာ ပါတယ်။
နောက်ပြီး  ကိုရိုနာ ဗိုင်းရပ်စ် ကြောင့် ကမ္ဘာ့ တဝန်း က ကျောင်းသားပေါင်း သန်း ၂၉၀ ခန့်ဟာ ကျောင်းတွေ ပိတ်လိုက်ရလို့ ပညာသင်ကြားရေးမှာ အနှောက် အယှက် ဖြစ်ခဲ့တယ်လို့လည်း UN က စာရင်း ထုတ်ပြန် ထားပါတယ်။
</doc>
<doc docid='bbc_world-51700139' lang='bur' type='mono' source_url='https://www.bbc.co.uk/burmese/world-51700139' term='COVID'>
ပြင်သစ်မှာလည်း လက်ဆွဲနှုတ်ဆက်တာမလုပ်ဖို့ ကျန်းမာရေး ဝန်ကြီးပြော

ကိုရိုနာ ဗိုင်းရပ်စ် ပြန့်ပွားမှုကြောင့် ဆွစ်ဇာလန်မှာ လူ တယောက်နဲ့ တယောက် နမ်းရှုပ်မှုကို ရှောင်ကြဉ်ခိုင်းထားပါတယ်။
လူမှုရေးအရ တွေ့ဆုံတဲ့အခါ လူတယောက်နဲ့ တယောက် ခပ်ခွာခွာအနေအထားမှာ ပြောဆို ဆက်ဆံခြင်းဟာ ရောဂါပိုး ပြန့်ပွားမှု နှေးကွေးသွားစေဖို့ အကောင်းဆုံး နည်းလမ်း တရပ် လို့ ဆွစ် သတင်းစာ တစောင်ကို ဆွစ်ဇာလန် ကျန်းမာရေး ဝန်ကြီး Alain Berset က ပြောပါတယ်။
ဆွစ်ဇာလန် နိုင်ငံမှာ  ယောက်ျား မိန်းမ မရွေး တယောက်နဲ့ တယောက် တွေ့ဆုံတဲ့အခါ ပါးတစ်ဖက်တချက်စီကို သုံးကြိမ်နမ်း နှုတ်ဆက်လေ့ ရှိကြတာ ဖြစ်ပါတယ်။
ပြီးခဲ့တဲ့ သောကြာနေ့ကလည်း ပြင်သစ် ကျန်းမာရေး ဝန်ကြီး အိုလီဗာ ဗာရန် က လက်ဆွဲနှုတ်ဆက်မှုတွေကို ရှောင်ရှားဖို့ ပြောကြားခဲ့ပါတယ်။
တချိန်တည်းမှာ အမေရိကန် ပြည်ထောင်စု ဝါရှင်တန်ပြည်နယ်မှာတော့ လွန်ခဲ့တဲ့ သီတင်းခြောက်ပတ် အတွင်း Covid-19 ဗိုင်းရပ်စ် ပြန့်နှံ့ပြီး လူ ၁၅၀၀ လောက် ကူးစက် ခံနေရတယ်လို့ အမေရိကန် ဆေးသုတေသီတွေက ပြောပါတယ်။
ပြီးခဲ့တဲ့ စနေ တနင်္ဂနွေမှာ အနောက်မြောက်ဖက် ပြည်နယ်က အသက် ၅၀ ဝန်းကျင်ရှိ အမျိုးသား တယောက် သေဆုံးမှုဟာ ကိုရိုနာ ဗိုင်းရပ်စ်နဲ့ ပထမဆုံး သေဆုံးသူ အဖြစ် အတည်ပြုခဲ့ကြပါတယ်။
လတ်တလော စုဆောင်းရရှိတဲ့ နမူနာတွေကို ကြည့်ရင် လွန်ခဲ့တဲ့ သီတင်းခြောက်ပတ်တုန်းက ဆေးရုံရောက်လာတဲ့ လူနာမှာ တွေ့ရှိရတဲ့ ရောဂါပိုးနဲ့ အတူတူ ဖြစ်တဲ့အတွက် အဲဒီဒေသက လူမှုအသိုင်းအဝိုင်းထဲမှာ ဒီရောဂါပိုးဟာ အဲဒီအချိန်ကတည်းက ရှိနေတာ ဖြစ်ကြောင်း ပြသနေတယ်လို့ ကျန်းမာရေး အရာရှိတွေက ပြောပါတယ်။
ဝါရှင်တန် ပြည်နယ်မှာ အခုအခါ အရေးပေါ် အခြေအနေထားပေမယ့် ကျန်းမာရေး ဝန်ကြီး အဲလက်စ် အက်ဇာ ကတော့ တုန်လှုပ်ခြောက်ခြားစရာ မလိုဘူးလို့ ပြောပါတယ်။
အခုအခါ ကိုရိုနာ ဗိုင်းရပ်စ် ဖြစ်ပွားရာ တရုတ်နိုင်ငံ ပြင်ပမှာ ဒီရောဂါပိုး တွေ့ရှိရမှု ပိုများလာနေပါတယ်။
ချက် ၊ အာမေးနီးယား နဲ့ ဒိုမီနီကန် သမ္မတ နိုင်ငံတို့မှာ နောက်ဆုံး တွေ့ရှိမှု အပါအဝင် ကမ္ဘာတလွှား နိုင်ငံပေါင်း ၆၆ နိုင်ငံမှာ လူပေါင်း ၉၀၀၀၀ လောက်မှာ ဒီရောဂါပိုး ကူးစက်ပြန့်ပွားလျှက် ရှိပါတယ်။
ဂျာမနီမှာ ဆိုရင်လည်း မတ်လ၁ ရက်နေ့ တရက်တည်းတင် ဖြစ်ပွားမှု နှစ်ဆ တိုးခဲ့ပြီး ဗြိတိန်မှာ ရောဂါပိုး တွေ့ရသူ ၅၀ ရာခိုင်နှုန်း မြင့်တက်လာပါတယ်။
ကိုရိုနာ အရေး တရုတ် ထိပ်ပိုင်းအရာရှိတွေကို  ဖယ်ရှား
ကိုရိုနာဗိုင်းရပ်စ်ကို တိုင်ကြားရမယ့် ကူးစက်မြန်ရောဂါအဖြစ် မြန်မာသတ်မှတ်
နိုင်ငံခြား ခရီးသွား အများဆုံး လာရောက်လည်ပတ်ရာ ပြင်သစ်နိုင်ငံ ပဲရစ်မြို့က လု့ဗ် ပြတိုက်မှာ ဝန်ထမ်းတွေက ကူးစက်မှာ ကြောက်တဲ့ အတွက် မနေ့ တနင်္ဂနွေနေ့က ပိတ်ခဲ့ရပါတယ်။
အီတလီ နိုင်ငံ ဗင်းနစ်မြို့မှာလည်း နိုင်ငံခြား ခရီးသွား ကင်းမဲ့ကာ ခြောက်ကပ်လျက် ရှိပါတယ်။
အခုအခါ ကိုဗစ် နိုင်တင်း ရောဂါကြောင့် သေဆုံးရသူ သုံးထောင်နီးပါး ရှိပြီ ဖြစ်ပါတယ်။
</doc>
<doc docid='bbc_world-51834057' lang='bur' type='mono' source_url='https://www.bbc.co.uk/burmese/world-51834057' term='COVID'>
ယူကေကျန်းမာရေး ဝန်ကြီးမှာ ကိုရိုနာဗိုင်းရပ်စ်တွေ့လို့ သီးသန့်ခွဲခံထားရ

ယူကေ အငယ်တန်း ကျန်းမာရေး ဝန်ကြီးလည်းဖြစ် အာဏာရ ကွန်ဆာဗေးတစ် ပါတီ အမတ်လည်းဖြစ်တဲ့ နာဒင်း ဒိုရီစ် ဟာ ကိုရိုနာ ဗိုင်းရပ်စ် ကူးစက်ခံနေရပါပြီ။
ဗိုင်းရပ်စ် ကူးစက်ခံထားရတဲ့ အတွက် အများနဲ့ ခွဲပြီး အိမ်မှာ  သီးခြား ခွဲနေရတယ်လို့ မစ္စ ဒိုရီစ် က ပြောပါတယ်။
မစ္စ ဒိုရီစ်နဲ့ တွေ့ခဲ့တဲ့ လေဘာ ပါတီ အမတ် ရေချယ် မစ်ခဲလ် ကိုလည်း အလားတူ   သီးသန့် တယောက်တည်း နေဖို့ ညွှန်ကြားခံထားရတယ်လို့ ဆိုပါတယ်။
မစ္စ ဒိုရီစ် ဟာ အစိုးရအဖွဲ့ အတွင်းမှာ ဗိုင်းရပ်စ် ရောဂါ လက္ခဏာ တွေ့ရတဲ့ ပထမဆုံးသူ ဖြစ်တယ်လို့ ဒီနေ့ မတ်လ ၁၁ ရက် နေ့မှာ ကျန်းမာရေး ဝန်ကြီး ဌာနက ထုတ်ပြန်ခဲ့ပါတယ်။
သူဟာ ပြီးခဲ့တဲ့ ကြာသပတေး နေ့က ဝန်ကြီးချုပ် တည်ခင်း ကျင်းပတဲ့ ပွဲကို တက်ရောက်ခဲ့ပါသေးတာ ဖြစ်ပါတယ်။
ယူကေမှာ ကိုရိုနာ ဗိုင်းရပ်စ်ကြောင့် သေဆုံးသူ ခြောက်ယောက် ရှိသွားပြီး ရောဂါပိုး တွေ့ရသူ ၃၈၂ ယောက် ရှိပါတယ်။
ဒီရောဂါပိုးကြောင့် အခုနောက်ဆုံး သေဆုံးတဲ့ အမျိုးသားဟာ အသက် ၈၀ ရှိပြီး တခြား ရောဂါ အခံရှိတယ်လို့လည်း သတင်းရရှိပါတယ်။
တချိန်တည်းမှာ အသက် ၅၃ နှစ် အရွယ် ဗြိတိန်က အမျိုးသမီးဟာ ကိုရိုနာ ဗိုင်းရပ်စ်ကြောင့် အင်ဒိုနီးရှားမှာ သေဆုံးသွားခဲ့ပြီး သူဟာ ကိုဗစ် နိုင်တင်းနဲ့ ပထမဆုံးအင်ဒိုနီးရှားမှာ သေဆုံးသူ ဖြစ်တယ်လို့ ဒေသန္တရ သတင်းတွေမှာ ဖော်ပြထားပါတယ်။
ဒီအမျိုးသမီးမှာ တခြား ရောဂါ အခံ ရှိသလား ၊ ဒါမှမဟုတ် ကိုရိုနာဗိုင်းရပ်စ် ပိုးကြောင့်ဘဲ သေဆုံးတာလား ဆိုတာကိုတော့ ကွဲကွဲပြားပြား မသိရသေးပါဘူး။
အင်ဒိုနီးရှားမှာ သေဆုံးသွားတဲ့ ဗြိတိသျှ အမျိုးသမီးရဲ့ မိသားစု ၊ အင်ဒိုနီးရှားက  ဒေသန္တရ အာဏာပိုင် တွေနဲ့ ဆက်သွယ်ပြီး ကူညီဆောင်ရွက်ပေးနေပါတယ်လို့ ပြည်ပ အရေးနဲ့ ဓနသဟာရ နိုင်ငံများဆိုင်ရာ ရုံးက ထုတ်ပြန် ခဲ့ပါတယ်။
</doc>
<doc docid='bbc_burma-51982203' lang='bur' type='mono' source_url='https://www.bbc.co.uk/burmese/burma-51982203' term='COVID'>
ဖွဲ့စည်းပုံပြင်ရေးရလဒ်ကို အားရကျေနပ်မှု လုံးဝမရှိလို့ အန်အယ်လ်ဒီပြော၊ ကိုရိုနာဗိုင်းရပ်စ်ကြောင့် သေဆုံးသူ တစ်သောင်းကျော်၊ မြောက်ကိုရီးယားက ဒုံးကျည်နှစ်စင်း စမ်း အပါအဝင် မတ်လ ၂၁ ရက်မနက်ခင်းသတင်းများ

ဖွဲ့စည်းပုံအခြေခံဥပဒေပြင်ဆင်ရေးရလဒ်ကို အားရကျေနပ်မှုလုံးဝမရှိဘူးလို့ အန်အယ်လ်ဒီပါတီက ပြောကြားလိုက်ပါတယ်။
၂၀၀၈ ဖွဲ့စည်းပုံပြင်ရေးအတွက် အချက်ပေါင်း ၁၃၅ချက်ကို ပြည်ထောင်စုလွှတ်တော်မှာ ကိုးရက်ကြာမဲခွဲပြီးတဲ့နောက်မှာတော့ စုစုပေါင်း လေးချက်ကိုပဲ ပြင်ဆင်နိုင်ခဲ့တာဖြစ်ပါတယ်။
အဲဒီလေးချက်မှာ သုံးချက်က အိုမင်းမစွမ်းဆိုတဲ့ စကားရပ်အစား သက်ကြီးရွယ်အို၊ မသန်မစွမ်းဆိုတဲ့ စကားလုံးအစား မသန်စွမ်း ဆိုတဲ့ စကားလုံးတို့နဲ့ အစားထိုးပြင်ဆင်ဖို့ ဆုံးဖြတ်ခဲ့တာဖြစ်ပြီး နောက်တစ်ချက်ကတော့ အဓိပ္ပာယ်ပြောင်းလဲမှုမရှိတဲ့ပုဒ်မ တစ်ခုတို့ ဖြစ်ပါတယ်။
အဲဒီပုဒ်မက တိုင်းနဲ့ပြည်နယ်ဝန်ကြီးတွေကို ခန့်အပ်တဲ့ ပုဒ်မ ၂၆၁(က) ပုဒ်မခွဲ(၂) ဖြစ်ပြီး လွှတ်တော်ကိုယ်စားလှယ်များထဲကဖြစ်စေ၊ လွှတ်တော် ကိုယ်စားလှယ်မဟုတ်သူများထဲ ဖြစ်စေ ဆိုတဲ့စကားရပ်အစား လွှတ်တော်ကိုယ်စားလှယ်များထဲဖြစ်စေ၊ ပြင်ပကဖြစ်စေ သတ်မှတ်အရည်အချင်းနဲ့ ကိုက်ညီသူများကို ခန့်အပ်နိုင်တယ်ဆိုတဲ့ စကားရပ်ဖြစ်ပါတယ်။
ဒီပုဒ်မကလည်း တပ်မတော်နဲ့ အန်အယ်လ်ဒီတို့က တူညီတဲ့ပြင်ဆင်ချက် တင်သွင်းလို့ နှစ်ဖက်လုံးက ထောက်ခံမဲပေးတာကြောင့် ၇၅ ရာခိုင်နှုန်းကျော် ထောက်ခံမဲနဲ့ ပြင်နိုင်ခဲ့တာ ဖြစ်ပါတယ်။
ဖွဲ့စည်းပုံပြင်ဆင်ရေးရလဒ်ကို ဒီထက်မကမျှော်မှန်းခဲ့တာဖြစ်ပြီး  တပ်မတော်ကာကွယ်ရေးဦးစီးချုပ်ကလည်း ဖွဲ့စည်းပုံအခြေခံဥပဒေမှာ ပြင်ဆင် သင့်ပြင်ဆင်ထိုက်တဲ့အချက်တွေကို ပြင်ဆင်ရမယ်ဆိုတာ တစ်ကြိမ်မကပြောခဲ့တာဖြစ်တယ်လို့ အန်အယ်လ်ဒီပါတီက အမတ် ဒေါက်တာမြတ်ဉာဏစိုးက ဘီဘီစီကိုပြောပါတယ်။
"ဒါကြောင့် ကျွန်တော်တို့တွေ အတူလက်တွဲပြီးတော့ အများကြီး ဆောင်ရွက်နိုင်မယ်လို့ မျှော်လင့်ခဲ့ပါတယ်။ သို့သော်လည်း ရလဒ်ကတော့ မြင်တဲ့အတိုင်းပဲ။ ပြည်သူတွေကလည်း အင်မတန်စိတ်ဝင်စားပါတယ်။ ဖွဲ့စည်းပုံပြင်ဆင်ရေးကိစ္စရပ်တွေကို။ အဲဒီတော့ စောင့်ကြည့်ပြီးတော့ အားမလိုအားမရ မချိတင်ကဲဖြစ်နေတဲ့ပြည်သူတွေအတွက်ကိုလည်း ကျွန်တော်တို့ လုံး၀ စိတ်မကောင်းပါဘူး" လို့ သူက ပြောပါတယ်။
မနေ့က ဖွဲ့စည်းပုံပြင်ဆင်ရေးမဲခွဲဆုံးဖြတ်မှုတွေအပြီး စကားလုံးနဲ့ စာသားတချို့ကလွဲလို့ ဘာမှ မပြင်ဆင်နိုင်ခဲ့တဲ့ရလဒ်အပေါ်  သဘောထားကို သိရဖို့ ဘီဘီစီရဲ့ မေးမြန်းမှုကို သူက ပြန်လည်ဖြေကြားခဲ့တာဖြစ်ပါတယ်။
၂၀၀၈ ဖွဲ့စည်းပုံအခြေခံဥပဒေကို ကာကွယ်စောင့်ရှောက်ချင်တယ်ဆိုတာ ဘယ်လိုအစိတ်အပိုင်းကို ကာကွယ်စောင့်ရှောက်ချင်တာလဲလို့လည်း ဒေါက်တာမြတ်ဉာဏစိုးက မေးခွန်းထုတ်ပါတယ်။
"ဖွဲ့စည်းပုံကို စောင့်ရှောက်တယ်ဆိုတဲ့နေရာမှာ ဘယ်လိုအချက်ကို ကာကွယ်စောင့်ရှောက်ချင်တာလဲ။ ဘယ်လိုအစိတ်အပိုင်းကို ကာကွယ် စောင့်ရှောက်ချင်တာလဲ။ ဒီအပေါ်ကနေပြီးတော့ ချင့်ချိန်စဉ်းစားကြည့်ရင် အချက်တစ်ချက်ကိုတော့ ပြည်သူတွေ သတိထားမိလိမ့်မယ်ထင်ပါတယ်"လို့ သူကပြောပါတယ်။
သူဟာ ဖွဲ့စည်းပုံပြင်ရေး လွှတ်တော်ထဲမှာ ဖွဲ့ခဲ့တဲ့ ၄၅ ဦးကော်မတီရဲ့ အတွင်းရေးမှူးလည်း ဖြစ်သလို ဒီကိစ္စနဲ့ပတ်သက်လို့ အန်အယ်လ်ဒီရဲ့ ပြောခွင့်ရ သူလည်း ဖြစ်ပါတယ်။
အခု အန်အယ်လ်ဒီက ဖွဲ့စည်းပုံပြင်ဆင်ရေးကြိုးပမ်းချက်ဟာ နိုင်ငံရေးအကျိုးအမြတ်ကြောင့်မဟုတ်ဘဲ အများပြောနေကြသလို တပ်မတော်နဲ့ အမျိုးသားရင်ကြားစေ့ရေးကို ထိခိုက်မှာလည်း စိုးရိမ်စရာမရှိဘူးလို့  ဒေါက်တာမြတ်ဉာဏစိုးက ပြောပါတယ်။
"ဘာအတွက်ဆောင်ရွက်တာလဲ တစ်ချက်ပဲ ရှိပါတယ်။ နိုင်ငံ့အတွက်၊ ပြည်သူ့အတွက်၊ ငြင်းကြတယ် ခုန်ကြတယ်။ ဒါက ဒီမိုကရေစီရဲ့ ကျင့်စဉ်ပဲ။  ဒါက အမျိုးသားရင်ကြားစေ့ရေးကိုထိခိုက်လားဆိုရင် နောက်တစ်ခုပါ ကျွန်တော်ဖြေရမယ်။ အဲဒါက တပ်မတော်ရဲ့ အခန်းကဏ္ဍကို လျှော့ချဖို့ ကြိုးပမ်းနေ တာလားဆိုတာပေါ့။ စာမေးပွဲတစ်ခုမှာ ရမှတ်က ၇၅ မှတ်ကျော်မှ အောင်မယ်။ အဲဒီမှာ ၂၅ မှတ်ကိုအဖွဲ့အစည်းတစ်ခုက ဆုပ်ကိုင်ထားတယ်။ ဒါက တပ်မတော်မှမဟုတ်ဘူး။ မည်သည့်အဖွဲ့အစည်း၊ မည်သည့်ပုဂ္ဂိုလ် ပေါ့နော်။ ဒီမိုကရေစီစံနှုန်းနဲ့လည်းမညီဘူး။ တရားမျှတမှုလည်းမရှိဘူးပေါ့။ ဒါကိုတော့ ပြည်သူတွေရဲ့လိုလားချက် အစစ်အမှန်ရသည်အထိ ဆက်လက်ကြိုးပမ်းဆောင်ရွက်နေမှာဖြစ်ပါတယ်" လို့ သူက ပြောပါတယ်။
ဖွဲ့စည်းပုံအခြေခံဥပဒေကို မပြင်နိုင်ဘူးဆိုတာကို သက်သေပြဖို့လုပ်တာလည်းမဟုတ်သလို လွှတ်တော်ကိုယ်စားလှယ်တစ်ဦးချင်းစီရဲ့ ဆန္ဒမဲပေးပိုင်ခွင့်နဲ့ လူသားဆန်မှုအပေါ် ယုံကြည်ပြီး ပြင်ဆင်ဖို့ ကြိုးစားခဲ့တာဖြစ်ကြောင်းနဲ့ နိုင်ငံတကာကနေ ပြင်လို့မရဘူးဆိုတာ သိသွားအောင် လုပ်ခဲ့တာလည်း မဟုတ်ကြောင်း ဒေါက်တာမြတ်ဉာဏစိုးက ပြောပါတယ်။
ဖွဲ့စည်းပုံပြင်ဆင်ရေး ဒီလောက်ခက်မယ်မထင်ဘူးလို့ အန်အယ်လ်ဒီပါတီရဲ့ ရှေ့ပိုင်းက ပြောကြားချက်တွေအပေါ် တပ်မတော်သားလွှတ်တော် ကိုယ်စား လှယ်ဗိုလ်မှူး မျိုးထက်ဝင်းက နိုင်ငံရေးအောက်လုံးမထိုးဖို့နဲ့ အဲဒီကနေ ဖြစ်ပေါ်လာမယ့်အကျိုးဆက်တွေက အန္တရာယ်ရှိနိုင်တယ်လို့ တုံ့ပြန်ပြော ကြားထားပါတယ်။
ဖွဲ့စည်းပုံပြင်ရေး ဒီရလဒ်ကိုကြည့်ရင် အန်အယ်လ်ဒီအစိုးရရဲ့ အမျိုးသားရင်ကြားစေ့ရေးမအောင်မြင်ခဲ့ဘူးလို့  နိုင်ငံရေးလေ့လာသုံးသပ်သူ ဦးမောင်မောင်စိုးက ဘီဘီစီကိုပြောပါတယ်။
ဒါ့အပြင် ဒီရလဒ် ထွက်လာတာကို အန်အယ်လ်ဒီက မမျှော်လင့်ထားဘူးလို့ ပြောတဲ့အပေါ် သူအပါအဝင် နိုင်ငံရေးအကဲခတ်တွေက ပြန်ပြီး အံ့အားသင့်ရတယ်လို့လည်း ဆိုပါတယ်။
"ဒီရလဒ်ထွက်မယ်ဆိုတာ ကျွန်တော်တို့က ကြိုသိပြီးသား။ အန်အယ်လ်ဒီဘက်က ကော်မတီစဖွဲ့တည်းက တပ်မတော်က တစ်စိုက်မတ်မတ် ကန့်ကွက် နေတာ။ ပြည်ခိုင်ဖြိုးကန့်ကွက်တယ်။ ဒီကိစ္စက ဘယ်သူမှအမြတ်မထွက်ဘူး။ အကုန်ရှုံးပါတယ်။ အခြေခံဥပဒေပြင်ဆင်ရေးမညှိနိုင်တဲ့အတွက် အန်အယ်လ်ဒီ ဒီမိုကရက်တစ်အင်အားစုတွေလည်း ရှုံးတယ်။ တိုင်းရင်းသားအင်အားစုတွေလည်းရှုံးတယ်။ တပ်မတော်လည်း ရှုံးတယ်" လို့ ဦးမောင်မောင်စိုးကပြောပါတယ်။
အခုပြင်နိုင်တဲ့အချက်လေးချက်မှာ နှစ်ချက်ဖြစ်တဲ့ အိုမင်းမစွမ်းနဲ့ မသန်မစွမ်းတို့ကို သက်ကြီးရွယ်အိုနဲ့ မသန်စွမ်းအဖြစ် အတည်ပြုပြောင်းနိုင်ဖို့ ပြည်လုံးကျွတ်ဆန္ဒခံယူပွဲ လုပ်ပြီး မဲပေးခွင့်ရှိသူထက်ဝက်ကျော်ထောက်ခံမှ ပြင်နိုင်မှာဖြစ်ပါတယ်။
ကိုရိုနာဗိုင်းရပ်စ်ဟာ ငယ်ရွယ်သူတွေကိုလည်း အလွတ်မပေးတဲ့အတွက် လူငယ်တွေဟာ လူစုလူဝေးတွေ၊ အသက်အရွယ် ကြီးသူတွေနဲ့ ထိတွေ့ဆက်သွယ်ခြင်းကို ရှောင်ဖို့လိုတယ်လို့ ကမ္ဘာ့ကျန်းမာရေးအဖွဲ့ WHO က သတိပေးလိုက်ပါတယ်။
ကမ္ဘာတဝန်း ဒီ ပြင်းထန်တဲ့ အသက်ရှူလမ်းကြောင်းဆိုင်ရာရောဂါ ကိုဗစ်၁၉ ကြောင့် မတ်လ ၂၁ ရက်အထိ လူပေါင်း ၁၁,၀၀၀ ကျော် သေဆုံးထားပြီး ကမ္ဘာ့နိုင်ငံပေါင်း ၁၆၃ နိုင်ငံမှာ လူ နှစ်သိန်းခွဲကျော် (၂၅၀,၀၀၀) ကျော် ရောဂါ ကူးစက်ခံထားရပါတယ်။ ပြန်နေကောင်းလာသူက ရှစ်သောင်းကျော် ရှိပါတယ်။
ဒီဗိုင်းရပ်စ်ဟာ သက်ကြီးရွယ်အိုတွေကြား ကူးစက်ခံရမှု ပိုများပြီး ရောဂါဖြစ်နိုင်ခြေများတာကြောင့် နိုင်ငံတော်တော်များများက ငယ်ရွယ်သူတွေဟာ ကျန်းမာရေးသတိပေးချက်တွေကို အလေးမထားဘဲ ဖြစ်နေတဲ့အခြေအနေတွေကြောင့် WHO အကြီးအကဲက ခုလို သတိပေးလိုက်တာဖြစ်ပါတယ်။
ဒီဗိုင်းရပ်စ်ဟာ အသက်ကြီးတဲ့သူတွေကို အထိခိုက်ဆုံး ဖြစ်ပေမယ့်  ငယ်ရွယ်သူတွေလည်း မလွတ်နိုင်ပါဘူးလို့ WHO ရုံးချုပ်မှာ အွန်လိုင်းကပြုလုပ်တဲ့ အစည်းအဝေးမှာ WHO အကြီးအကဲ ဒေါက်တာ တက်ဒ်ဒရို့က ပြောကြားပါတယ်။
"လူငယ်တွေအတွက် ကျွန်တော် သတင်းစကားတစ်ခု ပါးချင်ပါတယ်။ ခင်ဗျားတို့ဟာ ဗိုင်းရပ်စ်ကို အနိုင်ရမနေပါဘူး။ ဒီဗိုင်းရပ်စ်က ခင်ဗျားတို့ကို ဆေးရုံ တစ်ပတ်လောက် တက်ခိုင်းထားနိုင်ပြီး သတ်တောင်သတ်ပစ်နိုင်ပါတယ်။ တကယ်လို့ ခင်ဗျားက မဖျားမနာဘူးဆိုရင်တောင် ရောဂါကူးစက်မှုကြောင့် ခင်ဗျားသွားလာတဲ့နေရာကလူတွေရဲ့ အသက်ရှင်ရေးကို ထိခိုက်သွားစေနိုင်တယ်"  သူက ထပ်ပြီး ဖြည့်စွက်ပြောကြားခဲ့ပါတယ်။
ဒီဗိုင်းရပ်စ် စဖြစ်ခါက ဒီဇင်ဘာတုန်းကတော့ ဗိုင်းရပ်စ် ကူးစက်ပျံ့နှံ့ရာဗဟိုချက်မဟာ တရုတ်နိုင်ငံဖြစ်ခဲ့ပါတယ်။ ဒါပေမဲ့ အခုတော့ ဥရောပဟာ ကပ်ရာဂါရဲ့ဗဟိုချက်မဖြစ်လာပါပြီ။
အီတလီမှာဆိုရင် သေဆုံးမှုအများဆုံးဖြစ်ပြီး မနေ့က မတ်လ ၂၀ ရက်တစ်ရက်တည်းမှာပဲ သေဆုံးသူ ၆၂၇ ဦးရှိခဲ့လို့ စုစုပေါင်း သေဆုံးသူ ၄,၀၀၀ ကျော် သွားပြီဖြစ်ပါတယ်။
မနေ့က တစ်ရက်တည်း သေတဲ့နှုန်းဟာ အီတလီမှ ဒီဗိုင်းရပ်စ် စဖြစ်ကတည်းကနေ အခုထိ သေဆုံးမှုအများဆုံးနှုန်းလည်း ဖြစ်ခဲ့ပါတယ်။
ကမ္ဘာ့နိုင်ငံတွေကလည်း ကန့်သတ်ပိတ်ပင်မှုအသစ်တွေ တိုးလုပ်လာနေပါတယ်။
ဗြိတိန်ဝန်ကြီးချုပ် ဘောရစ်ဂျွန်ဆင်က ကော်ဖီဆိုင်တွေ၊ အဖျော်ယမကာဆိုင်တွေနဲ့ စားသောက်ဆိုင်တွေကို မနေ့ကညပိုင်းကစပြီး ပိတ်ခိုင်းလိုက်ပါပြီ။
အမေရိကန်က မက္ကဆီကိုနဲ့ ကနေဒါ နယ်စပ်တွေကို ပိတ်တော့မှာပါ။ ဒါ့အပြင် နယူးယောက်နဲ့ ကယ်လီဖိုးနီးယားမှာ မဖြစ်မနေကိစ္စကလွဲလို့ အိမ်အပြင်မထွက်ကြဖို့ အမိန့်ထုတ်ထားပါတယ်။
စပိန်မှာ အပြင်ထွက်သူတွေအနေနဲ့ အကြောင်းပြချက်ကောင်းကောင်းမပေးနိုင်ရင် ဖမ်းဆီးခံရမယ်လို့ အစိုးရက သတိပေးထားပါတယ်။
ဂျာမနီက ဒုတိယလူနေအထူထပ်ဆုံး ဘာဗေးရီးယားပြည်နယ်ဟာ ပထမဆုံးအဝင်အထွက်ပိတ်လိုက်တဲ့ ပြည်နယ် ဖြစ်လာပါတယ်။
ပြင်သစ်မှာတော့ လာမယ့် သတင်းပတ်ကုန်မှာ လူတွေ ခရီးသွားလာတာကို တားမြစ်ပိတ်ပင်ဖို့ ပဲရစ်က ဘူတာရုံတွေမှာ လှည့်ကင်းတွေ ပိုချထားတယ်လို့ ဆိုပါတယ်။
အင်ဒိုနီးရှား မြို့တော် ဂျာကာတာကို လာမယ့် တနင်္လာနေ့ကစလို့ အရေးပေါ်အခြေအနေ ကြေညာဖွယ်ရှိပြီး ဘားတွေ၊ ရုပ်ရှင်ရုံတွေနဲ့ တခြားစီးပွားရေး လုပ်ငန်းတွေ ပိတ်ရဖို့ ရှိနေပါတယ်။
ဗိုင်းရပ်စ်ကြောင့် သေဆုံးမှုက အီတလီမှာ ၄,၀၀၀ ကျော်၊  တရုတ်မှာသေဆုံးသူ ၃,၂၀၀ ကျော်၊ စပိန်နဲ့ အီရန်တို့မှာ ၁,၀၀၀ ကျော်စီနဲ့ အမေရိကန်မှာ ၂၂၀ ကျော် ဖြစ်ပါတယ်။
(၄) မြောက်ကိုရီးယားက ဒုံကျည်နှစ်စင်း စမ်းသပ်ပစ်လွှတ်ခဲ့တယ်လို့ဆို
မြောက်ကိုရီးယားဟာ ဒုံးကျည်နှစ်စင်းကို ပင်လယ်ထဲ စမ်းသပ်ပစ်လွှတ်ခဲ့တယ်လို့ တောင်ကိုရီးယားစစ်တပ်ပြောကြားချက်အရ သိရပါတယ်။
ဒီဒုံးကျည်တွေဟာ တာတိုပစ်ဒုံးကျည်အမျိုးအစားဖြစ်တယ်လို့လည်း ဆိုပါတယ်။
ဒီဒုံးကျည်တွေကို စနေနေ့မနက်အစောပိုင်းမှာ ပြုံးယမ်းကနေ ဂျပန်ပင်လယ်လို့လည်းခေါ်ကြတဲ့ အရှေ့ပိုင်းပင်လယ်ထဲ ပစ်လွှတ်ခဲ့တာဖြစ်တယ်လို့ ဆိုပါတယ်။
မြောက်ကိုရီးယားဟာ ဒီလအစောပိုင်းတုန်းကလည်း စစ်ရေးလေ့ကျင့်တဲ့အနေနဲ့ ဒုံးလက်နက်စမ်းသပ်ပစ်လွှတ်မှုတွေ ပြုလုပ်ခဲ့ပါတယ်။
ဒါကြောင့် အမေရိကန်နဲ့ တရုတ်တို့က နျူလက်နက်စမ်းသပ်မှုနဲ့ ဒုံးကျည်ပစ်လွှတ်တဲ့အစီအစဉ်တွေ အဆုံးသတ်ရေး ဆွေးနွေးဖို့ မြောက်ကိုရီးယားကို တောင်းဆိုခဲ့ပါတယ်။
တောင်ကိုရီးယားရဲ့စစ်တပ်အကြီးအကဲက ဒုံးကျည်တွေ ထပ်ပစ်လာနိုင်မယ့်အခြေအနေတွေကို စောင့်ကြည့်နေတယ်လို့ ဆိုပါတယ်။
တစ်ကမ္ဘာလုံး ကိုဗစ်၁၉ ကပ်ရောဂါကို အကြီးအကျယ် ရင်ဆိုင်နေရတဲ့အချိန်မှာ ဒီလုပ်ရပ်က လုံးဝမသင့်တော်တဲ့လုပ်ရပ်လို့လည်း ဆိုပါတယ်။
ဂျပန်ကမ်းခြေစောင့်တပ်ကလည်း ဒုံးကျည်တစ်စင်းဟာ ဂျပန်နိုင်ငံရဲ့သီးသန့်စီးပွားရေးဇုန်ရေပိုင်နက်အပြင်ဘက်ကို ကျရောက်ခဲ့တယ်လို့ အတည်ပြုထားပါတယ်။
</doc>
<doc docid='bbc_burma-51913518' lang='bur' type='mono' source_url='https://www.bbc.co.uk/burmese/burma-51913518' term='COVID'>
ကိုရိုနာဗိုင်းရပ်စ် Covid-19 ကြောင့် ကာလုံခေါ်ဖို့ လိုအပ်သလား

Covid-19ကြောင့် နိုင်ငံအပေါ်ကျရောက်လာနိုင်မယ့် ကိစ္စတွေကို ကာကွယ်ထိန်းသိမ်းနိုင်ဖို့ အမျိုးသားကာကွယ်ရေးနဲ့လုံခြုံရေးကောင်စီ(ကာလုံ) ခေါ်ပေးဖို့ ပြည်ခိုင်ဖြိုးအပါအဝင် နိုင်ငံရေးပါတီ၁၅ခုက မတ်လ ၁၅ ရက်နေ့ ကတောင်းဆိုလိုက်ပါတယ်။
ဖွဲ့စည်းပုံအခြေခံဥပဒေမှာ အမျိုးသားလုံခြုံရေးနဲ့ကာကွယ်ရေးကောင်စီ ကို အရေးပေါ် အခြေအနေပေါ်ပေါက်လာရင်တော့ နိုင်ငံတော်သမ္မတက ဦးဆောင်ပြီး ကာလုံကိုခေါ်ယူဖို့ ဖော်ပြထားပါတယ်။
နိုင်ငံမှာ အရေးပေါ် အခြေအနေ ဖြစ်လာ ရင် စီမံခန့်ခွဲမှုတွေပိုပြီး မြန်လာအောင်လို့ နိုင်ငံ ခေါင်းဆောင်တွေ တွေ့ဆုံဖို့ တောင်းဆိုတာဖြစ်တယ်၊ ဥပဒေမှာလည်းဒီလို ပဲ ပြဌာန်းထားတယ်လို့ ပြည်ခိုင်ဖြိုးက  ပြောခွင့်ရသူ ဒေါ်ယမင်းမြင့်ဆွေ ကပြောပါတယ်။
ကာလုံလို့ခေါ်ကြတဲ့ အမျိုးသားလုံခြုံရေးနဲ့ကာကွယ်ရေးကောင်စီ  ၂၀၀၈ ဖွဲ့စည်းပုံ အခြေခံ ဥပဒေပုဒ်မ ၂၀၁(က) မှာ ကာလုံကို နိုင်ငံတော် သမ္မတ၊ ဒုတိယ သမ္မတ ၂ ဦး၊ ပြည်သူ့ လွှတ် တော် ဥက္ကဋ္ဌ၊ အမျိုးသားလွှတ်တော် ဥက္ကဋ္ဌ၊ တပ်မတော် ကာကွယ်ရေး ဦးစီးချုပ်၊ ဒု တပ်မတော် ကာကွယ်ရေး ဦးစီးချုပ်၊ ကာကွယ်ရေး ဝန်ကြီး၊ နိုင်ငံခြားရေး ဝန်ကြီး၊ ပြည်ထဲရေးဝန်ကြီး၊ နယ်စပ်ရေးရာ ဝန်ကြီး စုစုပေါင်း ၁၁ ဦးနဲ့ ဖွဲ့စည်း ထားပါတယ် ။
အစိုးရကလည်း အမျိုးသားအဆင့်ကော်မတီဖွဲ့ပြီး Covid-19 ဗိုင်းရပ်စ် ကာကွယ်ရေးလုပ်နေတာဖြစ်လို့ ဘာကြောင့် ကာလုံ ခေါ်ဖို့ လိုတာလည်း၊ ခေါ်လိုက်ရင်ဘာတွေပိုကောင်းအောင် လုပ်နိုင်မယ်ဆိုတာကလည်း မေးစရာ ဖြစ်ပါတယ်။
ကာလုံခေါ်ဖို့ တောင်းဆိုခဲ့တဲ့ ပြည်ခိုင်ဖြိုးကပြောခွင့်ရသူ  ဒေါ်ယမင်းမြင့်ဆွေက "ဒါက ကမ္ဘာ့ကပ်ရောဂါဖြစ်တယ် ၊  မြန်မာနိုင်ငံမှာ လည်း ဒီဟာထက် အရေးကြီးတာ ဘာမှ မရှိဘူး ၊တနိုင်ငံလုံးနဲ့ဆိုင်တယ်၊ တမျိုးသားလုံးနဲ့လည်း ဆိုင်တဲ့ ကိစ္စဖြစ်လို့ တနိုင်ငံလုံးက ထိပ်ပိုင်းခေါင်းဆောင်တွေဟာ အရေးကြီး  ကိစ္စကို အချိန်နဲ့ တပြေးညီဆုံးဖြတ်နိုင် အောင်ပါ "လို့သူကပြောပါတယ်။
ဗိုင်းရပ်စ်ကြောင့် လူပုဂ္ဂိုလ်လုံခြုံရေး၊ စားနပ်ရိက္ခာလုံခြုံရေး စီးပွားရေးအပါအဝင် ကိစ္စအရပ်ရပ်ကို ကာကွယ်ထိန်းသိမ်းပေးဖို့ ကာလုံက ဆောင်ရွက်ပေးပါဆိုပြီး တိုက်တွန်းထားပါတယ်။
ဖွဲ့စည်းပုံအခြေခံဥပဒေမှာ အမျိုးသားလုံခြုံရေးနဲ့ကာကွယ်ရေးကောင်စီ ခေါ်ယူရမယ့် အချိန်ကာလသတ်မှတ်ချက် အတိအကျပြဋ္ဌာန်းထားတာမရှိဘဲ နိုင်ငံရဲ့ အချုပ်အခြာအာဏာ ဆုံးရှုံးစေမယ့် အရေးပေါ် အခြေနေပေါ်ပေါက်လာရင်တော့ နိုင်ငံတော်သမ္မတက ဦးဆောင်ပြီး ကာလုံကိုခေါ်ယူဖို့ ပြဋ္ဌာန်းထားပါတယ်။
ကာလုံခေါ်ပေးဖို့ တောင်းဆိုတဲ့ နိုင်ငံရေးပါတီ ၁၅ခုထဲမှာ ပြည်ခိုင်ဖြိုးနဲ့ တိုင်းရင်းသားစည်းလုံးညီညွှတ်ရေး ပါတီတို့ပဲ လွှတ်တော်ထဲမှာ ကိုယ်စားလှယ်နေရာ ရရှိထားတဲ့ ပါတီတွေဖြစ်ပါတယ်။
ကာလုံ ကိုခေါ်ခိုင်းတာဟာ မောင်နှစ်မ တွေကို အမေက အရေးကြီး ကိစ္စ ရှိလို့ လာကြဦးဟေ့ ဆို ပြီးခေါ်တိုင်ပင်တဲ့ သဘောပါ လို့ ဒေါ်ယမင်းမြင့်ဆွေက ပြောပါတယ်။
၂၀၀၈ အခြခံ ဥပဒေ ပုဒ်မ ၄၁၈ မှာတော့  အရေးပေါ်ကာလ  အခြေအနေ ကြေညာသည့်ကိစ္စရပ်တွင် နိုင်ငံတော်သမ္မတသည်နိုင်ငံ အတွင်း မူလ အခြေအနေ သို့ အမြန်ပြန်လည် ရောက်ရှိစေခြင်း၍ငှာ လိုအပ်သည့် အရေးပေါ် ဆောင်ရွှက်မှု များပြုနိုင်ရန်   တပ်မတော်ကာကွယ်ရေးဦးစီးချုပ်ကိုနိုင်ငံတော၏ ဥပဒေ ပြုရေး တရားစီရင်ရေး အာဏာ များကိုလွှဲအပ် ကြောင်းကြေညာရမယ်လို့ ဖော်ပြပါရှိပါတယ်။
ကာလုံ ခေါ်တာ အင်မတန်အန္တရာယ် များတဲ့ ကိစ္စလို့ တချို့က မြင်ကြသလို ၊ကာလုံခေါ်ရင် အာဏာသိမ်းမှာ လားဆိုပြီ စိုးရိမ်သူတွေလည်း ရှိပါတယ်။
မြန်မာနိုင်ငံအနေနဲ့ Covid-19ဗိုင်းရပ်စ် လက်ရှိအချိန်ထိ ကူးစက်မှုမရှိသေးကြောင်း အစိုးရက တရားဝင်ထုတ်ပြန်ထားတာဖြစ်ပြီး အရေးပေါ်အခြေအနေလည်း မကြေညာထားသေးပါဘူး။
လက်ရှိမှာတော့ အစိုးရက ရောဂါကာကွယ်၊ထိန်းချုပ်၊ကုသရေး ကော်မတီတွေကို ဖွဲ့စည်းထားပြီး သင်္ကြန်အပါအဝင် အစိုးရက ဦးဆောင်ပြုလုပ်မယ့် လူစုလူဝေးပွဲအခမ်းအနားတွေကို ဧပြီ၃၀ထိ ရပ်ဆိုင်းမယ်လို့လည်း ကြေညာထားတာဖြစ်ပါတယ်။
ဗိုင်းရပ်စ်နဲ့ပတ်သက်ပြီးမတ်လ ၁၆ ရက်က  ပြည်သူကိုပြောကြားတဲ့ နိုင်ငံတော်အတိုင်ပင်ခံဒေါ်အောင်ဆန်းစုကြည်ရဲ့ မိန့်ခွန်းမှာတော့ စီးပွားရေးနဲ့ပတ်သက်လို့ပြည်သူ့ပြည်သားများမနစ်နာစေဖို့ ၊တတ်နိုင်သမျှ ကျွန်မတို့အလုပ်သမားများ အလုပ်လက်မဲ့မဖြစ်စေဖို့ ၊အလုပ်ရုံများဆက်လက်လည်ပတ်နိုင်ဖို့ ၊နိုင်ငံစီးပွားလည်ပတ်မှုကိုထိခိုက်မှုအနည်းဆုံးဖြစ်စေဖို့ ကိုရည်ရွယ်ပြီးအခွန်အကောက် ဖြေလျော့ခြင်း ၊အတိုးနှုန်း လျော့ချခြင်း စတာတွေကိုဆောင်ရွက်မှာဖြစ်ပါတယ် လို့ပြောခဲ့ပါတယ်။
ဇန်နဝါရီလ ၃၀ ရက်နေ့က တည်းက Covid 19 ရောဂါကြောင့် နိုင်ငံမှာ ရင်ဆိုင်ဖွယ်ရှိတဲ့ ကျန်းမာရေး ၊လူမှုရေး ၊စီးပွားရေး ဘယ်လိုကာကွယ်ကိုင်တွယ် ကျော်လွှားရမယ်ဆိုတာ ညှိနှိုင်းစီစဉ်ဖို့ဗဟိုကော်မတီ ကိုဖွဲ့စည်းခဲ့တယ်လို့လည်းသူကပြောပါတယ်။
အဲ့ဒီအချိန်ကစပြီး ကျွန်မတို့ နိုင်ငံအပေါ် ကျရောက်နိုင်တဲ့ ကျန်းမာရေး ၊လူမှုရေး ၊ စီးပွားရေး အခက်အခဲများ ကာကွယ်ဖြေရှင်းရေးကို မျက်ခြေမပြတ်လေ့လာဆောင်ရွက်ခဲ့ပါတယ် လို့ပြောကြားခဲ့ပါတယ်။
ကာလုံခေါ်ဖို့ နိုင်ငံရေးပါတီတွေက တောင်းဆိုခဲ့တာနဲ့ပတ်သက်လို့ တောင်းဆိုတာ ကတော့ သူတို့ပါတီတွေရဲ့ အခွင့်အရေးဖြစ်တယ်၊ ဒါပေမယ့် နိုင်ငံအပေါ် မှာ တကယ့်ကို စိတ်ရင်းစေတနာ အမှန်နဲ့ ညှိနှိုင်းပူးပေါင်း ဆောင်ရွှက်တာမျိုး ကပိုကောင်းမယ် လို့ အမျိုးသားလွှတ်တော်ကိုယ်စားလှယ် ဒေါ်ထုမေ ကပြောပါတယ်။
ကာလုံခေါ်မှဒီကိစ္စ အဆင်ပြေမှာလားလို့ မေးစရာ ဖြစ်လာသလို၊ လက်ရှိ နိုင်ငံတော် သမ္မတနဲ့ ကျန်းမာရေးဝန်ကြီးတွေကို အစိုးရအဖွဲ့ ထဲမှာရှိတဲ့ တပ်မတော်က ခန့်တဲ့ ဝန်ကြီး သုံးပါးကနေ အဲဒီထဲ ကနေ အကြံပြု ပူးပေါင်းရင်ကော မရဘူးလား ဆိုတာလည်းမေး စရာဖြစ်တယ်လို့ လည်း ဒေါ်ထုမေ ကပြောပါတယ်။
အခြားသော နည်းလမ်းတွေနဲ့ အပြုသဘော ပူးပေါင်းဆောင်ရွှက်တာကလည်း အကျိုးဖြစ်ထွန်းနိုင်ပါတယ်လို့ သူကပြောပါတယ်။
"ဥပဒေရဲ့ သဘောကို သဘောပေါက် နားလည် ရင်တော့ ကာလုံ ခေါ်တာဒီလို မဟုတ်ဘူးဆိုတာ သိပါလိမ့်မယ်၊  တကယ့် အရေးပေါ် အခြေအနေမှာ နေ့လားညလားဖြစ်လာရင် ထိပ်ပိုင်းခေါင်းဆောင်တွေရဲ့ အရေးကြီးတဲ့ အချိန်မှာ မျက်နှာခြင်းဆိုင်ပြီးတော့  တထိုင်တည်းဆုံးဖြတ်လို့ရရင် ဆုံးဖြတ်ချက်တွေ အလျင်အမြန်ဆောင်ရွှက်နိုင်လိမ့်မယ် "လို့ ပြည်ခိုင်ဖြိုးကပြောခွင့်ရ သူဒေါ် ယမင်းမြင့်ဆွေ ကပြောပါတယ်။
</doc>
<doc docid='bbc_burma-51694873' lang='bur' type='mono' source_url='https://www.bbc.co.uk/burmese/burma-51694873' term='COVID'>
ကိုရိုနာဗိုင်းရပ်စ်-အမေရိကန်မှာ ဗိုင်းရပ်စ်ကြောင့် လူသေဆုံးမှုရှိလာလို့ အာဆီယံအစည်းအဝေးရွှေ့ဆိုင်းရ
ကိုရိုနာဗိုင်းရပ်စ် ဖြစ်ပွားနေမှုကြောင့် လာမယ့် မတ်လ ဒုတိယပတ်မှာ ကျင်းပဖို့ စီစဉ်ထားတဲ့  အာဆီယံအမေရိကန်ထိပ်သီး အစည်းအဝေးကို ရွှေ့ဆိုင်းလိုက်ပါတယ်။
ကိုရိုနာဗိုင်းရပ်စ် ဖြစ်ပွားနေမှုကြောင့် လာမယ့် မတ်လ ဒုတိယပတ်မှာ ကျင်းပဖို့ စီစဉ်ထားတဲ့  အာဆီယံအမေရိကန်ထိပ်သီး အစည်းအဝေးကို ရွှေ့ဆိုင်းလိုက်ပါတယ်။
မတ်လ ၁၄ ရက်နေ့မှာ အမေရိကန်ပြည်ထောင်စု၊ လာ့စ်ဗီးဂတ်စ်မြို့မှာ ကျင်းပဖို့ စီစဉ်ထားတဲ့ အဲဒီထိပ်သီးအစည်းအဝေးကို ရွှေ့ဆိုင်းလိုက်တယ်လို့ အမေရိကန်အစိုးရတာဝန်ရှိသူနှစ်ဦးက ပြောကြောင်း ရိုက်တာသတင်းတစ်ရပ်က ဖော်ပြပါတယ်။
ဒါ့အပြင် ဒီအစည်းအဝေးရွှေ့ဆိုင်းလိုက်တယ်ဆိုတာကို အမေရိကန်အခြေစိုက် USA Today သတင်းဌာနကလည်း အစိုးရအရာရှိကြီးတစ်ဦးကို ကိုးကားပြီး ရေးသားဖော်ပြထားပါတယ်။
လတ်တလောအသက်ရှူလမ်းကြောင်းဆိုင်ရာရောဂါ ကိုရိုနာဗိုင်းရပ်စ် (ကိုဗစ်၁၉) ကို ကမ္ဘာလုံးဆိုင်ရာကူးစက်ပျံ့နှံ့မှု အန္တရာယ်ရှိတဲ့အမြင့်ဆုံးအဆင့်လို့ ကမ္ဘာ့ကျန်းမာရေးအဖွဲ့ WHO က မနေ့က သတိပေးပြီးတဲ့နောက် ဒီသတင်းထွက်ပေါ်လာတာပါ။
မြန်မာအပါအဝင် အရှေ့တောင်အာရှဆယ်နိုင်ငံကခေါင်းဆောင်တွေနဲ့  အမေရိကန်သမ္မတ ဒေါ်နယ်ထရမ့်တို့ ဦးဆောင်ဆွေးနွေးကြမယ့် ဒီအစည်းအဝေး အတွက် ဒေါ်အောင်ဆန်းစုကြည်အပါအဝင် အာဆီယံခေါင်းဆောင်တွေကို ပြီးခဲ့တဲ့နှစ်ကုန်ပိုင်းတည်းက အိမ်ဖြူတော်က ဖိတ်ကြားထားခဲ့တာဖြစ်ပါတယ်။
နိုင်ငံတော်အတိုင်ပင်ခံပုဂ္ဂိုလ်ဒေါ်အောင်ဆန်းစုကြည်ကတော့ တက်ရောက်ဖို့ ရှိမရှိ ခရီးစဉ်နီးကပ်မှာသာ ထုတ်ပြန်မှာဖြစ်ပြီး ပုံမှန်အားဖြင့်တော့ အာဆီယံ နဲ့ ဆက်စပ်အစည်းအဝေးတွေကို ဒေါ်အောင်ဆန်းစုကြည်ပဲ ဦးဆောင်တက်ရောက်လေ့ရှိတယ်လို့ မြန်မာနိုင်ငံခြားရေးဝန်ကြီးဌာနက ယခင်တုန်းက ပြော ကြားထားခဲ့ပါတယ်။
"ကိုရိုနာဗိုင်းရပ်စ်အန္တရာယ်ကို နိုင်ငံတကာအသိုင်းအဝိုင်းနဲ့အတူ အမေရိကန်ပြည်ထောင်စု အတူလက်တွဲချေမှုန်းတဲ့အနေနဲ့ အာဆီယံမိတ် ဖက်တွေနဲ့ဆွေး နွေးပြီးတဲ့နောက်မှာ အခုလို ဒီအစည်းအဝေးကိုရွှေ့ဆိုင်းဖို့ ခက်ခဲတဲ့ဆုံးဖြတ်ချက်ကိုချခဲ့တာဖြစ်ပါတယ်" လို့ အဆင့်မြင့်အရာရှိကြီးတစ်ဦး ကပြောကြားကြောင်း ရိုက်တာသတင်းက ဖော်ပြပါတယ်။
မြန်မာဘက်ကလည်း ဒီအစည်းအဝေးရွှေ့ဆိုင်းကြောင်း အကြောင်းကြားမှု လက်ခံရရှိခဲ့ပြီး ဘယ်တော့ပြန်ကျင်းပမယ်ဆိုတာတော့မသိသေးဘူးလို့ မြန်မာ နိုင်ငံခြားရေးဌာနတာဝန်ရှိသူက ဘီဘီစီကို အတည်ပြုပါတယ်။
လက်ရှိမှာတော့ အမေရိကန်ပြည်ထောင်စု၊ ဝါရှင်တန်ရဲ့ အနောက်မြောက်ပြည်နယ်ဘက်မှာ ကိုရိုနာဗိုင်းရပ်စ်ကြောင့် ပထမဆုံးသေဆုံးမှုတစ်ခု ရှိလာ နေပါပြီ။
ဒီသေဆုံးသူဟာ အသက် ၅၀ ကျော်အရွယ် ဖြစ်ပြီး ရောဂါဖြစ်ပွားခဲ့တဲ့ဘယ်နေရာတွေကိုမှ ခရီးသွားခဲ့ခြင်းမရှိခဲ့ဘူးလို့ ဒေသန္တရကျန်းမာရေး ဝန်ထမ်း တစ်ဦးက ဘီဘီစီကိုပြောပါတယ်။
ဝါရှင်တန်မြို့တော်ဝန်ကတော့ ပြည်နယ်အတွင်းမှာ ဒီဗိုင်းရပ်စ်ကူးစက်မှုကို အရေးပေါ်အခြေအနေအဖြစ် တုံ့ပြန်ဆောင်ရွက်ဖို့ ကြေညာထားပါတယ်။
ဒီလို ရောဂါဖြစ်ပွားတဲ့နေရာကိုမသွားရောက်သူတွေကနေ ခုလို ဗိုင်းရပ်စ် စတင်ဖြစ်ပွားလာတဲ့အပေါ် ဝါရှင်တန်၊ အော်ရီဂွန်က လူထုတွေလည်း စိုးရိမ်လာကြပါတယ်။
အခုတော့ ဒေသအာဏာပိုင်တွေက ကိုရိုနာဗိုင်းရပ်စ် ကူးစက်ပျံ့ပွားခဲ့တယ်လို့ ဖြစ်နိုင်ဖွယ်ရှိတဲ့ ဒေသတွင်း သူနာပြုဂေဟာတစ်ခုကို စတင်စုံစမ်းစစ် ဆေးနေပြီလို့ ပြောကြားလာပါတယ်။ အခုပြီးခဲ့တဲ့ နာရီပိုင်းမှာပဲ အဲဒီ သူနာပြုဂေဟာမှာ ကိုရိုနာဗိုင်းရပ်စ် ကူးစက်ခံရသူနှစ်ဦး တွေ့ရှိရတယ်လို့  ဘီဘီစီက သတင်းရရှိပါတယ်။
WHO အဆိုအရတော့ အမေရိကန်မှာ ကိုရိုနာဗိုင်းရပ်စ်ကူးစက်မှုပေါင်း ၆၂ ဦး ရှိနေပြီလို့ သိရပါတယ်။
အမေရိကန်သမ္မတ ဒေါ်နယ်ထရမ့်ကတော့ နောက်ထပ် အခုလို ဗိုင်းရပ်စ်ကြောင့် သေဆုံးမှုတွေရှိလာနိုင်ပေမယ့် လုပ်စရာရှိတာ ပြင်ဆင်စရာရှိတာတွေကို ပြင်ဆင်ထားပြီးပြီလို့ ဘီဘီစီသတင်းမှာ ဖော်ပြထားပါတယ်။
အစောပိုင်းတုန်းကတော့ သူက အခုလိုပြောခဲ့တာပါ။
"ကျွန်တော်တို့တိုင်းပြည်အနေနဲ့ ဘယ်အခြေအနေမျိုးအတွက်မဆို ပြင်ဆင်ထားပါတယ်။ အဲဒီတော့ ဘာမှကြောက်စရာအကြောင်းမရှိပါဘူး " လို့ ထရမ့်က ပြောခဲ့တာဖြစ်ပါတယ်။
အမေရိကန်နိုင်ငံသားတွေအနေနဲ့  တောင်ကိုရီးယားနဲ့ အီတလီက ဗိုင်းရပ်စ် ကူးစက်မှုပြင်းထန်နေတဲ့နေရာတွေကို ခရီးမသွားကြဖို့ အမေရိကန်အစိုးရက တိုက်တွန်းထားပြီး ခရီးသွားလာခွင့်ကန့်သတ်ထားမှုတွေကိုလည်း ဆက်လက်တိုးမြှင့်ဖို့ရှိနေပါတယ်။
WHO မှတ်တမ်းတွေအရ ဒီဗိုင်းရပ်စ်က ကမ္ဘာ့နိုင်ငံပေါင်း ၅၇ နိုင်ငံမှာ ပျံ့နှံ့နေပြီး လူပေါင်း ၈၅,၀၀၀ ကျော်ကို ကူးစက်ခံထားရသလို သေဆုံးမှုပေါင်း ၃,၀၀၀ ကျော်လာပါပြီ။ အများဆုံးသေဆုံးထားတာကတော့ ဒီဗိုင်းရပ်စ် စတင်ပျံ့နှံ့ခဲ့တဲ့ တရုတ်နိုင်ငံမှာဖြစ်ပါတယ်။
</doc>
<doc docid='bbc_burma-51885437' lang='bur' type='mono' source_url='https://www.bbc.co.uk/burmese/burma-51885437' term='COVID'>
စစ်သည် ၂ဦးကို ပြန်လွှတ်ပေးမယ်လို့အေအေထုတ်ပြန်ချက်အပေါ်အဖမ်းခံထားရတာဟုတ်မဟုတ်အတည်မပြုနိုင်သေးဘူးလို့ တပ်ဘက်ကတုံ့ပြန် အပါအဝင်မနက်ခင်းသတင်းများ

ဝန်ထမ်းဦးရေ ၄၉၀ ခန့်ကို လုပ်ခ လစာမပေးဘဲ ထွက်ပြေးတိမ်းရှောင်သွားတဲ့ Myanmar Royal Apollo အထည်ချုပ်စက်ရုံ ပိုင်ရှင်တရုတ်နိုင်ငံသား လုပ်ငန်းရှင်ကို အရေးယူဖြေရှင်းပေးဖို့ တရုတ်သံရုံးကို တင်ပြသွားမယ်လို့ Myanmar Royal Apollo အထည်ချုပ်စက်ရုံ အလုပ်သမားတွေနဲ့ အလုပ်သမား အရေးဆောင်ရွက်သူတွေထံက သိရပါတယ်။
လုပ်ခလစာမရရှိသေးတဲ့အပြင် စက်ရုံရပ်သွားတဲ့အတွက် အလုပ်ပြန်လျှောက်တဲ့ အလုပ်သမားတွေမှာ လည်း အလုပ်ရရှိပြီးမှ myanmar royal apollo ကအလုပ်သမားဖြစ်တဲ့အတွက် ပြန်အဖြုတ်ခံရတာ တွေရှိနေတယ်လို့လည်း အလုပ်သမားအရေး ဆောင်ရွက်ပေးနေတဲ့ သွေးစည်းညီညွှတ်သော သမဂ္ဂများ အဖွဲ့ချုပ် မမျိုးမျိုးအေးက ပြောပါတယ်။
ဒီစက်ရုံနည်းတူ အလုပ်ရှင်ထွက်ပြေးသွားတဲ့ လှိုင်သာယာရွှေလင်ဗန်း စက်မှုဇုန်က ဆူရှင်းအထည်ချုပ်စက်ရုံက အလုပ်သမား ၃၀၀ ကျော်မှာလည်း လုပ်ခလစာမရရှိသေးသလို အလုပ်ပြန်လည်လျှောက်ထားရာမှာလည်း အလုပ်ရှင်ထွက်ပြေးသွားတဲ့စက်ရုံကဖြစ်လို့ အလုပ်မခန့်မျိုးတွေကြုံနေရတယ်လို့ ဆူရှင်းအထည်ချုပ်စက်ရုံက အလုပ်သမားတစ်ဦးဖြစ်တဲ့ မခင်လပြည့်ဝန်းက ဘီဘီစီကိုပြောပါတယ်။
Myanmar Royal Apolloအထည်ချုပ်စက်ရုံလုပ်ငန်းရှင် တရုတ်နိုင်ငံသားသည် လစာပေးရန်တစ်ရက်အလို မတ်လ၄ရက်နေ့တွင် ထွက်ပြေးတိမ်ရှောင်သွားတာဖြစ်ပါတယ်။
"လကုန်မှ လစာထုတ်မှ ကျွန်တော်တို့စားဝတ်နေရေးအတွက် စားစရိတ်တွေကဝယ်ခြမ်းစားရတဲ့အတွက် ဒီလအတွက် ကျွန်တော်တို့က စားဖို့တောင်ပြတ်လတ်သွားပြီ အဲ့လိုအခက်အခဲတွေကို ဌာနဆိုင်ရာ အကြီးအကဲ တွေသိစေချင်ပါတယ်" လို့အဆိုပါစက်ရုံမှာ လုပ်သက်၂နှစ်ရှိပြီဖြစ်သည့် ကိုအောင်ကိုထိုက် ကပြောသည်။
အထည်ချုပ် စက်ရုံအချို့ဟာ ကိုရိုနာ ဗိုင်းရပ်စ်ကြောင့် တရုတ်နိုင်ငံကနေ ကုန်ကြမ်းရရှိမှုများပြတ် တောက်ခဲ့မှုများရှိနေပြီး ၂၀၂၀ခုနှစ်အတွင်း လှိုင်သာမြို့နယ်ရှိစက်မှုဇုံတွေမှာ အလုပ်သမားလျော့ချတာတွေ အလုပ်ရုံပိတ်သိမ်းမှုတွေကြောင့် အလုပ်သမား၈၀၀၀ကျော်အထိအလုပ်လက်မဲ့ဖြစ်နေတယ်လို့သိရပါတယ်။
ရခိုင်ပြည်နယ် ကျောက်တော်မြို့အနီးက တိုက်ပွဲမှာ တပ်ကအရာရှိနဲ့ စစ်သည် ၃၀ ကျော် ဖမ်းမိထားပြီး ဖမ်းခံရတဲ့ တပ်မတော်သားတွေအနက် ၂ ဦးဟာ ဒဏ်ရာပြင်းပြင်းထန်ထန် ရရှိတာကြောင့် တပ်ဖက်က ဆေးကုသဖို့ ဆက်သွယ်ခေါ်ယူဖို့ ပြန်လွှတ်ပေးမယ်လို့ အေအေဘက်က သတင်းထုတ်ပြန်ခဲ့ပါတယ်။
အေအေဘက်က ဖမ်းမိတပ်သားတွေ ပြန်လွှတ်ပေးမယ့်ဆိုတဲ့အပေါ် ပျောက်ဆုံးနေတဲ့ တပ်သားတွေ ရှိပေမယ့် အေအေဖမ်းဆီးတာခံထားရတာဟုတ်မဟုတ်ကို အတည်မပြုနိုင်သေးဘူးလို့ မြန်မာ့တပ်မတော်ရဲ့ ပြောရေးဆိုခွင့်ရှိသူ ဗိုလ်မှူးချုပ်ဇော်မင်းထွန်းကပြန်လည်တုံ့ပြန်ပြောဆိုပါတယ်။
' ' ပြောနိုင်တာက ၁၀ ရက်နေ့နဲ့ ၁၁ ရက်နေ့ တိုက်ပွဲမှာ အဆက်အသွယ်ပြတ်နေတဲ့ စစ်သည်အရာရှိ တွေ ရှိတယ်။ဟိုဘက်က ဖမ်းသွားမသွားတော့ ကျွန်တော်တို့ အတည်ပြုနိုင်ခြင်းမရှိသေးဘူး။ အဆက်သွယ် ကတော့ပြတ်နေသေးတယ်။ ပြန်လည်ချိတ်ဆက်နိုင်ရေးဆောင်ရွက်နေတယ် ဆက်သွယ်လာ တာတော့မရှိ သေးဘူး။''လို့ ဗိုလ်မှူးချုပ်ဇော်မင်းထွန်းကပြောပါတယ်။
ဖမ်းဆီးရမိတဲ့ တပ်မတော်သားတွေဟာ ကျောက်တော်မြို့နယ် မုန်းသပြင်ရွာနားမှာ ဖြစ်ပွားခဲ့တဲ့ မီး၀ တိုက်ပွဲမှာ ဖမ်းခဲ့တာဖြစ်ပြီး ပဲခူးတိုင်းအခြေစိုက် တပ်မ (၇၇) လက်အောက်ခံ ခမရ (၇) က ယာယီတပ်ရင်း မှူး ဗိုလ်မှူး သက်နိုင်ဦး၊ ဗိုလ်ကြီးကောင်းထက်လွင်၊ ဆေးတပ်မှူုး ဗိုလ်ကြီးရဲလင်စိုး၊ ဗိုလ်ကြီးမျိုးဇော်ဌေး နဲ့ ဗိုလ်ကြီး ရှိန်ထက်လင်း အပါအဝင် အရာရှိ အကြပ်တပ်သား စုစုပေါင်း ၃၆ ယောက်ဖြစ်တယ်လို့ အေအေရဲ့ထုတ်ပြန်ချက်မှာ ပါရှိပါတယ်။
အဲဒီထဲကမှ ၂ဦးဟာ ဒဏ်ရာပြင်းထန်တဲ့အတွက် အေအေတပ်ဖွဲ့မှာရှိတဲ့ ဆေးဝါးနဲ့ မကုသနိုင်တာကြောင့် တပ်ဖက်က ပြန်လည်ခေါ်ယူဖို့ အေအဘက်က ဆက်သွယ်တာ ဖြစ်တယ်လို့ ရက္ခိုင့်တပ်တော် အေအေရဲ့ ပြောရေးဆိုခွင့်ရှိသူ ခိုင်သုခက ဘီဘီစီကို ပြောပါတယ်။
အခုချိန်ထိတော့ တပ်ဖက်က ဆက်သွယ်လာတာ မရှိသလို ဆက်သွယ်ဖို့ အေအေဘက်က လိပ်စာ အပြည့် အစုံပေးထားပြီးဖြစ်တယ်လို့ ခိုင်သုခက ဆိုပါတယ်။
ကိုရိုနာဗိုင်းရပ်စ် (COVID-19) ကာကွယ်နှိမ်နင်းရေးလုပ်ငန်းတွေကို အာဆီယံအဖွဲ့ဝင်နိုင်ငံတွေအကြား ပူးပေါင်းဆောင်ရွက်ရေး အတွက် Video Conference အစည်းအဝေးကို မတ် ၁၃ ရက်နေ့ကကျင်းပခဲ့ပြီး မြန်မာနိုင်ငံကလည်း ပါဝင်ဆွေးနွေးခဲ့တယ်လို့ ကျန်းမာရေးနဲ့အားကစားဝန်ကြီးဌာကနေ ထုတ်ပြန်ထား ပါတယ်။
အဆိုပါအစည်းအဝေးမှာ COVID-19 နဲ့ပတ်သက်ပြီး အာဆီယံအဖွဲ့ဝင်နိုင်ငံအလိုက် ရောဂါဖြစ်ပွား/သေဆုံး မှု အခြေအနေတွေ၊ ကြိုတင်ကာကွယ်ခြင်း၊ ကုသခြင်း၊ ရောဂါထိန်းချုပ်ခြင်းလုပ်ငန်းတွေ ဆောင်ရွက်ထားရှိမှု၊ ဓာတ်ခွဲစမ်းသပ်စစ်ဆေးမှု၊ ဆေးနှင့်ဆေးပစ္စည်း လိုအပ်မှု၊ နိုင်ငံတကာနဲ့ ချိတ်ဆက်ဆောင်ရွက်ထားရှိမှု အခြေအနေတွေကို ဆွေးနွေးဖလှယ်ခဲ့ကြတယ်လို့ ထုတ်ပြန်ချက်မှာပါရှိပါတယ်။
ဒါ့အပြင်  အာဆီယံအဖွဲ့ဝင်နိုင်ငံအသီးသီးက ကျန်းမာရေးဝန်ထမ်းတွေနဲ့အခြားသော ဝန်ထမ်းတွေအနေနဲ့ COVID-19 လူနာတွေကို စောင့်ကြပ်ကြည့်ရှုမှုပေးရာမှာ ရောဂါကူးစက်မှုအား တတ်နိုင်သမျှ လျှော့ချနိုင် ရေးအတွက် လိုက်နာဆောင်ရွက်ရမယ့် အချက်အလက်တွေ ထုတ်ပြန်ထားရှိမှု အခြေအနေတွေကိုလည်း ထည့်သွင်းဆွေးနွေးခဲ့ကြတယ်လို့ သိရပါတယ်။
လက်ရှိ ကမ္ဘာ့ကျန်းမာရေးအဖွဲ့မှ COVID-19 ရောဂါကိုအပြည်ပြည်ဆိုင်ရာ ပြည်သူ့ကျန်းမာရေးအရေးပေါ်အခြေအနေ (Public Health Emergency of International Concern - PHEIC)နဲ့ ကမ္ဘာ့ကပ်ရောဂါ (Pandemic) အဖြစ် ကြေညာပြီးနောက် အာဆီယံအဖွဲ့ဝင်နိုင်ငံများအတွင်း COVID-19 ရောဂါ ကာကွယ်ထိန်းချုပ်ရေးလုပ်ငန်းတွေ ဆောင်ရွက်ထားရှိတဲ့ အတွေ့အကြုံတွေကို လည်း ဆွေးနွေးဖလှယ်ခဲ့ကြတယ်လို့သိရပါတယ်။
လက်ရှိ ကိုရိုနာဗိုင်းရပ်စက်ကူးစက်ခံရမှုကြောင့် တစ်ကမ္ဘာလုံးအတိုင်းအတာနဲ့ သေဆုံးသူ ဦးရေ ငါးထောင်ကျော်အထိရှိလာနေပြီဖြစ်ပါတယ်။
</doc>
<doc docid='bbc_burma-51780154' lang='bur' type='mono' source_url='https://www.bbc.co.uk/burmese/burma-51780154' term='COVID'>
ကိုရိုနာ သံသယနဲ့ စောင့်ကြည့် လူနာ ၃ ဦး သေဆုံးတဲ့အထဲ တစ်ဦးမှာ ရောဂါပိုး မတွေ့၊ ကျန် ၂ ဦးအဖြေ စစ်ဆေးနေဆဲ
ရခိုင်ပြည်နယ်၊ ရှမ်းပြည်နယ်နဲ့ မန္တလေးတိုင်းဒေသကြီးက ဆေးရုံတွေမှာ ကိုရိုနာဗိုင်းရပ်စ် သံသယ လူနာ တစ်ဦးနဲ့ စောင့်ကြည့်လူနာ ၂ ဦး စုစုပေါင်း ၃ ဦးသေဆုံးခဲ့ပြီး သူတို့ရဲ့ ဓာတ်ခွဲနမူနာတွေကို စစ်ဆေးထားပြီး ၂ ဦးရဲ့ အဖြေကို စောင့်နေဆဲ ဖြစ်တယ်လို့ ကျန်းမာရေးဝန်ကြီးဌာန ပြောရေးဆိုခွင့်ရှိသူ ဒေါက်တာ ခင်ခင်ကြီးက ဘီဘီစီကို ပြောပါတယ်။
ရခိုင်ပြည်နယ်၊ ရှမ်းပြည်နယ်နဲ့ မန္တလေးတိုင်းဒေသကြီးက ဆေးရုံတွေမှာ ကိုရိုနာဗိုင်းရပ်စ် သံသယ လူနာ တစ်ဦးနဲ့ စောင့်ကြည့်လူနာ ၂ ဦး စုစုပေါင်း ၃ ဦးသေဆုံးခဲ့ပြီး သူတို့ရဲ့ ဓာတ်ခွဲနမူနာတွေကို စစ်ဆေးထားပြီး ၂ ဦးရဲ့ အဖြေကို စောင့်နေဆဲ ဖြစ်တယ်လို့ ကျန်းမာရေးဝန်ကြီးဌာန ပြောရေးဆိုခွင့်ရှိသူ ဒေါက်တာ ခင်ခင်ကြီးက ဘီဘီစီကို ပြောပါတယ်။
သေဆုံးသူ ၃ ဦးဟာ ရန်ကုန် ပြည်သူ့ဆေးရုံကြီးက စောင့်ကြည့်လူနာ တစ်ဦးဖြစ်တဲ့ ရှမ်းပြည်နယ် ရပ်စောက် မြို့နယ်က အသက် ၃၄ နှစ်အရွယ် အမျိုးသားတစ်ဦး၊ လားရှိုးမြို့ ပြည်သူ့ဆေးရုံမှာ သံသယလူနာအဖြစ် သတ်မှတ် စောင့်ကြည့်နေတဲ့ ရခိုင်ပြည်နယ် စစ်တွေမြို့က အသက် ၄၀ အရွယ် အမျိုးသားတစ်ဦးနဲ့ မန္တလေးမြို့ ကန်တော်နဒီဆေးရုံက စောင့်ကြည့်လူနာ ဖြစ်တဲ့ မဟာအောင်မြေမြို့နယ်က အသက် ၆၈ နှစ်အရွယ် အမျိုးသမီးတစ်ဦးတို့ ဖြစ်ပါတယ်။
"စောင့်ကြည့်လူနာ ဖြစ်တဲ့ မန္တလေးက သေဆုံးသွားတဲ့ အမျိုးသမီးမှာတော့ ပိုးမတွေ့ဘူး ဆိုတာ မနေ့ညက အဖြေထွက်ပါတယ်။ ကျန်တဲ့နှစ်ဦးကတော့ အဖြေမသိရသေးပါဘူး။ NHLမှာ စစ်နေတုံးပါ" လို့ ဒေါက်တာခင်ခင်ကြီးက ပြောပါတယ်။
သံသယလူနာကို အများအားဖြင့် ၂၄ နာရီအတွင်း ဓာတ်ခွဲနမူနာရယူပြီးစစ်ဆေးတာကို လုပ်ဆောင်လေ့ ရှိပေမယ့်လည်း တခါတရံမှာတော့ ဓာတ်ခွဲနမူနာရယူဖို့ အဆင်မပြေတဲ့အခြေအနေတွေလည်းရှိတဲ့အတွက် ကြန့်ကြာတာမျိုးတွေလည်းရှိတယ်လို့ သူမက ထပ်မံဖြည့်စွက် ပြောပြပါတယ်။
" ပုံမှန်အားဖြင့်တော့ သံသယလူနာကို ဓာတ်ခွဲခန်းပို့ရင် ၂၄ နာရီအတွင်း အဖြေသိရလေ့ ရှိပါတယ်။ တစ်ခါတစ်လေမှာတော့ ၂ ခါ စစ်တာမျိုးရှိပါတယ်။ ဥပမာ - စင်ကာပူက ရောဂါပိုး ကူးခံထားရသူနဲ့ close contact ရှိသူ ဖြစ်တဲ့ ကျောက်ပန်းတောင်းက ဆေးရုံမှာ စောင့်ကြည့်လူနာဆိုရင် ပထမတစ်ခါ နဂ္ဂတစ် ဖြစ်ပြီးပါပြီ။ ၃ ရက်အကြာမှာ နောက်ထပ် ပြန်စစ်ပါတယ်။ အဲ့လို ၂ ခါ ပြန်စစ်တာရှိပါတယ်။ တချို့တွေကိုလည်း ၂ ခါ ပြန် စစ်တာတွေရှိပါတယ်" လို့ လည်း ဒေါက်တာခင်ခင်ကြီးက မြန်မာနိုင်ငံမှာ စစ်ဆေးဆောင်ရွက်နေတဲ့ အခြေအနေတွေကိုလည်း ပြောပြပါတယ်။
ကိုရိုနာဗိုင်းရပ်စ်ပိုး ကူးစက်ခံထားရခြင်း ရှိမရှိကို အရင်က ထိုင်းနိုင်ငံက ဓာတ်ခွဲခန်းကို ပေးပို့ စစ်ဆေးခဲ့ ရပေမယ့်လည်း ဖေဖော်ဝါရီ ၂၀ ရက်ကစပြီး မြန်မာနိုင်ငံမှာပဲ စစ်ဆေးဆောင်ရွက်နေပြီဖြစ်ပါတယ်။
ကိုဗစ် - ၁၉ အမည်ရ ကိုရိုနာဗိုင်းရပ်စ် အသစ်ကြောင့် တစ်ကမ္ဘာလုံးမှာ ကူးစက်ခံထားရသူ တစ်သိန်း ကျော်ရှိလာပြီဖြစ်သလို သေဆုံးသူ သုံးထောင်ကျော်အထိ ရှိပြီဖြစ်ပါတယ်။
ကိုရိုနာဗိုင်းရပ်စ် ကူးစက်ခံထားရတဲ့ နိုင်ငံပေါင်း ၉၂ နိုင်ငံထိ ရှိလာပြီဖြစ်ပေမယ့် မြန်မာနိုင်ငံမှာ မတ် ၇ ရက်နေ့အထိ ဓတ်ခွဲအတည်ပြု စစ်ဆေးချက်တွေအရ ပိုးတွေ့ရှိသူ မရှိသေးပါဘူး။
</doc>
<doc docid='bbc_51527681' lang='bur' type='mono' source_url='https://www.bbc.co.uk/burmese/51527681' term='COVID'>
တရုတ်မှာစက်ရုံတချို့ ပိတ်တာကြောင့် မြန်မာအလုပ်သမားတွေ အိမ်ပြန်ဖို့ ခက်ခဲအပါအဝင် မနက်ခင်းသိသင့်တဲ့ သတင်းများ

တရုတ်နိုင်ငံ၊  ဟူဘေးပြည်နယ် ဝူဟန်မြို့ ကစပြီးဖြစ်ပွားခဲ့တဲ့ ကိုရိုနာ ဗိုင်းရပ်စ်ပိုးကြောင့် တရုတ်နိုင်ငံက မြို့ကြီးတော်တော်များများမှာ အဝင်အထွက်အသွားအလာတွေ ပိတ်လိုက်သလို မြို့ကြီးတွေက စက်ရုံတွေလည်း ပိတ်ခဲ့ပါတယ်။
ဒီလို စက်ရုံတွေပိတ်လိုက်တာကြောင့် အဲဒီမှာ အလုပ်လုပ်ကိုင်နေတဲ့ မြန်မာအလုပ်သမားတွေဟာ မြန်မာနိုင်ငံကို မပြန်နိုင်တဲ့အပြင် စားဝတ်နေရေးပါ အခက်အခဲတွေနဲ့ ရင်ဆိုင်နေရတယ်လို့ သူတို့ကို ကူညီပေးနေတဲ့  ကွမ်တုံ ပြည်နယ်ထဲက မြန်မာနိုင်ငံသားတစ်ဦးဖြစ်တဲ့ ကိုစိုင်းက ဘီဘီစီကို ပြောပါတယ်။
တရုတ်နိုင်ငံ ကွမ်တုံပြည်နယ်ထဲမှာလည်း တရားမဝင်လာရောက်ပြီး အလုပ်လုပ်နေတဲ့ မြန်မာ လုပ်သားရာနဲ့ချီရှိနေပြီး တရားဝင်လာတဲ့သူ နည်းပါးတယ်လို့ ကိုစိုင်းက ဆိုပါတယ်။
ကိုစိုင်းက 'စက်ရုံတွေက ပြန်မဖွင့်တော့ဘူး၊ စက်ရုံပိတ်တာပေါ့နော်။ ပိတ်တော့ အတော်လေးဒုက္ခရောက်သွားတယ်။ စက်ရုံမှာ ပိတ်တော့မနေရတော့ တည်းခိုခန်းမှာနေတယ်။ ရောဂါက အခြေအနေဆိုးပြီး လူတွေလည်း အရမ်းသေလာတော့ မြန်မာပြည်သားတွေလည်း လက်မခံရဲတော့ဘူး။ တည်းခိုခန်းတွေလဲ လက်မခံတော့ဘူး ' ဟုဆိုပါတယ်။
အစားအသောက်အတွက် မြန်မာပြည်သားအချင်းချင်း လှူနိုင်ပေမယ့် နေရေးထိုင်ရေးအတွက်ကတော့ မကူညီနိုင်ဖြစ်နေတယ်လို့ ကိုစိုင်းကဆိုပါတယ်။
ကိုရိုနာဗိုင်းရပ်စ်ပိုး ကို Covid-19 (ကိုဗစ် ၁၉) လို့ နာမည်ပေးထားပြီး စတင်ဖြစ်ပွားချိန် ဒီဇင်ဘာ ၂၀၁၉ နဲ့ ဇန်နဝါရီ ၂၀၂၀ က စပြီး လက်ရှိ အချိန်အထိ တရုတ်နိုင်ငံပြင်ပ သေဆုံး သူ ၄ ဦး အပါအဝင် စုစုပေါင်း ၁,၅၀၀ ကျော်သွားခဲ့ပြီ ဖြစ်ပါတယ်။
ဥရောပမှာ ဗိုင်းရပ်စ်ကြောင့် ပထမဆုံးသေဆုံးမှုတစ်ခုလည်း စနေနေ့က ဖြစ်ပွားခဲ့ပါတယ်။ ကိုဗစ်-၁၉ ရောဂါ ပိုးရှိကြောင်း အတည်ပြုထားပြီး တရုတ် ခရီးသွားတစ်ယောက် ပြင်သစ်မှာ သေဆုံးခဲ့ကြောင်း ပြင်သစ်ကျန်းမာရေးတာဝန်ရှိသူတွေက အတည်ပြုခဲ့ပါတယ်။
တရုတ်ပြည်မှာ ကိုရိုနာ ဗိုင်းရပ်စ်ကို ကုသမှုပေးနေတဲ့ ကျန်းမာရေးဝန်ထမ်းတွေကြား ရောဂါကူးစက်မှု အန္တရာယ်ကလည်း ရှိနေပါတယ်။ ကျန်းမာရေး ဝန်ထမ်း ၁,၇၀၀ ကျော် ရောဂါ ကူးစက်မှု ခံယူနေရပြီး ၆ ဦး သေဆုံးခဲ့ရပြီ ဖြစ်ပါတယ်။
မလေးရှားနဲ့ အင်ဒိုနီးရှားနိုင်ငံကို သွားဖို့ ရည်ရွယ်ထားတဲ့ လှေစီးဒုက္ခသည် ၄၈ ဦးကို ဧရာဝတီတိုင်းမှာ ဖမ်းဆီးရရှိမိခဲ့ပါတယ်။ အခုအဖမ်းခံရတဲ့ လှေစီးဒုက္ခသည်တွေဟာ စစ်တွေမြို့က သက်ကယ်ပြင်ဒုက္ခသည်စခန်းက ရိုဟင်ဂျာဒုက္ခသည်တွေလည်းပါဝင်ပြီး အင်ဒိုနီးရှားနိုင်ငံကိုသွားမယ့် အမျိုးသမီးတွေလည်း ပါတယ်လို့သိရကြောင်း သက်ကယ်ပြင်ဒုက္ခသည်စခန်းက ရိုဟင်ဂျာဒုက္ခသည်တဦးက ပြောပါတယ်။
မကြာသေးခင်က လည်း လှေစီးဒုက္ခသည် တစ်ရာကျော်ပါတဲ့ ဘင်္ဂလားဒေ့ရှ် လှေတစ်စီး တိမ်းမှောက်နစ်မြှုပ်ခဲ့ပြီး လူ ၁၆ ယောက် သေဆုံးခဲ့ပါတယ်။
ဖေဖော်ဝါရီ ၁၁ ရက်နေ့မှာဆိုရင် မလေးရှားကိုသွားဖို့ရည်ရွယ်ထားတဲ့ လူ ၁၃၀ ကျော်ပါတဲ့လှေတစ်စီးဟာ ဘင်္ဂလားပင်လယ်အော်က စိန့်မာတင်ကျွန်းနားမှာ တိမ်းမှောက်နစ်မြုပ်သွားပြီး အနည်းဆုံးလူ ၁၆ ယောက်သေဆုံးခဲ့ပါတယ်။
၂၀၁၉ ခုနှစ် ဒီဇင်ဘာ ၁၅ ရက်နေ့တုန်းကလည်း ကော့သောင်းမြို့က မြန်မာ့ပင်လယ်ပြင်အတွင်းမှာ လှေစီးဒုက္ခသည် ၁၇၃ ဦးကို တပ်မတော်ရေ ကတွေ့ခဲ့တယ်လို့ တပ်က သတင်းထုတ်ပြန်ခဲ့ပါတယ်။
အဲဒီထဲမှာလည်း အမျိုးသမီးနဲ့ ကလေးတွေလည်းပါပါတယ်။ ဖေဖော်ဝါရီ ၁၁ ရက်နေ့က တိမ်းမှောက်ခဲ့တဲ့ လှေထဲက ပြန်ဆယ်လို့ရတဲ့ အလောင်းတွေအကုန်လုံးဟာလည်း အမျိုးသမီးနဲ့ကလေးတွေရဲ့ အလောင်း တွေလို့ အာဏာပိုင်တွေက ပြောခဲ့ပါတယ်။
ကိုရိုနာဗိုင်းရပ်စ် ကူးစက်ခံထားရသူတွေ ပါတဲ့အတွက် ဂျပန်နိုင်ငံ၊ တိုကျိုမြို့အနီးက ယိုကိုဟားမားဆိပ်ကမ်းမှာ သီတင်းနှစ်ပတ်ကြာ သီးခြားခွဲပြီး ဆိုက်ကပ်ထားရတဲ့ Diamond Princess အပျော်စီး သင်္ဘောပေါ်က အမေရိကန်နိုင်ငံသားတွေကို အမေရိကန်က ပြန်လာခေါ်ယူခဲ့ပါတယ်။
အဲဒီအပျော်စီးသင်္ဘောပေါ်မှာ အမေရိကန်နိုင်ငံသား ၄၀ဝ ပါရှိပြီး အယောက် ၄၀ ကတော့ ကိုရိုနာဗိုင်းရပ်စ် ရောဂါ ကူးစက်ခံထားရပါတယ်။
ဒါကြောင့် ကူးစက်ခံထားရသူတွေက လွဲလို့ ကျန် အမေရိကန်နိုင်ငံသားတွေကိုတော့ အမေရိကန် အစိုးရကလေယာဉ်နှစ်စီး စေလွှတ်ပြီး ပြန်ခေါ်ခဲ့ပါတယ်။
ဒီစိန်မင်းသမီး (Diamond Princess) အပျော်စီးသင်္ဘောမှာ ပါတဲ့ အမျိုးသားတစ်ဦးဟာ ဟောင်ကောင်မှာ ဆင်းနေခဲ့စဉ်မှာ ကိုရိုနာ ဗိုင်းရပ်စ် ကူးစက်ခံရတာ တွေ့တဲ့အတွက် အခုလို ယိုကိုဟားမားဆိပ်ကမ်းမှာ ဖေဖော်ဝါရီ ၅ ရက်နေ့က ဆိုက်ကပ်စေပြီး စောင့်ကြည့်နေတာဖြစ်ပါတယ်။
</doc>
<doc docid='bbc_burma-51472929' lang='bur' type='mono' source_url='https://www.bbc.co.uk/burmese/burma-51472929' term='COVID'>
ဝူဟန်မှာပိတ်မိနေတဲ့ မြန်မာကျောင်းသားတွေကို သွားခေါ်တဲ့ လေယာဉ်အမှုထမ်းတွေ ဆေးရုံမှာ နေရဆဲဖြစ်
နိုဗယ်ကိုရိုနာဗိုင်းရပ်စ် စတင်ဖြစ်ပွားရာ တရုတ်နိုင်ငံ ဝူဟန်မြို့မှာ ပိတ်မိနေဆဲ့တဲ့ မြန်မာကျောင်းသား ၅၉ ဦးကို သွားရောက်ခေါ်ဆောင်ခဲ့တဲ့ လေယာဉ် အမှုထမ်း၊ အရာထမ်း ၆ ဦးစလုံးဟာ ဖေဖော်ဝါရီ ၁၂ ရက်နေ့ ထိ ရောဂါကူးစက်ခံရမှု ရှိမရှိ စောင့်ကြည့်တာကို ခံနေရဆဲဖြစ်တယ်လို့ လေယာဉ်မှူးကြီး ဦးခုပ်ခန့်မုံက ဘီဘီစီကို ပြောပါတယ်။
နိုဗယ်ကိုရိုနာဗိုင်းရပ်စ် စတင်ဖြစ်ပွားရာ တရုတ်နိုင်ငံ ဝူဟန်မြို့မှာ ပိတ်မိနေဆဲ့တဲ့ မြန်မာကျောင်းသား ၅၉ ဦးကို သွားရောက်ခေါ်ဆောင်ခဲ့တဲ့ လေယာဉ် အမှုထမ်း၊ အရာထမ်း ၆ ဦးစလုံးဟာ ဖေဖော်ဝါရီ ၁၂ ရက်နေ့ ထိ ရောဂါကူးစက်ခံရမှု ရှိမရှိ စောင့်ကြည့်တာကို ခံနေရဆဲဖြစ်တယ်လို့ လေယာဉ်မှူးကြီး ဦးခုပ်ခန့်မုံက ဘီဘီစီကို ပြောပါတယ်။
ရောဂါစတင်ဖြစ်ပွားရာဝူဟန်မြို့ကို သွားရောက်ခဲ့တာကြောင့် လေယာဉ်မှူးကြီး ဦးခုပ်ခန့်မုံကလွဲလို့ လေယာဉ်နောက်ခန်းမှာကျောင်းသူကျောင်းသားတွေနဲ့ တိုက်ရိုက်ထိတွေ့ရတဲ့ အင်ဂျင်နီယာ ဦးအောင်ဇင်၊ လေယာဉ်မောင်ချုပ် ဦးသန်းကျော်ဌေး၊ အကြီးတန်း လေယာဉ်မောင် ကိုဝဠာဝင့်၊ အကြီးတန်းလေယာဉ်မောင် ကိုရဲမြတ်အောင်နဲ့ လေယာဉ်မောင် ကိုအာကာလင်းတို့ ၅ဦးဟာ ဝေဘာဂီဆေးရုံမှာပဲ စောင့်ကြည့်ကုသမှု (Hospital Quarantine )လုပ်နေရတာဖြစ်ပါတယ်။
'' နောက်မှာနေရတဲ့ ကျောင်းသားတွေနဲ့ နည်းနည်းကွန်တက်ရှိတဲ့အတွက် သူတို့ကို စောင့်ကြည့်တဲ့အနေနဲ့ ထားတာ။ သူတို့ကိုလည်း နေ့တိုင်း ဆရာဝန်တွေက မနက် နေ့လယ် ည အမြဲတမ်း စစ်ဆေးတယ်။ အကုန် လုံးအခြေအနေကောင်းတယ်။ လေယာဉ်မှူးအခန်း ကတော့ လော့ခ်လုပ်ပြီး ပိတ်ထားသလို ရောဂါကာကွယ်ရေးဝတ်စုံတွေလည်း ဝတ်ဆင်ထားတာဖြစ်လို့ အိမ်မှာပဲ ကွာရန်တင်း(quarantine) လုပ်ခွင့်ပေးတယ်။'' လို့ ဝူဟန်ကို သွားရောက်ခဲ့တဲ့ လေယာဉ်ဝန်ထမ်းတွေရဲ့အခြေအနေကို ကိုယ်တိုင်ပါဝင်ခဲ့သူတစ်ဦးဖြစ်တဲ့ လေယာဉ်မှူးကြီး ဦးခုပ်ခန့်မုံက ပြောပြပါတယ်။
တရုတ်နိုင်ငံ ဝူဟန်မြို့မှာ စတင်ဖြစ်ပွားခဲ့တဲ့ နိုဗယ်ကိုရိုနာဗိုင်းရပ်စ်ဟာ အခု ဖေဖော်ဝါရီ ၁၁ ရက်နေ့အထိ လူ ၁၁၀၀ ကျော်သေဆုံးခဲ့ရပြီး လူ ၄သောင်းကျော် ကူးစက်ခံထားရပါတယ်။
ဒီရောဂါပိုးသစ်ကို ကိုဗစ်- နိုင်တဲန်း Covid-19 လို့ အမည်သတ်မှတ်ပေးလိုက်ပြီလည်းဖြစ်ပါတယ်။
ဒီလို လူပေါင်း ၁၁၀၀ကျော်အထိ သေဆုံးစေခဲ့တဲ့ ကိုရိုနာဗိုင်းရပ်စ်စတင်ဖြစ်ပွားရာ တရုတ်နိုင်ငံ ဝူဟန်မြို့ မှာ ပိတ်မိနေတဲ့ မြန်မာနိုင်ငံသားတွေကို သွားရောက်ခေါ်ယူဖို့ မြန်မာ့အမျိုးသားလေကြောင်းက ဝန်ထမ်း အရာထမ်းတွေဖြစ်တဲ့ သူတို့ကိုယ်တိုင်ရဲ့ဆုံးဖြတ်ချက်နဲ့သွားရောက်ခဲ့တာဖြစ်တယ်လို့လည်း သိရပါတယ်။
ကျောင်းသားတွေကို သွားရောက်ခေါ်ယူခဲ့တဲ့ ဝန်ထမ်းတွေအပြင် သူတို့ရဲ့ မိသားစုဝင်တွေကပါ စိတ်နေ စိတ်ထားကအစ ပြင်ဆင်ခဲ့ကြရတယ်လို့ လေယာဉ်မှူးကြီး ဦးခုပ်ခန့်မုံရဲ့ ဇနီးဖြစ်သူက သူမရဲ့ လူမှု ကွန်ယက် စာမျက်နှာပေါ်မှာ ရေးသားဖော်ပြထားပါတယ်။
တအိမ်လုံးHome quarantine လုပ်ရမည်ဆိုတာနဲ့တပြိုင်နက်တည်း ကျွန်မခင်ပွန်းအတွက် အခန်းကို ပြင်ရ ပါတယ်။သူအိပ်နေကြအခန်းကိုပိုးသတ်ရပါတယ်။၃ပေအကွာကစကားပြောဖို့အားလုံးလိုက်နာရပါတယ်။ ထမင်းဟင်း အခန်းဝကလှမ်းပေးရပါတယ်။ လေယာဉ်ပေါ်အဝတ်အစားအားလုံးShoe ကအစအားလုံး ပြန်လာကတည်းကမီးရှို့ဖျက်ဆီးပြီးပါပြီ။ခုချိန်ထိအဖျားနေ့စဉ်သုံးကြိမ်တိုင်းပါတယ်။သူ့ဖာသာတိုင်းပါတယ်။ကျွန်မတို့ကအစာအဟာရပြည့်စုံဖို့၊ အိပ်ရေးဝဖို့၊လမ်းလျောက်ဖို့၊ ဝမ်းမချုပ်ဖို့ဂရုစိုက်ပေးရပါတယ်။ ကျန်းကျန်းမာမာပါပဲ။''လို့ သူမကရေးသားထားပါတယ်။
''မိသားစုနဲ့အတူ နေထိုင်တယ်ဆိုပေမယ့် အခန်းကိုသီးခြားနေတယ်။ မတွေ့အောင် အတတ်နိုင်ဆုံး နေတယ်။ အဝတ်အစားတွေ အသုံးအဆောင်တွေလျှော်တာက အစ သီးခြား အားလုံးကို ဆရာဝန်တွေ ညွှန်ကြားတဲ့အတိုင်းပဲနေတယ်'' လို့ လေယာဉ်မှူးကြီးက သူ့ရဲ့လက်ရှိနေထိုင်မှုအခြေအနေ ကိုပြောပြပါ တယ်။
ဝူဟန်မြို့က ကျောင်းသားတွေကို ဖေဖော်ဝါရီ ၂ရက်နေ့မှာ သွားရောက်ခေါ်ယူပြီးနောက် ပြန်ရောက်လာတဲ့ နေ့ကတည်းက ရောဂါကူးစက်ခံရမှုရှိမရှိကို စောင့်ကြည့်ကုသမှုခံယူခဲ့ရတာဖြစ်ပြီး သီတင်းပတ် ၂ပတ်ပြည့်တဲ့ထိ နေထိုင်ရမှာဖြစ်ပါတယ်။
</doc>
<doc docid='bbc_burma-51747902' lang='bur' type='mono' source_url='https://www.bbc.co.uk/burmese/burma-51747902' term='COVID'>
ရခိုင်မှာ တစ်ရက်တည်း ကျေးရွာသုံးရွာမီးလောင်၊ICJ မှာ မြန်မာဘက်က ရှေ့နေ့လိုက်တဲ့ ပါမောက္ခ ဝီလီယံရှေဘတ်စ် ရန်ကုန်တက္ကသိုလ်မှာ လာရောက်ဟောပြောအပါအဝင် မနက်ခင်းသတင်းများ

ICJ မှာ မြန်မာဘက်က ရှေ့နေ့လိုက်တဲ့ ပါမောက္ခ ဝီလီယံရှေဘတ်စ် ရန်ကုန်တက္ကသိုလ်မှာ လာရောက်ဟောပြော
အပြည်ပြည်ဆိုင်ရာတးရုံးICJ တွင် မြန်မာနိုင်ငံဘက်မှ ရှေ့နေလိုက်ပေးခဲ့တဲ့ ပါမောက္ခ ဝီလီယံရှေဘတ်စ်ဟာ ရန်ကုန်တက္ကသိုလ်မှာ လာရောက်ဟောပြောဖို့အတွက် ဒီကနေ့ မတ် ၅ ရက်နေ့မှာ ရန်ကုန်ကို ရောက်ရှိလာပြီဖြစ်ပါတယ်။
ပါမောက္ခ ရှေဘတ်စ်ဟာ နိုင်ငံတကာ ရာဇဝတ်ဥပဒေနဲ့ လူ့အခွင့်အရေးဥပဒေတွေ ကျွမ်းကျင်သူ ဖြစ်ပါတယ်။
မြန်မာ့တပ်မတော်နဲ့ ရက္ခိုင့်တပ်တော် (အေအေ)တို့ အကြား မတ်လ ၄ရက်နေ့က ဖြစ်ပွားခဲ့တဲ့တိုက်ပွဲတွေ ကြောင့် ကျော်တော်မြို့ထဲက ကျေးရွာ ၃ ရွာ မီးလောင်ကျွမ်းခဲ့ရတယ်လို့ ဒေသခံတွေကပြောပါ တယ်။
မီးလောင်ကျွမ်းမှုဖြစ်ပွားခဲ့တဲ့ ကျေးရွာတွေကတော့ ကျောက်တော်မြို့နယ်အတွင်းက လိပ်ခေါင်းကျေးရွာ၊ ပွီဟုန်းရွာသစ်နဲ့ မုန့်သန်းပြင်ကျေးရွာတွေဖြစ်ကြပြီး ရခိုင်နဲ့ ခမီလူမျိုးတွေနေထိုင်တဲ့ လိပ်ခေါင်းကျေးရွာဟာ နေ့လည် ၂ နာရီလောက်မှာစတင်လောင်ကျွမ်းခဲ့ပြီး အဲ့ဒီရွာမှာ နေအိမ် ၃၀ ဝန်းကျင်လောက် သာရှိကာ တစ်ရွာလုံး မီးလောင်ကျွမ်းသွားခဲ့တယ်လို့ မီးဝကျေးရွာက အမျိုးသမီးတစ်ဦးက ဘီဘီစီကိုပြောပါတယ်။
ဒါ့အပြင် ပွီဟုန်းရွာသစ် ကျေးရွာမှာကိုလည်း ညနေ ၆ နာရီခွဲလောက်မှာ မီးလောင်မှုဖြစ်ပွားခဲ့ပြီး နေအိမ် ၆ ဆောင်မီးလာင်ပြီး အသက် ၃၀ အရွယ် ကိုအလုံးဆိုသူ ထိခိုက် ဒဏ်ရာရရှိခဲ့ကြောင်းနဲ့ မုန့်သန်းပြင် ကျေးရွာက နေအိမ်တစ်လုး မီးလောင်ကျွမ်းသွားခဲ့တယ်လို့ ပြောပါတယ်။
မတ်လ ၄ ရက်နေ့က မီးချောင်းကျေးရွာအနီးဝန်းကျင်မှာ တိုက်ပွဲတွေဖြစ်ပွားခဲ့ကြပြီး နှစ်ဖက်တိုက်ခိုက် မှုတွေအတွင်း လက်နက်ကြီးပစ်ခတ်တာတွေရှိနေသလို တပ်မတော်ဘက်က ရဟတ်ယာဉ်တွေ၊ ဂျက်တိုက်လေယာဉ်တွေနဲ့ပါ ဗုံးကြဲတိုက်ခိုက်မှုတွေ ပြုလုပ်ခဲ့တယ်လို့ ဒေသခံတွေနဲ့ အေအေဘက် ကပြောပါတယ်။
ရခိုင်ပြည်နယ်အတွင်းက ကျောက်တော်မြို့နယ်နဲ့ ချင်းပြည်နယ် ပလက်ကဝမြို့နယ်တွေအကြားမှာ ဖေဖော်ဝါရီလ ပထမအပတ်အတွင်းကနေ တပ်မတော်နဲ့ ရက္ခိုင့်တပ်တော် အေအေတို့အကြား တိုက်ပွဲတွေအပြင်းအထန်ဖြစ်ပွားနေကြပြီး လေယာဉ်ပစ်ကူတွေနဲ့ တိုက်ခိုက်တာတွေလည်း ပြင်းပြင်းထန်ထန်ပြုလုပ်နေတယ်လို့ ရက္ခိုင့်တပ်တော် အေအေရဲ့ ပြောခွင့်ရသူ ခိုင်သုခက ဘီဘီစီကို ပြောပါတယ်။
မတ်၄ရက်နေ့အထိ မြန်မာမှာ ကိုရိုနာဗိုင်းရပ်စ် ဓာတ်ခွဲအတည်ပြုလူနာ မတွေ့ရှိသေးသော်လည်း ရုပ်ရှင်ထူးချွန်ဆုအပါအဝင် ပွဲအချို့ ယာယီရပ်ဆိုင်းတာတွေရှိလာ
ကျန်းမာရေးနှင့်အားကစားဝန်ကြီးဌာနရဲ့ မတ် ၄ရက်နေ့ထိ တရားဝင်ထုတ်ပြန်ချက်များအရ စောင့်ကြည့် လူနာနဲ့ သံသယလူနာများကို ဓာတ်ခွဲအတည်ပြုစစ်ဆေးချက်တွေအရ  COVID-19 ကူးစက်ဖြစ်ပွားသူ လူနာမတွေ့ရှိသေးဘူးလို့သိရပါတယ်။
မတ် ၄ ရက်နေ့မှာ ထပ်မံစစ်ဆေးချက်တွေအရ ဝေဘာဂီဆေးရုံမှာ စောင့်ကြည့်နေတဲ့တရုတ်နိုင်ငံသား အမျိုးသားတစ်ဦးနဲ့အမျိုးသမီးတစ်ဦးအပါအဝင် စုစုပေါင်း စောင့်ကြည့်လူနာ ၅ဦးရဲ့ဓာတ်ခွဲနမူနာရယူ စစ်ဆေးချက်တွေအရ ရောဂါပိုးမတွေ့ရှိကြောင်း ထပ်မံထုတ်ပြန်ကြေညာထားပါတယ်။
မြန်မာနိုင်ငံမှာ COVID-19 အမည်ရှိ နိုဗယ်ကိုရိုနာဗိုင်းရပ်စ်ကူးစက်ခံထားရသူမတွေ့ရှိသေးသောလည်း ကမ္ဘာ့နိုင်ငံအသီးသီးမှာ ကူးစက်ပြန့်ပွားနေတဲ့အခြေအနေတွေအရ မြန်မာနိုင်ငံအတွင်းက တပ်မတော်နေ့ စစ်ရေးပြအခမ်းအနား၊ မြန်မာ့ရုပ်ရှင်ထူးချွန်ဆုပေးပွဲအပါအဝင် ကျင်းပနေကြ ပွဲလမ်းသဘင်အချို့ကိုလည်း ကျင်းပခြင်းမပြုဘဲ ရပ်ဆိုင်းတာ၊ ယာယီရွှေ့ဆိုင်းတာတွေလည်းရှိနေပါတယ်။
ကမ္ဘာ့ကျန်းမာရေးအဖွဲ့ချုပ်ရဲ့ မတ်၄ ရက်နေ့အထိ ထုတ်ပြန်ချက်အရ COVID-19 ကူးစက်ပြန့်ပွားမှုဟာ ၇၆ နိုင်ငံအထိ ပြန့်နှံ့နေပြီး စုစုပေါင်းကူးစက်ခံရသူ ၉သောင်းကျော်နဲ့ သေဆုံးသူ သုံးထောင်ကျော်အထိရှိလာပြီဖြစ်ပါတယ်။
ကယ်လီဖိုးနီးယားမှာ ကိုရိုနာဗိုင်းရပ်စ် အရေးပေါ်အခြေအနေအဖြစ်ကြေညာ
အမေရိကန်ပြည်ထောင်စု ကယ်လီဖိုးနီးယားပြည်နယ်မှာတော့ ကိုရိုနာရောဂါ ကူးစက်ပျံ့ပွားမှုကို အရေးပေါ်အခြေအနေအဖြစ် ပြည်နယ်အုပ်ချုပ်ရေးမှူးက ကြေညာလိုက်ပါပြီ။
ဒီကြေညာချက်ကြောင့် ကယ်လီဖိုးနီးယားပြည်နယ်ဟာ ကောင်တီ ၁၂ ခုမှာ ပျံ့နေပြီး တစ်ဦးသေ၊ ကူးစက်မှု ၅၀ ကျော်အထိရှိဖြစ်စေတဲ့ ဒီဗိုင်းရက်စ် တိုက်ဖျက်ရေးအတွက် လိုအပ်တဲ့ထောက်ပံ့မှုတွေ ပိုသုံး ခွင့်ရလာမှာပါ။
တစ်ချိန်တည်းမှာပဲ ကိုရိုနာဗိုင်းရပ်စ် ပျံ့နှံ့မှု နှေးအောင် ကြိုးပမ်းတဲ့အနေနဲ့ ဝန်ထမ်းတွေကို အိမ်ကနေပဲ အလုပ်လုပ်ဖို့ တိုက်တွန်းတဲ့ ကုမ္ပဏီတွေ အမေရိကန်မှာ ပိုများလာ ပါတယ်။ အဲဒီကုမ္ပဏီတွေထဲမှာ ဝါရှင်တန်အခြေစိုက် ကွန်ပြူတာ ကုမ္ပဏီကြီး မိုက်ခရိုဆော့လည်း ပါဝင်ပါတယ်။
</doc>
<doc docid='bbc_burma-51484671' lang='bur' type='mono' source_url='https://www.bbc.co.uk/burmese/burma-51484671' term='COVID'>
တပ်ပိုင် မိုင်တဲလ်နဲ့ ဗီယက်တဲလ်ကုမ္ပဏီတွေနဲ့ဆက်စပ်နေတဲ့ အကောင့်နဲ့ စာမျက်နှာတွေကို ဖေ့စ်ဘွတ်ကနေဖယ်ရှား၊ကိုရိုနာဗိုင်းရပ်စ်ကြောင့် တစ်ရက်တည်း လူ ၂၄၂ဦး သေဆုံးအပါအဝင် မနက်ခင်းသတင်းများ

တပ်မတော်က အစုရှယ်ယာပါတဲ့ မိုင်တဲလ်နဲ့ ဗီယက်နမ် အစိုးရပိုင် ဗီယက်တဲလ်ဆက်သွယ်ရေး ကုမ္ပဏီ တွေနဲ့ ပတ်သက်ဆက်သွယ်နေတဲ့ ဖေ့ဘွတ်အကောင့် ၁၃ခုနဲ့ ပေ့ချ် ၁၀ ခုကိုဖယ်ရှားလိုက်တယ်ဆိုပြီး ဖေ့စ်ဘွတ်က သတင်းထုတ်ပြန်လိုက်ပါတယ်။
အဲဒီအကောင့်တွေနဲ့ ပေ့ချ်တွေကို ဖွင့်ထားတဲ့ပိုင်ရှင်တွေဟာ ဘယ်သူတွေလဲ ဘာတွေလုပ်နေလဲဆိုတဲ့ မူလဇစ်မြစ်တွေကိုဖုံးကွယ်ထားကြပြီး အချင်းချင်း ချိတ်ဆက်လှုပ်ရှားကာ မရိုးမသား သတင်းမှားတွေ ဖြန့်ချိ ခဲ့တာဆိုပြီး ထုတ်ပြန်ချက်မှာ ဖော်ပြထားပါတယ်။
ဖေ့စ်ဘွတ်ကနေ အရင်ကလည်း တပ်မတော်ကာကွယ်ရေးဦးစီးချုပ် ဗိုလ်ချုပ်မှူးကြီး မင်းအောင်လှိုင်ရဲ့ စာမျက်နှာတွေကိုပါ ဖယ်ရှားခဲ့ဖူးပါတယ်။
အခုရက်ပိုင်းမှာ ကရင်ပြည်နယ်မြောက်ပိုင်းက ကရင်အမျိုးသားအစည်းအရုံး ကေအန်ယူ တပ်မဟာ ၅ နယ်မြေမှာတချို့မှာ တပ်မတော်က လက်နက်ကြီးတွေနဲ့ ခပ်စိပ်စိပ်ပစ်ခတ်တာတွေရှိနေပြီး မြေပြင်မှာ လည်း တပ်ဖွဲ့ဝင်တွေက အပြန်အလှန်တိုက်ခိုက်မှုတွေရှိနေတယ်လို့ သိရပါတယ်။
မြန်မာ့တပ်မတော်ဘက်ကတော့ ကေအန်ယူတပ်ဖွဲ့ဝင်တွေ အရင်ပစ်ခတ်ခဲ့လို့ အခုလို ပစ်ခတ်မှုတွေ လုပ်တာ ဖြစ်တယ်လို့ တပ်မတော် သတင်းမှန်ပြန်ကြားရေးအဖွဲ့ရဲ့ အတွင်းရေးမှူး ဗိုလ်မှူးချုပ် ဇော်မင်းထွန်း ကပြောပါတယ်။
'' လမ်းလုံခြုံရေးဆောင်ရွက်နေတဲ့ တပ်မတော်စစ်ကြောင်းတခုကို ကေအင်န်ယူဘက်က ၂၀လောက်က ၄၀ မီလီမီတာဗုံးပစ်လောင်ချာတွေနဲ့ ချောင်းမြောင်းပစ်ခတ်တာတွေရှိတယ်။ အဲ့ဘက်က စပစ်ရင်တော့ ကျွန်တော်တို့ဘက်က လုံခြုံရေးအရ ပြန်ပစ်တာတော့ရှိပါလိမ့်မယ်။ ရိက္ခာပို့တဲ့လုပ်ငန်းက စစ်ဆင်ရေးနဲ့ ဆိုင်တဲ့လုပ်ငန်းမဟုတ်ဘူး။ အုပ်ချုပ်မှုနဲ့ဆိုင်တဲ့လုပ်ငန်းပဲ။ ဒါတွေကိုဆောင်ရွက်တာကို တစ်ဖက်နဲ့တစ်ဖက် က နားလည်မှုရှိဖို့လိုပါတယ်။''လို့ ဖေဖော်ဝါရီ ၁၁ ရက်နေ့က ထပ်ဖြစ်ခဲ့တဲ့ ပစ်ခတ်မှုတွေအပေါ် ဗိုလ်မှူးချုပ် ဇော်မင်းထွန်း ကပြောပါတယ်။
အပစ်ရပ်ထားတဲ့ ကေအန်ယူရဲ့ တပ်မဟာ ၅ နယ်မြေမှာ မကြာခင်ကလည်း တပ်မတော်က ဒရုန်းကို လွှတ်ပြီး တပ်မဟာ ၅ နယ်မြေကို ဓာတ်ပုံရိုက်ကူးတာတွေလည်းရှိခဲ့ပါတယ်။
ရိုဟင်ဂျာဒုက္ခသည်တွေအပါအဝင် လူ ၁၃၀ ကျော် တင်ဆောင်လာတဲ့ လှေတစင်း ဘင်္ဂလားဒေ့ရှ် တောင်ပိုင်းကမ်းခြေနားမှာ နစ်မြုပ်သွားတဲ့အတွက် အနည်းဆုံး လူ ၁၆ ယောက် ရေနစ်သေဆုံးသွားတယ် လို့ ဘင်္ဂလားဒေ့ရှ်အစိုးရ အရာရှိတွေက ပြောပါတယ်။
လှေပေါ်မှာ အမျိုးသမီး၊ ကလေးတွေအပါအဝင် လူတစ်ရာကျော် ပါလာပြီး အဲဒီအထဲမှာ မြန်မာနိုင်ငံက ထွက်ပြေးသွားပြီး ဘင်္ဂလားဒေ့ရှ်နိုင်ငံက ကူတူပါလောင်ဒုက္ခသည်စခန်းမှာနေထိုင်တဲ့ ရိုဟင်ဂျာ ဒုက္ခသည်တွေလည်းပါ သွားတယ်လို့ ဒုက္ခသည်အချို့ကပြောပါတယ်။
အဲဒီလှေထဲမှာ ညီမသုံးယောက်ပါသွားတဲ့ ကူတူပါလောင်ဒုက္ခသည်စခန်းက ရိုဟင်ဂျာတစ်ယောက် ပြောပြတာကို စစ်တွေမြို့က ရိုဟင်ဂျာဒုက္ခသည်တစ်ယောက်က ဘီဘီစီကို ပြောပြပါတယ်။
'' မလေးရှားရောက်ရင် လက်ထပ်ပေးမယ်၊ အလုပ်အကိုင်တွေရမယ်ဆိုပြီး ပွဲစားတွေကမက်လုံးပေးခဲ့ တယ်လို့  လှေပေါ်ပါသွားတဲ့ ညီမဖြစ်သူတွေဆီကပြန်သိရတယ်'' လို့ သူကတဆင့်ပြန်လည်ပြောပြပါတယ်။
ဒီအစီအစဉ်ကို အကိုဖြစ်သူကိုမပြောပြပဲ ဘင်္ဂလားဒေ့ရှ်မှာရှိတဲ့ ပွဲစားအချိတ်အဆက်နဲ့ မလေးရှားနိုင်ငံ ကိုသွားဖို့ အိမ်ကနေတိတ်တဆိတ်ထွက်သွား ကြတယ်လို့ အကိုဖြစ်သူကပြောပါတယ်။
လှေစီးဒုက္ခသည်တွေဟာ ဘင်္ဂလားဒေ့ရှ်သာမက မြန်မာနိုင်ငံ၊ ရခိုင်ပြည်နယ် စစ်တွေမြို့က ရိုဟင်ဂျာဒုက္ခ သည်တွေလည်း အလုပ်အကိုင်တွေရဖို့ မလေးရှားနိုင်ငံကို လှေစီးထွက်သွားကြတာ တွေရှိပါတယ်။
ဖေဖော်ဝါရီ ၁၂ ရက်နေ့က တရုတ်နိုင်ငံ ဟူဘေးပြည်နယ်မှာ လူ ၂၄၂ဦးအထိသေဆုံးခဲ့ပြီး ဒါဟာ ကိုရိုနာဗိုင်းရပ်စ်ရောဂါပိုးအသစ်ကြောင့် သေဆုံးမှုအများဆုံးနေ့တနေ့ဖြစ်ခဲ့ပါတယ်။
ဒါ့အပြင် ဒီရောဂါပိုးသစ်ကြောင့် သေဆုံးသူဦးရေဟာ ၁၃၅၀ ဦးထိရှိလာပြီး ကူးစက်ခံထားရသူ အရေအတွက်ဟာ ခြောက်သောင်းနီးပါးအထိရှိလာပြီဖြစ်ပါတယ်။
လက်ရှိမှာတော့ ဒီရောဂါပိုးသစ်ကို ကမ္ဘာ့ကျန်းမာရေး အဖွဲ့ WHO က ဆွစ်ဇာလန် နိုင်ငံ ဂျနီဗာမှာ နှစ်ရက်တာ ပြုလုပ်ခဲ့တဲ့ နိုင်ငံတကာ ဆွေးနွေးပွဲကနေ ကိုရိုနာ ဗိုင်းရပ်စ်သစ်ကို ကိုဗစ်- ၁၉ (Covid - 19) လို့ နာမည်ပေးခဲ့ပါတယ်။
Corona က Co၊ Virus က Vi၊ Disease က D နဲ့ ရောဂါစတင် တွေ့ရှိခဲ့တဲ့ 2019 က 19 တို့ကို ရည်ညွှန်းပြီး Covid - 19 လို့ နာမည်ပေးခဲ့တာဖြစ်ပါတယ်။
ဘင်္ဂလားဒေ့ရှ်နိုင်ငံမှာ လိင်အလုပ်သမတစ်ဦးရဲ့ ဈာပနကို ပထမဆုံးအကြိမ်ပြုလုပ်ခဲ့ကြပါတယ်။
အသက် ၆၅ နှစ်အရွယ် ဟာမီဒါဘေဂမ်ဟာ Daulatdia ပြည့်တန်ဆာအိမ်မှာ အလုပ်လုပ်ခဲ့သူဖြစ်ပါတယ်။
ပြည့်တန်ဆာလုပ်ငန်းဟာ ဘင်္ဂလားဒေ့ရှ်နိုင်ငံမှာ တရားဝင်ခွင့်ပြုထားတာဖြစ်ပေမယ့် အစောပိုင်းတွေတုံးက အစ္စလာမ္မစ်ခေါင်းဆောင်တွေဟာ ပြည့်တန်ဆာတွေရဲ့ ဈာပနအခမ်းအနားတွေလုပ်ဖို့ လက်မခံခဲ့ပါဘူး။
ပြည့်တန်ဆာတွေသေဆုံးရင် အုတ်ဂူလုပ်ပေးတာ၊ ဂါရဝပြုတာတွေလုပ်လေ့မရှိဘဲ ဒီအတိုင်း စွန့်ပစ် လေ့ရှိတာဖြစ်ပါတယ်။
</doc>
<doc docid='bbc_burma-51888005' lang='bur' type='mono' source_url='https://www.bbc.co.uk/burmese/burma-51888005' term='COVID'>
ကိုရိုနာဂယက်ကြောင့် နောက်ဆက်တွဲ ပြဿနာတွေကို ဖြေရှင်းဖို့ အရေးပေါ်ရံပုံငွေ ဗဟိုအစိုးရ ချမှတ်မှုမရှိသေး
မြန်မာနိုင်ငံမှာ ကိုရိုနာ ဗိုင်းရပ်စ်ကြောင့် အဆိုးရွားဆုံး ထိခိုက်တာကတော့ အထည်ချုပ် လုပ်ငန်းတွေ ဖြစ်တယ်လို့ စီးပွားရေး ကူးသန်းရောင်းဝယ်ရေး ဝန်ကြီး ဒေါက်တာ သန်းမြင့်က ပြောပါတယ်။
မြန်မာနိုင်ငံမှာ ကိုရိုနာ ဗိုင်းရပ်စ်ကြောင့် အဆိုးရွားဆုံး ထိခိုက်တာကတော့ အထည်ချုပ် လုပ်ငန်းတွေ ဖြစ်တယ်လို့ စီးပွားရေး ကူးသန်းရောင်းဝယ်ရေး ဝန်ကြီး ဒေါက်တာ သန်းမြင့်က ပြောပါတယ်။
CMP အတည်ချုပ် လုပ်ငန်းတွေမှာ အလုပ်သမား သိန်းနဲ့ချီ ရှိနေပြီး အများစုက အမျိုးသမီးတွေ ဖြစ်နေတော့ ကုန်ကြမ်း အဝင်နှေးမှု ၊ ကုန်ကြမ်းရရင်လည်း နောက်ထပ် ဝယ်သူတွေ ရှိပါ့မလား ဆိုတဲ့ စိုးရိမ်မှုတွေ ကြီးထွားလာနေတယ်လို့ သူက ဆိုပါတယ်။
ဒါကြောင့် တချို့ စက်ရုံတွေမှာ အလုပ်သမား လျှော့ချင်တာ ၊ အလုပ်ထုတ်ပစ်တာ စတဲ့ နည်းလမ်းတွေ အကြံပြု တင်ပြလာနေပြီး လက်ရှိ စက်ရုံ ၂၀ လောက် ပိတ်ဖို့ စတင် ဆောင်ရွက်နေတဲ့ အတွက် အလုပ်သမား ၈ဝဝဝ လောက် အလုပ်လက်မဲ့ ဖြစ်သွားတော့မယ့် အရေးဆိုက်နေပြီလို့ ဝန်ကြီး က ပြောပါတယ်။
ဒုတိယ ထိခိုက်မှု အများဆုံးကတော့ ခရီးသွား လုပ်ငန်းက စျေးသည် ၊ ခရီးသွား လမ်းညွှန်တွေနဲ့ သယ်ယူပို့ဆောင်ရေး လုပ်ငန်းတွေ ဖြစ်ပြီး တရုတ်ကို ပို့နေတဲ့ ကျွဲနွှားနဲ့ ရေထွက်ကုန် လုပ်ငန်း ပြောင်းစျေးကွက်တွေဟာ လတ်တလော ပြဿနာတွေနဲ့ ရင်ဆိုင်နေကြရပြီ ဖြစ်တယ်လို့ ဒေါက်တာ သန်းမြင့်က ဆိုပါတယ်။
အခွန်လျှော့မလား ၊ ငွေကြေး ထောက်ပံ့မလား
လာမယ့် ရက်ပိုင်းအတွင်း UMFCCI ကုန်သည် စက်မှု အသင်းချုပ် ၊ အလုပ်သမား ၀န်ကြီးဌာန နဲ့ ဟိုတယ် ခရီးသွားလာရေး ဝန်ကြီး ဌာန တို့နဲ့ အသေးစိတ် ဆွေးနွေးမှုတွေ ပြုပြီး ဘယ်ကဏ္ဍ အထိခိုက်ဆုံးလဲ ဆိုတာ ဆန်းစစ်ကာ အစီရင်ခံစာ တင်သွင်း သွားဖို့ ရှိတယ်လို့ ဒေါက်တာ သန်းမြင့်က ပြောပါတယ်။
ကိုရိုနာ ဗိုင်းရပ်စ်ကြောင့် ဘယ်နေရာမှာ အထိခိုက်ဆုံးလဲ ဘယ်လုပ်ငန်းတွေကို ဖြေလျှော့ ပေးနိုင်မလဲ ၊ အဲလို ဖြေလျှော့ ရာမှာ အခွန်လျှော့ မလား ၊ ငွေကြေး အထောက်အပံ့တွေပေးမလား ၊ နစ်နာသွားတဲ့ လုပ်သားတွေကို ရသင့်ရထိုက်တာတွေ ဘယ်လို ပေးမလဲ ဆိုတာတွေကို တွက်ချက် လျက် ရှိတယ်လို့ ဝန်ကြီးက ရှင်းပြပါတယ်။
အရေးပေါ် ရံပုံငွေ ဗဟိုအစိုးရက မချမှတ်ပေး
ကိုရိုနာ ဗိုင်းရပ်စ် ဖြစ်ပွားမှုကြောင့် ဖြစ်ပေါ်လာတဲ့ နောက်ဆက်တွဲ သက်ရောက်မှုတွေ အပေါ် ကုစား ဖြေရှင်းပေးဖို့ ဗဟို အစိုးရ အနေနဲ့ အခု လတ်တလောမှာ အရေးပေါ် ရံပုံငွေ ချမှတ်ပေးတာမျိုး မရှိသေး ပေမယ့် ဖြစ်လာရင်တော့ နောက်ဆက်တွဲ ဘတ်ဂျက် တောင်းရမှာ ဖြစ်ပြီး ဒီကိစ္စတွေကို စီမံ ဘဏ္ဍာ ကရော ဗဟိုဘဏ် ကပါ သက်ဆိုင်ရာ ဝန်ကြီး ဌာနတွေနဲ့ ညှိနှိုင်း လုပ်ဆောင် လျက်ရှိတယ်လို့  စီးပွားရေး ကူးသန်း ရောင်းဝယ်ရေး ဝန်ကြီးက ပြောပါတယ်။
ထိခိုက် နစ်နာမှု ရှိလာမယ့် အသေးစား အလတ်စား လုပ်ငန်းလေးတွေကို အခွန် ကင်းလွတ်ခွင့် ပေးဖို့ ကိစ္စကို စဉ်းစားလျက် ရှိပြီး ကုန်သည် စက်မှု အသင်းနဲ့ ဆွေးနွေးကာ နောက်ဆုံး ရလဒ်ကို လာမယ့် တစ်ရက် နှစ်ရက် အတွင်း ကြေညာနိုင်လိမ့်မယ်လို့ ဒေါက်တာ သန်းမြင့်က ဆိုပါတယ်။
အလုပ်လက်မဲ့ ပြဿနာ
လုပ်ငန်း စက်ရုံ ပိတ်မှုတွေကြောင့် အလုပ်လက်မဲ့ ဖြစ်လာတဲ့ ပြဿနာ အပေါ် လုပ်ငန်းရှင်တွေနဲ့ ဆွေးနွေးကာ ဘယ်လို ရပ်ဆိုင်းရင် အသက်သာဆုံး ဖြစ်မလဲ ၊ သူတို့ကို ဘယ်လို ကူညီ ပံ့ပိုး ပေးနိုင်မလဲ ၊ ယာယီ ရပ်နားစရိတ် ပေးမလား ၊ ခွင့် ပေးမလား ၊ လူမှုရေး ရံပုံငွေ ကနေ ဘယ်လို ပံ့ပိုး နိုင်မလဲ ဆိုတာကိုလည်း တွက်ချက်လျက် ရှိတယ်လို့ ဝန်ကြီးက ပြောပါတယ်။
အလုပ်လက်မဲ့ ပြဿနာကို ဖြေရှင်းနိုင်ဖို့ အတွက် စဉ်းစား ထားတာကတော့ အစိုးရ ဌာနတွေမှာ Public Work လို ဟာမျိုး အစိုးရ ဘတ်ဂျက် က သွားတဲ့ ဆောက်လုပ်ရေး ၊ လမ်းပန်း ဆက်သွယ်ရေးနဲ့ ကျေးလက် ဖွံ့ဖြိုးရေး တို့မှာ ရံပုံငွေတွေ ချပြီး အများ အလုပ် လုပ်နိုင်မယ့် အလုပ်အကိုင်သစ် တွေ ဖန်တီးနိုင်မယ့် စီမံကိန်းမျိုးတွေကို စဉ်းစားလျက် ရှိတယ်လို့ ဒေါက်တာ သန်းမြင့်က ရှင်းပြခဲ့ပါတယ်။
ဒါ့အပြင် လက်ရှိ တင်ပြထားတဲ့ ရင်းနှီးမြုပ်နှံမှု အဆိုပြုလွှာတွေကို အမြန်ဆုံး အတည်ပြုနိုင်အောင် ကြိုးစားသွားဖို့ စီစဉ်နေတယ်လို့ ၀န်ကြီးက ပြောပါတယ်။
ကုစားရေး ကော်မတီ
မတ်လ ၁၃ရက်နေ့က ဖွဲ့စည်းခဲ့တဲ့ COVID 19 ကာကွယ် ထိန်းချုပ် ကုသရေး အမျိုးသား အဆင့် ဗဟိုကော်မတီ အောက်မှာ ရှိတဲ့ စီးပွားရေး ဆိုင်ရာ ဆပ်ကော်မတီ အစည်းအဝေးကို ရန်ကုန်မြို့မှာ မတ်လ ၁၄ရက် မနက်က ကျင်းပ ခဲ့ပါတယ်။
ကိုရိုနာ ဗိုင်းရပ်စ်ကြောင့် ဖြစ်ပေါ်လာနိုင်မယ့် စီးပွားရေး သက်ရောက်မှုများကို ဘက်စုံ ထောင့်စုံက စဉ်းစားခဲ့ကြပြီး ဆက်လက် လုပ်ဆောင်ရမယ့် အစီအမံတွေကို ကုစားရေး ကော်မတီ အစည်းအဝေးမှာ ညှိနှိုင်း ချမှတ်ခဲ့တယ်လို့ ရင်းနှီးမြုပ်နှံမှုနဲ့ နိုင်ငံခြား စီးပွား ဆက်သွယ်ရေး ဝန်ကြီးဌာန အမြဲတန်း အတွင်းဝန် ဦးအောင်နိုင်ဦးက ပြောပါတယ်။
မကြာခင် ဖြစ်ပေါ်လာနိုင်တဲ့ ကိုရိုနာ ဗိုင်းရပ်စ်ရဲ့ နောက်ဆက်တွဲ သက်ရောက်မှုတွေကို ကြိုတင် ပြင်ဆင်ဖို့ ရည်ရွယ်ပြီး အစိုးရဖက်က ဘာတွေ လုပ်ဆောင်နိုင်မလဲ၊  တခါ အစိုးရနဲ့ ပုဂ္ဂလိက ပူးပေါင်းကာ ဘယ်လို ဖြေရှင်း နိုင်မလဲ ဆိုတာတွေ ဆွေးနွေးခဲ့ကြတယ်လို့ ကုစားရေး ကော်မတီ အတွင်းရေးမှူး က ဆိုပါတယ်။
အထည်ချုပ် လုပ်ငန်းတွေကို ဘယ်လို ကယ်တင်မလဲ
လက်ရှိ CMP အတည်ချုပ် စက်ရုံတွေမှာ ကုန်ကြမ်း ပြတ်လပ်မှု ပြဿနာ ဆိုးရွားနေတဲ့ အတွက် ဒါကို ဘယ်လို ဝိုင်းကူမလဲ ၊ ဘယ်လို ပေါင်းလုပ်နိုင်မလဲ ဆိုတာတွေ စဉ်းစားခဲ့ကြတယ်လို့ သူက ပြောပါတယ်။
ဒါ့အပြင် ရေတို အနေနဲ့  ပို့ကုန် သွင်းကုန် ချောမွေ့ဖို့ ကိုလည်း ထည့်သွင်း ဆွေးနွေး ခဲ့တယ်လို့ နိုင်ငံခြား စီးပွား ဆက်သွယ်ရေး ဝန်ကြီးဌာန အမြဲတန်း အတွင်းဝန် က ပြောပါတယ်။
ရေရှည် အနေနဲ့တော့ ဒီလို အထည်ချုပ် စက်ရုံတွေမှာ ကုန်ကြမ်းကို တရုတ်က တင်သွင်းရတာ ဖြစ်ပြီး ဒါမျိုး ပြဿနာ နောင်လဲ ဖြစ်လာနိုင်တာမို့ ကိုယ့်တိုင်းပြည် အတွင်းမှာ Supply Chain လုပ်နိုင်ဖို့ ကြိုးစားလျက် ရှိတယ်လို့ ဦးအောင်နိုင်ဦးက ဆိုပါတယ်။
လတ်တလော ဗဟိုဘဏ်က အတိုးနှုန်းတွေကို ပြင်ဆင် သတ်မှတ်ပေးခဲ့ပြီး ကိုရိုနာ ဗိုင်းရပ်စ်ကြောင့် ဖြစ်ပေါ်လာမယ့် နောက်ဆက်တွဲ ပြဿနာတွေကို ကုစားဖို့ ရည်ရွယ်ကာ ဒီကိစ္စကိုဆိုင်းငံ့မနေဘဲ ထုတ်ပြန်လိုက်တာ ဖြစ်တယ် လို့ ဦးအောင်နိုင်ဦးက ရှင်းပြ ခဲ့ပါတယ်။
မြန်မာ နိုင်ငံ အနေနဲ့ လက်ရှိ အချိန်မှာ နိုင်ငံ တကာ အကူအညီ ရယူဖို့ ကိစ္စကို စဉ်းစားဖို့ အဆင့်အထိ မရောက်သေးဘဲ ကိုယ့်တိုင်းပြည်မှာ ရှိတဲ့ အင်အားနဲ့ လုပ်ဆောင်သွားဖို့ ရှိတယ်လို့ ကုစားရေး ကော်မတီ အတွင်းရေးမှူး က ပြောပါတယ်။
</doc>
<doc docid='bbc_burma-51598065' lang='bur' type='mono' source_url='https://www.bbc.co.uk/burmese/burma-51598065' term='COVID'>
တရုတ် ပြီးရင် တောင်ကိုရီးယားမှာ COVID-19 အများဆုံး ဖြစ်နေ
COVID-19 လို့ အမည်ပေးထားတဲ့ ကိုရိုနာဗိုင်းရပ်စ်သစ် ကူးစက်မှု တောင်ကိုရီးယားမှာ   သိသိသာသာ မြင့်တက်သွားပါတယ်။
COVID-19 လို့ အမည်ပေးထားတဲ့ ကိုရိုနာဗိုင်းရပ်စ်သစ် ကူးစက်မှု တောင်ကိုရီးယားမှာ   သိသိသာသာ မြင့်တက်သွားပါတယ်။
ဖေဖော်ဝါရီ ၂၁ တရက်တည်းမှာတင် ကူးစက်မှု နှစ်ဆ တက်သွားပြီး အခုဆိုရင် တောင်ကိုရီးယားမှာ ဒီပိုး ကူးစက်ခံထားရသူ စုစုပေါင်း ၄၃၃ ယောက် ရှိသွားပြီကို ကျန်းမာရေး အရာရှိတွေက ပြောပါတယ်။
အခုလို ကူးစက်မှု မြင့်တက်ခဲ့တဲ့အတွက် တောင်ကိုရီးယားဟာ တရုတ်နိုင်ငံ ပြင်ပ ကူးစက်မှု အများဆုံးရှိတဲ့ နေရာ ဖြစ်လာပါတယ်။
အခုအခါ ဒီရောဂါပိုး ကူးစက်ခံရသူတွေအနက် မနေ့ သောကြာနေ့က နှစ်ယောက် ထပ်မံ သေဆုံးသွားတဲ့အတွက် ကူးစက်မှု အခြေအနေ ဒီထက် ဆိုးရွား လာမှာကို စိုးရိမ်နေကြပါတယ်။
အဲဒီလို စိုးရိမ်ကြသူတွေအထဲ ကိုရီးယားမှာ အလုပ်ကိုင် နေတဲ့ မြန်မာနိုင်ငံသားတွေလည်း ပါဝင်ပြီး  မြန်မာသံရုံးကို ဆက်သွယ် အကူအညီတောင်းခံလာ သူတွေ ရှိနေပါတယ်။
အခုလို တောင်ကိုရီးယားမှာ ကိုရိုနာ ဗိုင်းရပ်စ်ပိုး အကြီးအကျယ် ပျံ့နှံ့လာတာနဲ့ အမျှ နေရာ အတော်များများကို အထူးကြီးကြပ်ဇုန်အဖြစ် ကန့်သတ်ထားပြီး အဲလို ကန့်သတ်ထားတဲ့ အထဲမှာ ဒေဂူးမြို့လည်း ပါဝင်ပါတယ်။
လက်ရှိ ဖြစ်ပွားနေတဲ့ ကူးစက်မှု အများစုဟာ ဆေးရုံတစ်ခုနဲ့ ပတ်သက်နေပြီး အဲဒီဆေးရုံရှိတဲ့ ချုံဒူး နဲ့ အနီးအနားက ဒေဂူးတို့ကို အထူးသတိထားရမယ့် နေရာအဖြစ် ကြေညာထားတဲ့အတွက် ဒေဂူးက လမ်းတွေမှာ လူသူအသွားအလာ အများကြီး လျော့ကျသွားပါတယ်။
ကိုရိုနာဗိုင်းရပ်စ် ကူးစက်မှု မြင့်တက်နေတဲ့  ဒေဂူးမြို့က မြန်မာ လုပ်သား တွေထဲက နှစ်ဦးဟာ ဗိုင်းရပ်စ် ကူးစက်ခံရမှာကို စိုးရိမ်တဲ့အတွက် မြန်မာသံရုံးကို ဆက်သွယ် အကူ အညီတောင်းခံလာတယ်လို့ ဆိုးလ်မြို့မှာ အခြေစိုက်တဲ့  မြန်မာသံရုံး သံအရာရှိ ဦးဇေယျာတင်ဝင်းတင် က ပြောပါတယ်။
သူတို့ နှစ်ယောက် အနက် တယောက်က လုပ်ငန်းခွင် ထိခိုက်မှု ဖြစ်လို့ W ဆိုတဲ့ ဆေးရုံ တခုမှာ ကုသမှု ခံယူနေရပြီး အဲဒီဆေးရုံမှာ လူနာရော ကျန်းမာရေး ၀န်ထမ်း အယောက် ၃၀ လောက်မှာပါ ကိုရိုနာ ဗိုင်းရပ်စ် ကူးစက်နေတဲ့ အတွက် သူစိုးရိမ်နေတာ ဖြစ်တယ်လို့ မြန်မာ သံရုံး အရာရှိက ရှင်းပြပါတယ်။
တကယ်တမ်း အဲဒီ စိုးရိမ်သူကို စစ်ဆေးကြည့်တဲ့ အခါ ဘာမှ မတွေ့ရဘူးလို့  ဦးဇေယျာတင်ဝင်းတင် က ဆိုပါတယ်။
နောက်တယောက်ကတော့ ကိုရိုနာ ဗိုင်းရပ်စ် ကူးစက် ခံရသူနဲ့ ညစာ အတူစားမိတဲ့ အတွက် စိုးရိမ်တာ ဖြစ်ပြီး သူ့ကို ဆေးစစ်ကြည့်တဲ့ အခါ သူ့ဆီမှာ ဘာရောဂါပိုးမှ မတွေ့ရဘူးလို့ မြန်မာသံ အရာရှိက ပြောပါတယ်။
အခုဆိုရင် မျက်နှာဖုံး  Mask တွေလည်း ဘယ်နေရာမှ ၀ယ်လို့ မရတော့တဲ့ အခြေအနေ ဖြစ်နေပြီး တတ်နိုင်သမျှ အပြင်မထွက်ရအောင် ခေါက်ဆွဲခြောက်တွေ၊ အရေးပေါ် လိုအပ်တဲ့ အရာတွေ စုဆောင်းနေကြတယ်လို့  တောင်ကိုရီးယားရောက် မြန်မာ လုပ်သား ကိုရင်မောင်သန်း ကပြောပါတယ်။
ဒီလို ပြင်ဆင်နေပေမဲ့ သူတို့ အနီး၀န်းကျင်မှာ ရှိတဲ့ မြန်မာ လုပ်သား အယောက် ၂၀ လောက်ကတော့ ဖြစ်နိုင်ရင် မိခင် နိုင်ငံရင်းဆီ ပြန်ချင်တယ်၊ တရုတ်ပြည် ဝူဟန်မှာလို ဖြစ်ပြီး ပိတ်မိနေမှာ စိုးရိမ်တယ်လို့ သူက ပြောပါတယ်။
တောင်ကိုရီးယားရောက် မြန်မာ လုပ်သားတွေဟာ အစောပိုင်းတုန်းက စက်ရုံတာဝန်ရှိသူတွေကို အကြောင်းကြားခဲ့ပေမယ့် ဆေးစစ်ပေးဖို့ မလုပ်ခဲ့တဲ့အတွက် အခုလို မြန်မာ သံရုံးကို အကူအညီ တောင်းခဲ့ရတာဖြစ်တယ်လို့ သူတို့က ဆိုပါတယ်။
လက်ရှိ တောင်ကိုရီးယားနိုင်ငံမှာ သွားရောက်အလုပ်လုပ်ကိုင်နေတဲ့ မြန်မာ လုပ်သား သုံးသောင်းခွဲကျော် ရှိနေပါတယ်။
ရက်ပိုင်းအတွင်း ရောဂါပိုး ကူးစက်မှု ဆိုးရွားလာတဲ့ တောင်ကိုရီးယား နိုင်ငံမှာ ဆိုးလ်မြို့က အခြေအနေကို ဘီဘီစီက မေးမြန်းကြည့်ရာမှာ လက်ရှိမှာ ဆေးရုံတိုင်း ဒီရောဂါပိုး အခမဲ့ စစ်လို့ ရပြီး ၊ ဘတ်စကားပေါ်တွေမှာ လက်သန့်ဆေးရည်တွေ ထားရှိပေးသလို မျက်နှာဖုံး တွေလည်း ဆေးရုံတိုင်းမှာ အခမဲ့ ဝေပေးနေတယ်လို့ ကာကွယ်ရေး အခြေအနေကို ဆိုးလ်မြို့မှာ ပါရဂူဘွဲ့သင်တန်းတက်နေတဲ့ မဇွန်နီလာဌေးက ရှင်းပြပါတယ်။
ကျမ်းစာသင်ကျောင်း တကျောင်း ဖြစ်တဲ့ ကင်ချွန်းဂျီ ကနေ အကြီးအကျယ် ကူးစက်ခဲ့တာ ဖြစ်ပြီး အဲဒီကျောင်းဟာ မနှစ်တုန်းက တရုတ်နိုင်ငံ ဝူဟန်မြို့မှာလည်း ကျောင်းဖွင့်ခဲ့တာကြောင့် ကျောင်းတွေကြား ကူးလူး သွားလာ ဆက်ဆံမှုက ကူးစက်တာ ဖြစ်နိုင်တယ်လို့ သူက ဆိုပါတယ်။
တောင်ကိုရီးယား အစိုးရဟာ ဒီရောဂါပိုး တိုက်ဖျက်ရေး အတွက် အရင်ကတည်းက ဝမ်၁၀၄၁သိန်း လျာထားတာ ဖြစ်ပြီး အခုလို ကူးစက်မှု အရှိန် မြင့်လာတာနဲ့ အမျှ ငွေကြေး တိုးမြှင့် သုံးစွဲ တိုက်ဖျက် သွားနိုင်တယ်လို့ သူက ပြောပါတယ်။
တောင်ကိုရီးယားနိုင်ငံမှာ ဖေဖော်ဝါရီ ၂၂ ရက်အထိ ကိုရိုနာဗိုင်းရပ်စ် ကူးစက်ခံရမှုပေါင်း လေးရာကျော်နဲ့ သေဆုံးသူ နှစ်ဦး ရှိနေပါတယ်။
ဒါဟာ ကိုရိုနာဗိုင်းရပ်စ် စတင်ဖြစ်ပွားခဲ့တဲ့ တရုတ် နိုင်ငံပြင်ပ မှာ ဗိုင်း ရပ်စ်ကူးစက်မှုပမာဏ အမြင့်ဆုံး အခြေအနေလည်း ဖြစ်ပါတယ်။
</doc>
<doc docid='bbc_130406_china_bird_flu' lang='bur' type='mono' source_url='http://www.bbc.co.uk/burmese/world/2013/04/130406_china_bird_flu' term='SARS'>
ရှန်ဟိုင်းမြို့ကို ကြက်ငှက်အရှင်တွေ တင်သွင်းမှု ပိတ်ပင်
တရုတ် နိုင်ငံ ရှန်ဟိုင်း မြို့က စျေးထဲမှာ ရောင်းတဲ့ ခိုတွေမှာ H7N9 ဗိုင်းရပ်စ်ပိုး တွေ့ရပြီးတဲ့နောက် ထောင်နဲ့ ချီတဲ့ ကြက်ငှက် တွေကို သုတ်သင် ပစ်ခဲ့ပြီး၊ မြို့ကို ကြက်ငှက် တင်သွင်း မှုလည်း ပိတ်ပင်ကာ၊ ရှန်ဟိုင်း မြို့သူ မြို့သား တွေရဲ့ ကြက်ဘဲ စားသုံးမှု တွေလဲ ရပ်ဆိုင်း ကုန်ပြီ ဖြစ်ပါတယ်။
တရုတ် နိုင်ငံ ရှန်ဟိုင်း မြို့က စျေးထဲမှာ ရောင်းတဲ့ ခိုတွေမှာ H7N9 ဗိုင်းရပ်စ်ပိုး တွေ့ရပြီးတဲ့နောက် ထောင်နဲ့ ချီတဲ့ ကြက်ငှက် တွေကို သုတ်သင် ပစ်ခဲ့ပြီး၊ မြို့ကို ကြက်ငှက် တင်သွင်း မှုလည်း ပိတ်ပင်ကာ၊ ရှန်ဟိုင်း မြို့သူ မြို့သား တွေရဲ့ ကြက်ဘဲ စားသုံးမှု တွေလဲ ရပ်ဆိုင်း ကုန်ပြီ ဖြစ်ပါတယ်။
လူ ၁၆ ယောက် လောက်မှာ ရောဂါ လက္ခဏာ တွေ တွေ့ရပြီး တဲ့နောက် အဲဒီ ထဲက လူ ၆ ယောက် သေဆုံး သွားပြီ ဖြစ်ပါတယ်။ နောက်ဆုံး သေဆုံးသူ ကတော့ Zhejiang က ၆၄ နှစ် အရွယ်ရှိ အမျိုးသား တယောက် ဖြစ်ပြီး သူ့ အနီး အနားက လူတွေကို ကူးစက်တဲ့ လက္ခဏာ မရှိဘူးလို့ အာဏာပိုင် တွေက ပြောပါ တယ်။
လူလူချင်း ကူးစက်တဲ့ လက္ခဏာ မတွေ့ရ သေးတာ ကတော့ အားတက် စရာ တချက် ဖြစ်ပါတယ်။ ဒါပေမဲ့ ဒီကြက်ငှက် တုပ်ကွေး ဗိုင်းရပ်စ် အမျိုး အစား ကြောင့် ငှက်တွေမှာ ဖျားတာ နာတာတွေ မတွေ့ ရတဲ့ အတွက် ရောဂါ ရင်းမြစ်ကို လိုက်ဖို့ အင်မတန် ခက်နေ ပြန် ပါတယ်။
တရုတ်ပြည် အရှေ့ပိုင်းက ရှန်ဟိုင်း ဝန်းကျင်က ပြည်နယ် ၄ ခုမှာ ရောဂါရှင်တွေ ဖြန့်ကျက် တွေ့နေရလို့ ရောဂါ ကူးစက်နှုန်း ပိုတိုး လာဖို့ ရှိနေပြီလို့ တရုတ် ကျန်းမာရေး အာဏာပိုင် တွေက တပ်လှန့် ထားနေပါတယ်။
ငှက်တုပ်ကွေးဟာ ခုထိတော့ ကူးစက် ကပ်ရောဂါကြီး အဆင့်ကို မရောက်သေး ပါဘူး။ အရင်က တရုတ် ပြည်မှာ ဒါမျိုး ဖြစ်လာရင် ဖုံးဖိ ဖြေရှင်း လေ့ ရှိလို့ ဆိုးဆိုး ရွားရွား အကျိုးဆက် တွေ ရှိခဲ့ပါတယ်။
လွန်ခဲ့တဲ့ ဆယ်နှစ်က ဖြစ်ပွား ခဲ့တဲ့ SARS ဗိုင်းရပ်စ် ကူးစက် မှုကို ဖုံးဖိထား ခဲ့တဲ့ အတွက် လူ ထောင်နဲ့ချီ ကူးစက်ခဲ့ ပါတယ်။ ဒီတခါတော့ တရုတ် အာဏာပိုင် တွေက အတတ် နိုင်ဆုံး ပွင့်ပွင့် လင်းလင်း ဖြစ်အောင် ဆောင်ရွက် နေတယ်လို့ ပြောကြား နေကြ ပါတယ်။
</doc>
<doc docid='bbc_world-51177278' lang='bur' type='mono' source_url='https://www.bbc.co.uk/burmese/world-51177278' term='SARS'>
တရုတ် ဝူဟန်မှာ စဖြစ်တဲ့ ကိုရိုနာ ဗိုင်းရပ်စ်အသစ်က ဘယ်လောက် စိုးရိမ်စရာကောင်းလဲ
တရုတ်နိုင်ငံထဲမှာ ပြီးခဲ့တဲ့ ၂၀၁၉ နှစ်ကုန် ဒီဇင်ဘာလလောက်မှာ စပေါ်လာခဲ့တဲ့ ပြင်းထန်တဲ့ အဆုတ်ရောင် ရောဂါပိုးသစ်တစ်မျိုးကြောင့် ကမ္ဘာတစ်ဝန်းမှာ ရှိတဲ့ ကျန်းမာရေးအရာရှိတွေ တော်တော်လေး စိုးရိမ်တကြီး အလုပ်များသွားကြပါတယ်။
တရုတ်နိုင်ငံထဲမှာ ပြီးခဲ့တဲ့ ၂၀၁၉ နှစ်ကုန် ဒီဇင်ဘာလလောက်မှာ စပေါ်လာခဲ့တဲ့ ပြင်းထန်တဲ့ အဆုတ်ရောင် ရောဂါပိုးသစ်တစ်မျိုးကြောင့် ကမ္ဘာတစ်ဝန်းမှာ ရှိတဲ့ ကျန်းမာရေးအရာရှိတွေ တော်တော်လေး စိုးရိမ်တကြီး အလုပ်များသွားကြပါတယ်။
အခု ဇန်နဝါရီလလယ်ရောက်ချိန်မှာ ဒီရောဂါပိုးကြောင့် လူ သုံးဦးသေဆုံးခဲ့ပြီး လူ ၂၀၀ ကျော်မှာ ဗိုင်းရပ်စ်ကူးစက်ခံထားရပြီဖြစ်ကြောင့် တရုတ်အာဏာပိုင်တွေက ပြောပါတယ်။
ဒါပေမယ့် တကယ်တန်း ကူးစက်ခံရသူ အရေအတွက်ဟာ ၁၇၀၀ နီးပါးအထိ ရှိမယ်လို့ ကျန်းမာရေးပညာရှင် တချို့ကတော့ ယူဆထားကြပါတယ်။
ဒီဗိုင်းရပ်စ်ပိုးအသစ်ဟာ အရင်ရှိနှင့်ပြီးသား ကိုရိုနာဗိုင်းရပ်စ်ပိုးရဲ့ မျိုးကွဲတစ်ခုလို့ သတ်မှတ်ထားကြပါတယ်။ ကိုရိုနာဗိုင်းရပ်စ်ဟာ လူတွေနဲ့ နှာခေါင်း၊ လည်ချောင်း အထက်ပိုင်းနဲ့ နှာခေါင်းတဝိုက်က လေပြွန်တွေကို ထိခိုက်စေနိုင်တဲ့ အတွေ့များ အဖြစ်များတဲ့ ရောဂါပိုးဖြစ်ပါတယ်။
ဒါဆိုရင် အခုတွေ့ရတဲ့ ရောဂါပိုးက ဘယ်လောက်စိုးရိမ်စရာကောင်းသလဲ၊ ဘယ်လောက် မြန်မြန် ပျံ့နှံ့နေသလဲ။ အခုအထိ သိရသမျှကြည့်ရအောင်ပါ။
ဗိုင်းရပ်စ်ပိုး ဘယ်က လာသလဲ။
ကမ္ဘာ့ကျန်းမာရေးအဖွဲ့ကြီး WHO ရဲ့ လေ့လာတွေ့ရှိချက် အရတော့ ဗိုင်းရပ်စ်ပိုးဟာ တိရိစ္ဆာန်က စပြီးကူးစက်တာ ဖြစ်နိုင်တယ်လို့ ဆိုပါတယ်။ အခုအချိန်အထိ လူကို ကူးစက်ခဲ့သမျှ ဖြစ်ရပ်တွေကို ကြည့်ရင် အဲဒီ ကူးစက်ခံရသူတွေဟာ ဝူဟန်မြို့က ဟွမ်နန်ပင်လယ်စာရောင်းဝယ်ရေးစျေးကြီးနဲ့ တနည်းနည်း ဆက်စပ်ခဲ့သူတွေ ဖြစ်နေပါတယ်။ ကိုရိုနာဗိုင်းရပ်စ်ပိုးမှာ ပိုးမျိုးကွဲတွေအများကြီး ပါဝင်ပြီး အဲဒီအထဲက ၆ မျိုးကပဲ လူကို ကူးစက်နိုင်ကြောင်း အရင်က တွေ့ထားခဲ့ပါတယ်။ အခုနောက်ဆုံး ဗိုင်းရပ်စ်ပိုးသစ်ကိုပါ ထည့်သွင်းရင် လူကို ကူးစက်နိုင်တဲ့ ကိုရိုနာဗိုင်းရပ်စ်ပိုးမျိုး ၇ ခု အထိ ရှိလာပြီလို့ ဆိုရမှာ ဖြစ်ပါတယ်။
ကိုရိုနာဗိုင်းရပ်စ်တွေဟာ လူကို သေလောက်သည်အထိ အန္တရာယ်ပြုလေ့မရှိပါဘူး။ ဒါပေမယ့် အရင်က မသိခဲ့ရဘူးတဲ့ အခုနောက်ဆုံး ပိုးသစ်ကတော့ ပြင်းထန်တဲ့ အဆုတ်ရောင်ဝေဒနာကို ဖြစ်စေတာကို တွေ့ရပါတယ်။
ရောဂါလက္ခဏာတွေက ဘာတွေပါလဲ။
ရောဂါကူးစက်ခံရပြီဆိုရင် အသက်ရှုလမ်းကြောင်းကို ထိခိုက်မှုတွေကို စတွေ့ရပါတယ်။ အဖျားရှိလာတာ၊ ချောင်းဆိုးတာ၊ အသက်ရှူမဝတာနဲ့ အသက်ရှူရခက်ခဲတာတွေ ဖြစ်လာတတ်ပါတယ်။
အခု ဗိုင်းရပ်စ်ပိုး ပျံ့ပွားလာတော့ ၂၀၀၀ ခုနှစ် အကျော်လောက်မှာ ဖြစ်ခဲ့ဖူးတဲ့ Sars ဗိုင်းရပ်စ် ကူးစက်တုန်းက အဖြစ်တွေကို ပြန် အမှတ်ရစရာ ဖြစ်လာပါတယ်။ အာရှနိုင်ငံအများစုမှာ ဖြစ်ခဲ့တဲ့ အဲဒီ Sars ဗိုင်းရပ်စ်ကြောင့် လူပေါင်း ၇၇၄ ယောက် အသက်ဆုံးခဲ့ပါတယ်။ Sars ကလည်း ကိုရိုနာဗိုင်းရပ်စ်အမျိုးအစား တစ်ခုပါပဲ။ အခုနောက်ဆုံး ဗိုင်းရပ်စ်ပိုးသစ်ရဲ့ မျိုးဗီဇကို ဓာတ်ခွဲလေ့လာကြည့်တဲ့ အခါ သူက တခြား လူကို ကူးစေတဲ့ ကိုရိုနာဗိုင်းရပ်စ်မျိုးတွေထဲမှာ Sars ဗိုင်းရပ်စ်နဲ့ ပိုပြီးနီးစပ်တူညီမှု ရှိတာကို တွေ့ခဲ့ရပါတယ်။
"ကိုရိုနာဗိုင်းရပ်စ်မျိုးစိတ်ထဲက အသစ်တစ်မျိုးတွေ့ရတဲ့အခါ အဲဒီပိုးကြောင့်ဖြစ်ရတဲ့ ရောဂါလက္ခဏာတွေက ဘယ်လောက် ပြင်းထန်သလဲဆိုတာကို ကျွန်တော်တို့ သိဖို့လိုတယ်။ အခုတွေ့ရတာကတော့ သာမန်အအေးမိတာမျိုးထက် ပိုတယ်၊ ဒါက စိုးရိမ်စရာပဲ၊ ဒါပေမယ့် အခုပိုးက Sars လောက်တော့ မပြင်းထန်တာကိုလည်း တွေ့ရပါတယ်" လို့ အီဒင်ဘာရာတက္ကသိုလ်က ပါမောက္ခ မာခ့်ဝူလ်ဟောက်စ်က ပြောပါတယ်။
ဘယ်လောက်မြန်မြန် ပျံ့နေလဲ။
ဒီပိုးသစ်ကို တရုတ်နိုင်ငံက ဝူဟန်မြို့မှာ ၂၀၁၉ ဒီဇင်ဘာလက စတွေ့ရတာ ဖြစ်ပြီး အခုအထိ တရုတ်မှာ လူသုံးဦး သေဆုံးခဲ့ရပါပြီ။ မကြာခင်ကျရောက်လာတော့မယ့် တရုတ်နှစ်သစ်ကူးကာလမှာ လူ သန်းပေါင်းများစွာက နိုင်ငံအနှံ့ ခရီးသွားကြတော့မှာ ဆိုတော့ အဲဒီအချိန်မှာ ရောဂါပိုးတွေ ပျံ့နှံ့ပြီး လူကို ကူးစက်တာတွေ များလာမှာကို တရုတ်အရာရှိတွေက စိုးရိမ်နေကြပါတယ်။
ပြီးခဲ့တဲ့ ရက်ပိုင်းအတွင်းမှာပဲ တရုတ်မှာ ရောဂါပိုး ကူးစက်မှုနောက်ထပ် ၁၃၀ ကျော်ထပ်တွေ့ရတဲ့အတွက် ပိုးကူးစက်ခံရသူပေါင်း ၂၀၀ ကျော်အထိ ရှိလာပြီ ဖြစ်ပါတယ်။ အသက်ဆုံးခဲ့ရသူ သုံးဦးစလုံးကလည်း အသက်ရှူလမ်းကြောင်း ဝေဒနာတွေကို ခံစားခဲ့ပြီး သေဆုံးခဲ့ကြရတာပါ။
တရုတ်မှာ ဒီရောဂါပိုးတွေ့ခဲ့ပြီးတဲ့နောက် တောင်ကိုရီးယား၊ ဂျပန်နဲ့ ထိုင်းတို့မှာလည်း ကူးစက်ခံရသူတွေ ရှိကြောင်း တွေ့ခဲ့ရပါတယ်။
လန်ဒန်တော်ဝင်တက္ကသိုလ် ဆေးပညာဌာနရဲ့ ကမ္ဘာတစ်ဝန်းကူးစက်ရောဂါဌာနက လုပ်တဲ့ သုံးသပ်ချက်တစ်ခုမှာတော့ ကူးစက်ခံရသူ စုစုပေါင်းက ၁၇၀၀ ကျော်မယ်လို့ ခန့်မှန်းထားပါတယ်။
လူအချင်းချင်း ကူးစက်နိုင်ပါသလား။
အခုအထိမှာ လူအချင်းချင်း ကူးစက်တာမျိုး ရှိခဲ့နိုင်တယ်လို့ ပညာရှင်တွေက ယုံကြည်ထားပါတယ်။
စင်္ကာပူမှာ ရှိတဲ့ Duke-NUS ဆေးတက္ကသိုလ်က ဝမ်လင်ဖဟာ ဝူဟန်မြို့ကို ရောက်ခဲ့သူပါ။ သူက တရုတ်အရာရှိတွေကလည်း ဒီ ဗိုင်းရပ်စ်ပိုးဟာ လူအချင်းချင်း ကူးတာမျိုး တွေ့လာရမလားဆိုပြီး ရောဂါလက္ခဏာတွေကို တော်တော်လေး အနီးကပ်စောင့်ကြည့်နေကြမှာ ဖြစ်တယ်လို့ ဆိုပါတယ်။
"တရုတ်နှစ်ကူးရောက်လာတာနဲ့ လူပေါင်း သန်း ၄၀၀ လောက်က ပြည်တွင်းမှာ ခရီးတွေ သွားကြလိမ့်မယ်။ လူတွေ စိတ်ထဲမှာလည်း စိုးရိမ်စိတ်တွေရှိနေကြမယ်။ အဲဒီအချိန်မှာ အသေအချာစောင့်ကြည့်ဖို့ လိုပါတယ်။"
ကူးစက်တာကို ဘယ်လိုတားဆီးနိုင်မလဲ။
ကူးစက်ခံရသူတွေကိုတော့ နောက်ထပ် လူတွေဆီ မပျံ့သွားအောင် သီးခြားခွဲထားပြီး ကုသမှုပေးနေပါတယ်။ ဝူဟန်က ပင်လယ်ငါး ပုစွန်စျေးကြီးကိုလည်း ပိတ်ထားပြီး သန့်ရှင်းရေးလုပ်တာ ပိုးသတ်တာတွေ လုပ်နေပါတယ်။ တိရိစ္ဆာန်အရှင်တွေနဲ့ ထိတွေ့တဲ့နေရာမှာလည်း ကိုယ့်ကိုယ်မှာ အကာအကွယ်မရှိဘဲ မကိုင်တွယ်ကြဖို့ သတိပေးထားပါတယ်။ အသားငါးတွေ ဥတွေကိုလည်း ကျက်အောင်ချက်ပြုတ်ပြီးမှ စားကြဖို့နဲ့ အအေးမိ တုပ်ကွေးရောဂါ ရနေတဲ့ လက္ခဏာရှိသူတွေနဲ့ အနီးကပ်ထိတွေ့တာတွေကို ရှောင်ဖို့လည်း သတိပေးထားပါတယ်။
တရုတ်နှစ်ကူးကာလမှာ ခရီးသွားတွေကို ကျန်းမာရေးစစ်ဆေးဖို့၊ ခန္ဓာကိုယ်အပူချိန်တိုင်းတဲ့ ကိရိယာတွေကို နေရာတော်တော်များများမှာ တပ်ဆင် ပေးထားပါတယ်။
ဝူဟန်က လာတဲ့ ခရီးသည်တွေကို အဲဒီလို စစ်ဆေးတာကို ဟောင်ကောင်နဲ့ စင်္ကာပူမှာ လုပ်နေပါပြီ။ အမေရိကန်ကလည်း ဆန်ဖရန်စစ္စကို၊ လော့စ်အိန်ဂျလိစ်နဲ့ နယူးယောက်လို အဓိက လေဆိပ်ကြီး သုံးခုမှာ ခရီးသွားတွေကို စောင့်ကြည့်စစ်ဆေးမှုတွေ လုပ်နေပါတယ်။
WHO ကမ္ဘာ့ ကျန်းမာရေးအဖွဲ့ကြီးကလည်း အခုရောဂါပိုး ကူးစက်မှုက ပိုပြီး ကျယ်ပြန့်လာနိုင်ကြောင်း ကမ္ဘာတစ်ဝန်းက ဆေးရုံတွေကို တပ်လှန့်ထားပါတယ်။
ကိုယ့်အတွက်ရော စိုးရိမ်စရာရှိလား။
Wellcome Trust က ဒေါက်တာဂျိုဆီဂိုးလ်ဒင်းကတော့ ဗိုင်းရပ်စ်နဲ့ ပတ်သက်တဲ့ အချက်အလက်တွေ နောက်ထပ် မသိရချိန်မှာတော့ လူတွေအနေနဲ့ ဘယ်လောက် စိတ်ပူဖို့ကောင်းသလဲဆိုတာကို အတိအကျ မပြောနိုင်ပါဘူးလို့ ဆိုပါတယ်။
"ဒီဗိုင်းရပ်စ်အကြောင်းလည်း ပေါ်လာရော လူတွေက Sars တုန်းက အဖြစ်အပျက်တွေကို သွားပြီး သတိရ အမှတ်ရပြီး ကြောက်စိတ်တွေ ဝင်လာကြတာ။ ဒါပေမယ့် အခုတော့ ဒီလိုမျိုး ရောဂါပိုးတွေကို ကိုင်တွယ်ဖြေရှင်းနိုင်ဖို့ အများကြီး ပိုပြီး ပြင်ဆင်မှုတွေ ရှိနေပါပြီ။"
နော်တင်ဟမ်တက္ကသိုလ်က ပါမောက္ခဂျိုနသန်ဘောလ်ကတော့ "လူ့ခန္ဓာကိုယ်ထဲကို ပထမဆုံး ထိုးဖောက်ဝင်ရောက်တဲ့ ဘယ်ဗိုင်းရပ်စ်ပိုးကိုမဆို" စိုးရိမ်ဖို့ ကောင်းပါတယ်လို့ ပြောပါတယ်။
"လူ့ခန္ဓာကိုယ်ထဲက ကလာပ်စည်းတစ်ခုထဲကို ရောက်သွားပြီး အဲဒီအထဲမှာ ပျံ့ပွားလာပြီဆို အဲဒီပိုးက ပုံပြောင်း အသွင်ပြောင်းပြီး  ခန္ဓာကိုယ်ထဲကို ပိုပြီး လွယ်လွယ်ဝင်ရောက်နိုင်၊ နေရာယူနိုင်လာတတ်တယ်။ အဲဒီအခါမျိုးမှာတော့ ကြောက်စရာ ပိုကောင်းလာပါတယ်။"
"ဗိုင်းရပ်စ်ပိုးဆိုတာမျိုးကို ဘယ်လို အခွင့်အလမ်းမှ ပေးဖို့ သင့်တာမဟုတ်ဘူး" လို့ သူက သတိပေးပြောဆိုထားပါတယ်။
</doc>
<doc docid='bbc_world-51347887' lang='bur' type='mono' source_url='https://www.bbc.co.uk/burmese/world-51347887' term='SARS'>
တရုတ်နိုင်ငံပြင်ပမှာ ကိုရိုနာဗိုင်းရပ်စ်ကြောင့် ပထမဆုံးအကြိမ်သေဆုံး

ဖိလစ်ပိုင်နိုင်ငံမှာ ကိုရိုနာဗိုင်းရပ်စ်ကြောင့် ဖေဖဝါရီလ ၂ ရက်နေ့က လူတစ်ယောက် သေဆုံးခဲ့ပါတယ်။
ဒီလိုသေဆုံးတာ ဟာ တရုတ်နိုင်ငံ ပြင်ပမှာ ကိုရိုနာဗိုင်းရပ်စ်ကြောင့် ပထမဆုံးအကြိမ် သေဆုံးခဲ့တာဖြစ်တယ်လို့ တာဝန်ရှိသူတွေကပြောပါတယ်။
အဲဒီလူနာဟာ တရုတ်နိုင်ငံ ဟူဘေးပြည်နယ် ဝူဟန်က အသက် ၄၄ နှစ်အရွယ်တရုတ်လူမျိုးဖြစ်ပြီး   သူဟာ ဖိလစ်ပိုင်ကို မရောက်လာခင်ကတည်းက ရောဂါကူးစက်ခံထားရကြောင်း ကမ္ဘာ့ကျန်းမာရေးအဖွဲ့ (WHO) ကပြောကြားခဲ့ပါတယ်။
တရုတ်နိုင်ငံသား အမျိုးသားတစ်ဦး ယင်းဗိုင်းရပ်စ် ကူးစက်ခံရပြီးနောက် ယခုအခါ ဖိလစ်ပိုင်နိုင်ငံ မနီလာမြို့ကဆေးရုံမှာ သေဆုံးသွားတာ ဖြစ်ပါတယ်။
မြန်မာမှာ ဝူဟန်ဗိုင်းရပ်စ် သံသယလူနာစတွေ့
ကိုရိုနာဗိုင်းရပ်စ် အကြောင်း သိသင့်တဲ့ ၅ ချက်
တရုတ်နိုင်ငံ ဝူဟန်မြို့မှာ ဒီရောဂါကြောင့် လူပေါင်း ၃၀၀ ကျော်သေဆုံးခဲ့ပြီဖြစ်ပြီး  လူပေါင်း ၁၄၀၀၀ ကျော်ကူးစက်ခံထားရတယ်။
အမေရိကန်နဲ့ သြစတေးလျနိုင်ငံတွေအပါအဝင် အခြားနိုင်ငံတွေမှာလည်း ကူးစက်မှုက မြှင့်တက်နေပြီး တရုတ်နိုင်ငံက လာတဲ့လေကြောင့်ခရီးစဉ်တွေကို တားမြစ်ထားရတဲ့အခြေအနေကို ရောက်ရှိကာ၊ ကူးစက် ခံရတဲ့ နိုင်ငံသားတွေကိုလည်း စောင့်ကြည့်ကုသမှုတွေလုပ်ပေးနေကြရပါတယ်။
ကမ္ဘာတဝှမ်းမှာ   ကိုရိုနာဗိုင်းရပ်စ် ရောဂါဖြစ်ပွားမှု ဟာ၂၀၀၃ ခုနှစ်တွင်နိုင်ငံပေါင်းနှစ်ဒါဇင်ကျော်သို့ပျံ့နှံ့ခဲ့တဲ့   SARS ရောဂါ ကူးစက်မှုထက် အခုအခါ မှာ အကျော်လွန်သွားခဲ့ပြီဖြစ်ပါတယ်။
မနီလာမှာသေဆုံးခဲ့သူဟာ  ၃၈ နှစ်အရွယ်တရုတ်အမျိုးသမီးတစ် ဦး နဲ့အတူ   ဝူဟန်က နေ ဖိလစ်ပိုင်နိုင်ငံကို ခရီးထွက်လာခဲ့တာလို့ ဖိလစ်ပိုင်ကျန်းမာရေးဌာန ကပြောပါတယ်။
အခုလိုသေဆုံးမှုဟာ တရုတ်နိုင်ငံပြင်ပမှာ ပထမဆုံးအကြိမ်သေဆုံးတာဖြစ်ပေမယ့်  ဒီလူနာဟာဒီရောဂါ စတင်ဖြစ်ပွားတဲ့နေရာကလာတဲ့သူဖြစ်တယ်လို့လည်း ကမ္ဘာ့ကျန်းမာရေးအဖွဲ့ (WHO) ကပြောကြားခဲ့ ပါတယ်။
တရုတ်နိုင်ငံနဲ့ နယ်နိမိတ် မိုင်နှစ်ထောင်ကျော်ထိစပ်နေတဲ့ အိမ်နီးချင်း မြန်မာနိုင်ငံမှာလည်း ဇန်နဝါရီ ၃၁ ရက်က ကိုရိုနာဗိုင်းရပ်စ် ကူးစက်မှု သံသယလူနာကို စတင်တွေ့ရှိခဲ့ပါတယ်။
တရုတ်နိုင်ငံ ဟူဘေးပြည်နယ် ဝူဟန်မြို့မှာ ဒီဇင်ဘာလက စတင်ပျံ့နှံ့ခဲ့တဲ့ နိုဗယ်ကိုရိုနာ ဗိုင်းရပ်စ်ပျံနှံ့မှုကို ဇန်နဝါရီ ၇ ရက်မှာ တရုတ်အစိုးရက အတည်ပြုလိုက်ပြီး ၃၀ ရက်မှာတော့ ကမ္ဘာ့ကျန်းမာရေးအဖွဲ့ WHO က ကျန်းမာရေး အရေးပေါ်အခြေအနေ သတ်မှတ်ခဲ့ပါတယ်။
ဇန်နဝါရီ ၃၁ ရက်အထိ သေဆုံးသူ ၂၁၃ ဦးရှိခဲ့ပြီး  အခုတော့ ၃၀၀ ကျော်ရှိသွားပါပြီ။ ကူးစက်သူအများစုက တရုတ်နိုင်ငံက ဖြစ်ပါတယ်။
အခုဆိုရင် တခြားနိုင်ငံပေါင်း ၂၂ နိုင်ငံမှာ ကူးစက်မှု ၁၀၀ ကျော် ရှိနေပါပြီ။
၂၀၀၃ ခုနှစ် ဆားစ် (ကူးစက်မြန် အဆုတ်ရောင် ရောဂါ) ဖြစ်ပွားစဉ် ရှစ်လတာအတွင်းမှာ ကူးစက်မှု ၈၀၀၀ ကျော် ရှိခဲ့ပြီး လူ ၇၇၄ ယောက် သေဆုံးခဲ့ပါတယ်။
မြန်မာနိုင်ငံမှာတော့ လေဆိပ်နဲ့ နယ်စပ်ဝင်ပေါက်တွေမှာ ကျန်းမာရေး စစ်ဆေးမှုတွေ လုပ်နေပြီး တော့ သံသယလူနာ ၅ ဦးတွေ့ထားတယ်လို့ ကျန်းမားရေးနဲ့ အားကစားဝန်ကြီးဌာနက ထုတ်ပြန်ချက်အရ သိရပါတယ်။
</doc>
<doc docid='bbc_burma-51347927' lang='bur' type='mono' source_url='https://www.bbc.co.uk/burmese/burma-51347927' term='SARS'>
ကိုရိုနာဗိုင်းရပ်စ်- ကျန်းမာရေးစောင့်ရှောက်မှု ချို့တဲ့တဲ့ မြန်မာနဲ့ ကိုရိုနာဗိုင်းရပ်စ် ပြဿနာ
မြန်မာနိုင်ငံမှာတော့ ကိုရိုနာဗိုင်းရပ်စ် သံသယရှိသူ အားလုံးပေါင်း ၅ ဦးရှိနေပါပြီ။ ဒါကလည်း ကျန်းမာရေး ဝန်ကြီးဌာန ဖေဖော်ဝါရီ ၂ရက်နေ့ နေ့လည်ပိုင်းအထိရရှိထားတဲ့ အရေအတွက် ဖြစ်ပါတယ်။
မြန်မာနိုင်ငံမှာတော့ ကိုရိုနာဗိုင်းရပ်စ် သံသယရှိသူ အားလုံးပေါင်း ၅ ဦးရှိနေပါပြီ။ ဒါကလည်း ကျန်းမာရေး ဝန်ကြီးဌာန ဖေဖော်ဝါရီ ၂ရက်နေ့ နေ့လည်ပိုင်းအထိရရှိထားတဲ့ အရေအတွက် ဖြစ်ပါတယ်။
အဲဒီ ၅ဦးထဲက ရန်ကုန်လေဆိပ်မှာ တွေ့ခဲ့ရသူ သံသယလူနာရဲ့ နှာခေါင်းတို့ဘတ်နမူနာ (Nasopharyngeal Swab) က ထိုင်းနိုင်ငံရဲ့ ဓါတ်ခွဲခန်းကို ဖေဖော်ဝါရီ ၁ရက်နေ့မှာ ရောက်ရှိသွားပါပြီ။
ဒါကြောင့် ရုံးဖွင့်ရက် ၂ရက်အတွင်းမှာဘဲ အဲဒီသံသယလူနာရဲ့ အဖြေကိုသိရှိနိုင်မယ်လို့ ကျန်းမာရေးနဲ့ အားကစားဝန်ကြီးဌာနက မျှော်မှန်းထားပါတယ်။
ကျန်တဲ့ လေးဦးရဲ့ နမူနာတွေကိုတော့ မြန်မာအမျိုးသားဓါတ်ခွဲခန်းမှာ ရယူ၊ ရောက်ရှိနေပြီလို့ ဝန်ကြီး ဌာနက ဘီဘီစီကို အတည်ပြုပြောပါတယ်။
အဲဒီလေးယောက်ကတော့ ကျိုင်းတုံက တစ်နှစ်ကျော်ကလေးငယ်၊ မင်ပြားက အသက် ၃၈နှစ်အရွယ် အမျိုး သား၊ ရန်ကုန်ရောက်နေတဲ့ အသက် ၁၅နှစ်အရွယ် ထိုင်ဝမ်ကလေးငယ်ရယ်၊ လွိုင်ကော်က တဦးတို့ ဖြစ်ပါတယ်။
ထိုင်ဝမ်က ကလေးငယ်ကိုတော့ ရန်ကုန်၊ မြောက်ဥက္ကလာဝေဘာဂီဆေးရုံမှာ သီးသန့်ထားရှိထားပါတယ်။ ကျန်တဲ့ ၃ဦးကိုတော့ သူတို့ကိုတွေ့ရှိတဲ့ မူလနေရာတွေက ဆေးရုံတွေမှာပဲ သီးသန့်ထားရှိထားပါတယ်။
တရုတ်နိုင်ငံ၊ ဟူဘေးပြည်နယ်၊ ဝူဟန်မြို့မှာ ဗိုင်းရပ်စ် စတွေ့တဲ့အချိန်ကစပြီး မြန်မာကျောင်းသား ၆၃ယောက် ပြည်တော်မပြန်နိုင်ပဲ နှစ်ပတ်ကျော်လောက် ဝူဟန်မှာ သောင်တင်ခဲ့ပါတယ်။
ဖေဖော်ဝါရီ ၂ရက်နေ့မနက်မှာတော့ မန္တလေးအပြည်ပြည်ဆိုင်ရာ လေဆိပ်ကို မြန်မာကျောင်းသား ၆၃ ယောက်ထဲက ၅၉ ယောက်ပြန်ရောက်လာပါပြီ။ သူတို့ကို မန္တလေးက ကန်တော်နဒီဆေးရုံမှာ ထားထား ပါတယ်။
ကျန်ခဲ့တဲ့ ၄ယောက်ကတော့ ပြန်ထွက်ခွာတဲ့အချိန်မှာ ဗီဇာသက်တမ်းကုန်ဆုံးနေသူရယ်၊ အဖျားရှိနေတဲ့ သူတွေဖြစ်နေလို့ ဝူဟန်မှာ ထပ်မံစောင့်ကြည့်ဖို့ ကျန်ခဲ့ပါတယ်။
ဒါပေမယ့် အဖျားရှိတဲ့အခြေအနေဆိုပေမယ့် ကျန်းမာရေးစစ်ဆေးမှု မှတ်တမ်းတွေအရတော့ ဘယ်လို ရောဂါ လက္ခဏာမှ မရှိဘူးလို့ ပြန်ရောက်လာတဲ့ ကျောင်းသားတွေထံကသိရပါတယ်။
"မထွက်လာခင်ကလည်းစစ်တယ်၊ ဝူဟန်လေဆိပ်မှာလည်း ၂ခါစစ်တယ်၊ ဒီဘက်လေဆိပ်ရောက် တော့လည်း စစ်တာ ၅၉ ဦးလုံးက ရှင်းပါတယ်။ ဟိုမှာကျန်ခဲ့တဲ့သူတွေကတော့ စိတ်လှုပ်ရှားပြီး စိုးရိမ်နေ လို့ထင်တယ်၊ ဆေးစစ်ထားတာတွေတော့အကုန်လုံးက အဆင်ပြေခဲ့တဲ့သူတွေပါပဲ" လို့ ဝူဟန်က ပြန်ရောက်လာတဲ့ မသင်းသင်းထက်က ဘီဘီစီကိုပြောပါတယ်။
သူတို့ ပြန်လာနိုင်ဖို့အတွက်ကိုလည်း မြန်မာအစိုးရနဲ့ ဘေဂျင်းကမြန်မာသံရုံးတို့က ထပ်မံဆောင်ရွက်မယ်လို့ လည်း မြန်မာသံရုံးဘေဂျင်းက ပြောပါတယ်။
ဒီနေ့ပြန်ရောက်တဲ့ ကျောင်းသား ၅၉ ဦးလုံးမှာလည်း အပူချိန်မြှင့်တာ၊ အခြားအသက်ရှုလမ်းကြောင်း ဆိုင်ရာ ရောဂါအပြင် အခြားဘယ်လို လက္ခဏာမျိုးမှ မတွေ့ရဘူးလို့ ကျန်းမာရေးနဲ့ အားကစား ဝန်ကြီးဌာန ဒုတိယညွှန်ကြားရေးမှူး ဒေါက်တာခင်ခင်ကြီးက ပြောပါတယ်။
ဒါပေမယ့်လည်း သူတို့ကို ၁၄ရက်ကြာထားရှိကာ၊ ဆက်လက်စောင့်ကြည့်သွားမှာလို့ သူကပြောပါတယ်။
၁၄ရက်ကြာပြီး ဗိုင်းရပ်စ်ကူးစက်ခံရတဲ့ လက္ခဏာတွေမရှိမှ အိမ်ကိုပြန်ခွင့်ပြုမှာဖြစ်ပြီး၊ ရှိခဲ့ရင်လည်း နေရာရွှေ့ပြောင်းကာ သီးသန့်ကုသမှုနဲ့ စစ်ဆေးမှုတွေကို ဆက်လုပ်မယ်လို့ ကျန်းမာရေးနဲ့ အားကစား ဝန်ကြီးဌာနကသိရပါတယ်။
ဗိုင်းရပ်စ်နဲ့ ပတ်သက်ပြီးတော့ ကုသနိုင်တဲ့ဆေးဝါးကတော့ တစ်ကမ္ဘာလုံးမှာ မရသေးပါဘူး။ ဒါပေမယ့် သံသယလူတွေဖြစ်နေတဲ့ ချောင်းဆိုးတာ၊ ဖျားတာ၊ အသက်ရှုလမ်းကြောင်းဆိုင်ရာ ရောဂါတွေကိုတော့ ကျန်းမာရေးက ဆေးဝါးလုံလုံလောက်လောက်နဲ့ ကုသနိုင်စွမ်းရှိတယ်လို့ ဒေါက်တာခင်ခင်ကြီးက ပြောပါတယ်။
ဒါ့အပြင် ကုသမှုပိုင်းက ကျန်းမာရေးဝန်ထမ်းတွေအတွက်လည်း ကမ္ဘာ့ကျန်းမာရေးအဖွဲ့ရဲ့ လမ်းညွှန်ချက်နဲ့ အညီ ကာကွယ်စောင့်ရှောက်မှုမျိုးတွေကို ပေးထားတယ်လို့ သူကဆိုပါတယ်။
သတ်မှတ်ပုံစံ ကာကွယ်ရေးပစ္စည်းတွေကိုသုံးတာ၊ ဒါ့အပြင် ကာကွယ်ရေးဝတ်စုံအပြည့်အစုံနဲ့ အထောက် အပံ့ပေးတာတွေကို ကျန်းမာရေးဝန်ကြီးဌာနက လုပ်ဆောင်နေတယ်လို့ သိရပါတယ်။
WHO ကမ္ဘာ့ကျန်းမာရေးအဖွဲ့ နဲ့ ပူးပေါင်းပြီးတော့လည်း ဗိုင်းရပ်စ်ဆိုင်ရာ သတင်းအချက်အလက်၊ ဆေးပညာဆိုင်ရာ အချက်အလက်ရရှိရေးအပြင်၊ ဓာတ်ခွဲခန်းဆိုင်ရာ ပစ္စည်းများရရှိနိုင်ရေးအတွက် လတ်တလောမှာ ကျန်းမာရေးဝန်ကြီးဌာနက ပူးပေါင်း လုပ်ဆောင်နေတယ်လို့ ဒေါက်တာခင်ခင်ကြီးကပြောပါတယ်။
လတ်တလောမှာတော့ ကိုရိုနာဗိုင်းရပ်စ်အတွက် ကာကွယ်ဆေးမရှိသေးပါဘူး။ ဒါပေမယ့် ကျန်းမာရေးနဲ့ သိပ္ပံပညာရှင်တွေကတော့ ကာကွယ်ဆေးနဲ့ ရောဂါတိုက်ဖျက်နိုင်ဖို့ အတွက် စူးစမ်းလေ့လာမှုတွေတော့ လုပ်နေပါတယ်။
အခုထိတော့ လူတွေကိုယ်တိုင်ပဲ မိမိကို မကူးစက်အောင် နေထိုင်ကာ၊ ကာကွယ်ရမယ့်အခြေအနေဖြစ် ပါတယ်။ ကိုရိုနာဗိုင်းရပ်စ်က အရင်တခါမှမသိဘူးခဲ့တဲ့ ထူးဆန်းတဲ့ ဗိုင်းရပ်စ်မျိုးဖြစ်ပါတယ်။ အခုထိတောင် ဆရာဝန်တွေလည်း ဘယ်လိုကြောင့် ဖြစ်တယ်ဆိုတာကို မလေ့လာနိုင်လောက်အောင် ဖြစ်နေပါတယ်။
လူထူထပ်တဲ့နေရာတွေကို သွားလာတာရှောင်ဖို့၊ လက်ကို သန့်စင်အောင်အောင် မကြာခဏဆေး ကြောဖို့၊ ချောင်းဆိုး နှာချေရင် အကာအကွယ်နဲ့ ကာကွယ်ပြီး ချောင်းဆိုနှာချေတာ၊ တိရိစ္ဆာန်တွေကို ထိတွေ့ကိုင် တွယ်တာကို ရှောင်ဖို့၊ အခြားရောဂါအခံရှိသူတွေအနေနဲ့ ဂရုစိုက်ပြီး ကုသမှုတွေလုပ်ဖို့၊ ရေများများသောက် သုံးတာ၊ သန့်ရှင်းတဲ့လေထုကို ရှုရှိုက်ဖို့ အစရှိတာတွေကို ပြုလုပ်သင့်တယ်လို့  ဒေါက်တာ ခင်ခင်ကြီးက အကြံပြုပါတယ်။
ကမ္ဘာ့လုံးဆိုင်ရာ အရေးပေါ်အခြေအနေ အဖြစ်လည်း WHO က သတ်မှတ်ထားပါပြီ။
ဖိလစ်ပိုင်က ကိုရိုနာဗိုင်းရပ်ကူးစက်ခံရသူ လူနာတဦး သေဆုံးသွားပါပြီ။ ဒါက တရုတ်နိုင်ငံပြင်ပမှာ ဗိုင်းရပ်စ်ကူးစက်ခံရပြီးသေဆုံးတဲ့ ပထမဆုံးသူလည်းဖြစ်ပါတယ်။
သေဆုံးသွားသူ အသက် ၄၄နှစ်အရွယ် အမျိုးသားက ဝူဟန်ကဖြစ်ပြီး ဖိလစ်ပိုင်မှာ ရောက်ရှိနေသူတဦး ဖြစ်ပါတယ်။
သူဖိလစ်ပိုင်ကိုမရောက်ခင်ကတည်းက ဒီဗိုင်းရပ်စ်ကို ကူစက်ခံထားရတာလို့  WHO က ပြောပါတယ်။
လက်ရှိ ဖေဖော်ဝါရီလ ၂ ရက်နေ့အထိ လူ ၃၀၀ကျော်အထိ သေဆုံးသွားပါပြီ။ အားလုံးနီးပါးကလည်း ဟူဘေးပြည်နယ်၊ ဝူဟန်ကဖြစ်ပါတယ်။ လူပေါင်း ၁ သောင်း ၄ထောင်ကျော်ကိုလည်း ကူးစက်ပျံ့နှံ့ခဲ့ပါပြီ။ သေဆုံးတဲ့အရေအတွက်က နေ့စဉ်တိုးလာနေသလို၊ ကူးစက်တဲ့အရေအတွက်ကလည်း နေ့စဉ်တိုးနေပါတယ်။
နိုင်ငံပေါင်း ၂၄နိုင်ငံကိုလည်း ပျံ့နှံသွားပြီလို့ WHO က အစီရင်ခံထားပါတယ်။
အမေရိကန်နဲ့ သြစတေးလျနိုင်ငံတွေအပါအဝင် အခြားနိုင်ငံတွေမှာလည်း ကူးစက်မှုက မြှင့်တက်နေပြီး တရုတ်နိုင်ငံက လာတဲ့လေကြောင့်ခရီးစဉ်တွေကို တားမြစ်ထားရတဲ့အခြေအနေကို ရောက်ရှိကာ၊ ကူးစက် ခံရတဲ့ နိုင်ငံသားတွေကိုလည်း စောင့်ကြည့်ကုသမှုတွေလုပ်ပေးနေကြရပါတယ်။
မြန်မာနိုင်ငံကတော့ တရုတ်နိုင်ငံသားတွေကို ဆိုက်ရောက်ဗီဇာပေးနေတာကို ဖေဖော်ဝါရီကစလို့ ယာယီ ရပ်ဆိုင်းလိုက်ပါတယ်။
ကိုရိုနာဗိုင်းရပ် ပျံနှံ့ကူးစက်မှုက ဆာ့စ် (Sars) ရောဂါ ကူးစက်မှုထက် နိုင်ငံအရေအတွက် ပိုများလာပါပြီ။ ၂၀၀၃ခုနှစ်တုန်းက ဖြစ်ခဲ့တဲ့ အဲဒီဆာ့စ်က နိုင်ငံပေါင်း ၂၀ကျော်ကိုကူးစက်ခဲ့ပါတယ်။ ဒါပေမယ့် သေဆုံးတဲ့ အရေအတွက်အရ ဆိုရင်တော့ ဆာစ်ရောဂါက ပိုများပါတယ်။
</doc>
<doc docid='bbc_110712_syria_clinton' lang='bur' type='mono' source_url='http://www.bbc.co.uk/burmese/news/2011/07/110712_syria_clinton' term='MERS'>
ဆီးရီးယား သမ္မတကို အမေရိကန် အစိုးရ ပိုဖိအားပေး
အမေရိကန် နိုင်ငံခြားရေးဝန်ကြီး Hilary Clinton က အမေရိကန် အစိုးရရဲ့ အမြင် မှာ ဆီးရီးယား သမ္မတ Bashar al-Assad ဟာ တရားဝင်မှု မရှိတော့ကြောင်းနဲ့ မရှိ မဖြစ် လိုအပ်သူတဦး မဟုတ်တော့ကြောင်း ထုတ်ဖေါ်ပြောကြားလိုက်ပါတယ်။
အမေရိကန် နိုင်ငံခြားရေးဝန်ကြီး Hilary Clinton က အမေရိကန် အစိုးရရဲ့ အမြင် မှာ ဆီးရီးယား သမ္မတ Bashar al-Assad ဟာ တရားဝင်မှု မရှိတော့ကြောင်းနဲ့ မရှိ မဖြစ် လိုအပ်သူတဦး မဟုတ်တော့ကြောင်း ထုတ်ဖေါ်ပြောကြားလိုက်ပါတယ်။
ဆီးရီးယား နိုင်ငံက အုံကြွ ဆန္ဒပြမှုတွေနဲ့ ပတ်သက်လို့ အိုဘားမား အစိုးရရဲ့ အပြင်းထန် ဆုံး ကြေညာချက်ထဲမှာ အမေရိကန် အစိုးရ အနေနဲ့ သမ္မတ Bashar al-Assad အာဏာ ဆက်ကိုင်စွဲ ထားရေးကို လုံးဝ စိတ်မဝင်စားတော့ကြောင်းနဲ့ ဆီးရီးယားနိုင်ငံကို ဒီမိုကရေစီ နိုင်ငံ အသွင်ပြောင်းဖို့ကိုသာ မျှော်လင့်ထားကြောင်း Mrs Clinton က ဖေါ်ပြထားပါတယ်။
သမ္မတ Bashar al-Assad ရာထူးက ဆင်းပေးဖို့ကိုတော့ Mrs Clinton က မတောင်းဆိုခဲ့ ပါဘူး။
ဆီးရီးယားနိုင်ငံ Damascus မြို့မှာ ရှိတဲ့ အမေရိကန်နဲ့ ပြင်သစ် သံရုံးတွေကို သမ္မတ Assad ကို သစ္စာစောင့်သိသူ လူအုပ်ကြီးက တိုက်ခိုက်ခဲ့အပြီး နာရီပိုင်း အကြာမှာပဲ Mrs Clinton ရဲ့ ဒီကြေညာချက် ထွက်ပေါ်လာတာပါ။
ပြင်သစ်သံရုံးမှာရှိတဲ့ ဝန်ထမ်း ၃ဦး ဒဏ်ရာရသွားပြီး အဆောက်အဦတွေလည်း အနည်းငယ် ထိခိုက် ပျက်စီးသွားတယ်လို့ သတင်းတွေက ဆိုပါတယ်။
</doc>
<doc docid='bbc_110717_phone_hack_arrest' lang='bur' type='mono' source_url='http://www.bbc.co.uk/burmese/news/2011/07/110717_phone_hack_arrest' term='MERS'>
News International အကြီးအကဲဟောင်းကို ရဲကဖမ်းဆီး
ဗြိတိန်နိုင်ငံမှာ သတင်းသမားတွေက တခြားသူတွေရဲ့ လက်ကိုင်ဖုန်း  လိုင်းတွေကို ဟတ်ခ်လုပ်ပြီး၊ အချက်အလက်တွေ ကို ခိုးယူတယ် ဆိုတဲ့  စွပ်စွဲချက်တွေကို ရဲတပ်ဖွဲ့က စုံစမ်း စစ်ဆေးမှုတွေ လုပ်နေရာ အခုတော့  ဒီအမှုနဲ့ ပတ်သက်ပြီး News International မီဒီယာ ကုမ္ပဏီရဲ့  အမှုဆောင်အရာရှိချုပ် ဖြစ်သူ Rebekah Brooks ကို ရဲက ဖမ်းဆီးလိုက်ပါပြီ။
ဗြိတိန်နိုင်ငံမှာ သတင်းသမားတွေက တခြားသူတွေရဲ့ လက်ကိုင်ဖုန်း  လိုင်းတွေကို ဟတ်ခ်လုပ်ပြီး၊ အချက်အလက်တွေ ကို ခိုးယူတယ် ဆိုတဲ့  စွပ်စွဲချက်တွေကို ရဲတပ်ဖွဲ့က စုံစမ်း စစ်ဆေးမှုတွေ လုပ်နေရာ အခုတော့  ဒီအမှုနဲ့ ပတ်သက်ပြီး News International မီဒီယာ ကုမ္ပဏီရဲ့  အမှုဆောင်အရာရှိချုပ် ဖြစ်သူ Rebekah Brooks ကို ရဲက ဖမ်းဆီးလိုက်ပါပြီ။
သူဟာ ပြီးခဲ့တဲ့ သောကြာနေ့ကမှ News International ရဲ့ အကြီးအကဲရာထူးကနေ  နှုတ်ထွက်ထားခဲ့သူ ဖြစ်ပါတယ်။ News International  သတင်းဌာနဟာ  မီဒီယာလုပ်ငန်းရှင် ရူးပတ်မားဒေါ့ပိုင် ဖြစ်ပါတယ်။
လက်ကိုင်ဖုန်းတွေက အချက်အလက် ခိုးယူမှု အရှုပ်တော်ပုံကိစ္စနဲ့  ပတ်သက်ပြီး အခုအချိန်အထိ တာဝန်အရှိဆုံး အဖမ်းခံခဲ့ရတဲ့ ထိပ်တန်းအကြီးအကဲ  ကတော့ Mrs Brooks ဘဲဖြစ်ပါတယ်။
Mrs Brooks ဟာ ဝန်ကြီးချုပ် ဒေးဗစ်ကင်မရွန်း အပါအဝင်  ဗြိတိန်က  သြဇာတိက္ကမ အရှိဆုံး ပုဂ္ဂိုလ်တွေနဲ့ အလွန်တရာ နီးနီးကပ်ကပ် ရှိတဲ့  သူဖြစ်တယ်လို့ ဘီဘီစီ စီးပွားရေးရာ သတင်းထောက်က ပြောပါတယ်။
</doc>
<doc docid='bbc_110717_britain_phone_hack_arrest' lang='bur' type='mono' source_url='http://www.bbc.co.uk/burmese/news/2011/07/110717_britain_phone_hack_arrest' term='MERS'>
News International အကြီးအကဲဟောင်းကို ရဲကဖမ်းဆီး
ဗြိတိန်နိုင်ငံမှာ သတင်းသမားတွေက တခြားသူတွေရဲ့ လက်ကိုင်ဖုန်း လိုင်းတွေကို ဟတ်ခ်လုပ်ပြီး၊ အချက်အလက်တွေ ကို ခိုးယူတယ် ဆိုတဲ့ စွပ်စွဲချက်တွေကို ရဲတပ်ဖွဲ့က စုံစမ်း စစ်ဆေးမှုတွေ လုပ်နေရာ အခုတော့ ဒီအမှုနဲ့ ပတ်သက်ပြီး News International မီဒီယာ ကုမ္ပဏီရဲ့ အမှုဆောင်အရာရှိချုပ် ဖြစ်သူ Rebekah Brooks ကို ရဲက ဖမ်းဆီးလိုက်ပါပြီ။
ဗြိတိန်နိုင်ငံမှာ သတင်းသမားတွေက တခြားသူတွေရဲ့ လက်ကိုင်ဖုန်း လိုင်းတွေကို ဟတ်ခ်လုပ်ပြီး၊ အချက်အလက်တွေ ကို ခိုးယူတယ် ဆိုတဲ့ စွပ်စွဲချက်တွေကို ရဲတပ်ဖွဲ့က စုံစမ်း စစ်ဆေးမှုတွေ လုပ်နေရာ အခုတော့ ဒီအမှုနဲ့ ပတ်သက်ပြီး News International မီဒီယာ ကုမ္ပဏီရဲ့ အမှုဆောင်အရာရှိချုပ် ဖြစ်သူ Rebekah Brooks ကို ရဲက ဖမ်းဆီးလိုက်ပါပြီ။
သူဟာ ပြီးခဲ့တဲ့ သောကြာနေ့ကမှ News International ရဲ့ အကြီးအကဲရာထူးကနေ နှုတ်ထွက်ထားခဲ့သူ ဖြစ်ပါတယ်။ News International  သတင်းဌာနဟာ မီဒီယာလုပ်ငန်းရှင် ရူးပတ်မားဒေါ့ပိုင် ဖြစ်ပါတယ်။
လက်ကိုင်ဖုန်းတွေက အချက်အလက် ခိုးယူမှု အရှုပ်တော်ပုံကိစ္စနဲ့ ပတ်သက်ပြီး အခုအချိန်အထိ တာဝန်အရှိဆုံး အဖမ်းခံခဲ့ရတဲ့ ထိပ်တန်းအကြီးအကဲ ကတော့ Mrs Brooks ဘဲဖြစ်ပါတယ်။
Mrs Brooks ဟာ ဝန်ကြီးချုပ် ဒေးဗစ်ကင်မရွန်း အပါအဝင်  ဗြိတိန်က သြဇာတိက္ကမ အရှိဆုံး ပုဂ္ဂိုလ်တွေနဲ့ အလွန်တရာ နီးနီးကပ်ကပ် ရှိတဲ့ သူဖြစ်တယ်လို့ ဘီဘီစီ စီးပွားရေးရာ သတင်းထောက်က ပြောပါတယ်။
</doc>
<doc docid='bbc_110720_murdoch_questioning' lang='bur' type='mono' source_url='http://www.bbc.co.uk/burmese/news/2011/07/110720_murdoch_questioning' term='MERS'>
ဖုန်းကိစ္စမှာ သူတာဝန်မရှိဘူးလို့ Murdoch ပြော
မီဒီယာ သူဌေးကြီး Rupert Murdoch က သူ့ရဲ့ News of the World သတင်းစာ လုပ်ခဲ့တဲ့ ဖုန်းကိစ္စ အရှုပ်တော်ပုံကြီးနဲ့ ပတ်သက်လို့ သူ့မှာ တာဝန်မရှိဘူးလို့ ဗြိတိသျှ ပါလီမန် ကော်မီတီကို ပြောကြားသွားပါတယ်။
မီဒီယာ သူဌေးကြီး Rupert Murdoch က သူ့ရဲ့ News of the World သတင်းစာ လုပ်ခဲ့တဲ့ ဖုန်းကိစ္စ အရှုပ်တော်ပုံကြီးနဲ့ ပတ်သက်လို့ သူ့မှာ တာဝန်မရှိဘူးလို့ ဗြိတိသျှ ပါလီမန် ကော်မီတီကို ပြောကြားသွားပါတယ်။
အဲဒီ သတင်းစာကြီးမှာ ဖြစ်ပျက်နေခဲ့တာကို သူ့အနေနဲ့ မသိလိုက်တာမျိုး ဖြစ်ခဲ့ဘွယ် ရှိကြောင်း၊ ဒါပေမဲ့လည်း News of the World သတင်းစာ ဟာ ကမ္ဘာတဝှမ်းမှာ ရှိတဲ့ သူ့မီဒီယာ လုပ်ငန်းကြီး ရဲ့ တစ်ရာခိုင်နှုန်းကိုတောင် ကိုယ်စား မပြုပါကြောင်း Mr Murdoch က ပြောသွားပါတယ်။
သူယုံကြည် စိတ်ချထားသူတွေလက်ထဲ လွှဲထား ခဲ့ရာမှာ အခုလို ဖြစ်ခဲ့ရတာလို့ ဆိုပါတယ်။
ဒါပေမဲ့လည်း အခုလို ကြားနာစစ်ဆေးမှု ခံရတာဟာ သူ့အတွက် နိဝါတတရား အရှိရဆုံးနေ့ ဖြစ်တယ်လို့ Mr Murdoch က ဖေါ်ညွှန်း ပြောဆိုသွားပါတယ်။
အသတ်ခံခဲ့ရတဲ့ ကျောင်းသူ မိန်းကလေး Milly Dowler ရဲ့ဖုန်းထဲက သတင်း အချက် အလက်တွေကို News of the World သတင်းစာ က တရားမဝင် ယူခဲ့တယ်ဆိုတာကို သူကြားသိခဲ့ရချိန်မှာ သူထိတ်လန့် သွားပြီး အတော်လေး အရှက်ရသွားတယ်လို့ Mr Murdoch က ပြောသွားပါတယ်။
သူရော သူ့မီဒီယာ အင်ပါယာမှာ ထိပ်တန်း အမှုဆောင် အကြီးအကဲ တဦးဖြစ်တဲ့ သူ့သား James ကပါ လှိုက်လှိုက်လှဲလှဲ ဝန်ချ တောင်းပန်သွားခဲ့ပါတယ်။
အခုလို ပါလီမန်အမတ်တွေ ရှေ့မှာ ကြားနာ စစ်ဆေးခံရတာဟာ  ဗြိတိန်နိုင်ငံမှာ Mr Murdoch မီဒီယာ လုပ်ငန်းတွေ လုပ်ခဲ့တဲ့ နှစ်ပေါင်း ၄၀ကျော်အတွင်း ပထမဆုံး အကြိမ် ဖြစ်ပါတယ်။
တခါ ကြားနာစစ်ဆေးပွဲ ကျင်းပနေချိန်မှာ လူထု နားထောင်လို့ရတဲ့ နေရာကနေ လူတယောက် Mr Murdoch ဆီ လျှောက်လာပြီး မုတ်ဆိတ်ရိတ်ရာမှာ သုံးတဲ့ ခရိမ်းမ် အမြုပ်တွေ ထည့်ထားတဲ့ ပန်းကန်ပြားနဲ့ ပစ်ပေါက်ခဲ့ရာမှာ ရုတ်ရုတ်သဲသဲ ဖြစ်သွားခဲ့ပြီး ဒီကြားနာ စစ်ဆေးပွဲကို ၁၅ မိနစ်လောက် ယာယီ ရပ်ဆိုင်းခဲ့ရပါတယ်။
Mr Murdoch ရဲ့ မျက်နှာကို ထိသွားတယ်လို့ အဲဒီ ကြားနာစစ်ဆေးခန်းထဲမှာ ထိုင်နေတဲ့ ဘီဘီစီ သတင်းထောက်က ပြောပါတယ်။
အဲဒီ ဖြစ်ရပ် ဖြစ်ချိန်မှာ Mr Murdoch ရဲ့ အနောက် နားမှာ ထိုင်နေတဲ့ သူ့ဇနီးသည် Wendi က အတင်းဝင်ပြီး အဲဒီလူရဲ့ ခေါင်းကို ရိုက်ထည့် လိုက်တာ တွေ့ရပါတယ်။
အဲဒီနောက် အဲဒီလူကို ရဲတွေ ဖမ်းဆီးသွားပြီး ကြားနာ စစ်ဆေးပွဲ ပြန်စချိန်မှာ လူထုကို နားထောင်ခွင့် မပြုတော့ဘူးလို့ သိရပါတယ်။
အဲဒီနောက်မှာတော့  Rupert Murdoch ရဲ့ ဗြိတိသျှနိုင်ငံထုတ် သတင်းစာ ကုမ္ပဏီရဲ့ အမှုဆောင်အကြီးအကဲဟောင်း Rebekah Brooks ကို ပါလီမန် အမတ်တွေက စစ်ဆေးမေးမြန်းခဲ့ကြပါတယ်။
News of the World သတင်းစာ အယ်ဒီတာဟောင်း တဦးဖြစ်သူ Mrs Brooks ကလည်း ဖုန်းထဲကနေ သတင်းအချက်အလက်တွေ အခိုးခံခဲ့ရသူတွေကို Mr Murdoch လိုပဲ တောင်းပန်စကား ပြောသွားပါတယ်။
ဖုန်းထဲက သတင်း အချက်အလက်တွေ တရားမဝင် ရယူခဲ့တယ်ဆိုတဲ့ အထောက်အထားတွေ ရရချင်းမှာပဲ သူနဲ့ တခြား အမှုဆောင် အကြီးအကဲတွေက လျင်လျင်မြန်မြန် ပြတ်ပြတ် သားသား အရေးယူ ဆောင်ရွက်ခဲ့ကြတယ်လို့ Mrs Brooks က ပြောပါတယ်။
ဒါပေမဲ့လည်း နောက်ပိုင်းမှာတော့ စကား ရှေ့နောက်မညီပဲ ကုမ္ပဏီအနေနဲ့ တုန့်ပြန် ဆောင်ရွက်မှု သိပ်နှေးလွန်းခဲ့တယ်လို့လည်း ပြောသွားပြန်ပါတယ်။
News of the World သတင်းစာက အလွတ် စုံစမ်းထောက်လှမ်းသူတွေ အသုံးပြုနေတယ် ဆိုတာကို သူ့အနေနဲ့ သိထားခဲ့ကြောင်း၊ ဒါပေမဲ့လည်း ၂၀၀၇ ခုနှစ်တုန်းက ဖုန်းထဲက သတင်း အချက်အလက်တွေ တရားမဝင် ရယူခဲ့သူ အလွတ် စုံစမ်း ထောက်လှမ်းရေးသမား Glenn Mulcaire နဲ့ သူဘယ်တုန်းကမှ မတွေ့ဆုံခဲ့ဖူးဘူးလို့ Mrs Brooks က အစစ်ခံ သွားပါတယ်။
ဒီအရှုပ်တော်ပုံကိစ္စနဲ့ ပတ်သက်လို့ ရာထူးကနေ နှုတ်ထွက် သွားခဲ့ကြတဲ့ ထိပ်တန်း အဆင့် ရဲမင်းကြီး ၂ဦးလည်း အစောပိုင်းတုန်းက တခြား ပါလီမန် ကော်မီတီတခုရှေ့မှာ စစ်ဆေးခံ ခဲ့ကြပါတယ်။
</doc>
<doc docid='bbc_160616_jo_cox' lang='bur' type='mono' source_url='http://www.bbc.co.uk/burmese/world/2016/06/160616_jo_cox' term='MERS'>
ဗြိတိန် လေဘာပါတီ အမတ် Jo Cox အသတ်ခံရ
ဗြိတိသျှ ပါလီမန် အမတ် Jo Cox ဟာ ဇွန်လ ၁၆ ရက်နေ့ (ကြာသပတေးနေ့) နေ့လယ်က အင်္ဂလန်နိုင်ငံ မြောက်ပိုင်းမှာရှိတဲ့ သူ့ရဲ့ မဲဆန္ဒနယ် အစည်းအဝေး အပြင်ဘက်မှာ သေနတ်နဲ့ပစ်ခံခဲ့ရသလို ဓါးနဲ့လည်းအထိုးခံခဲ့ရအပြီး ဒဏ်ရာ အပြင်းအထန် ရခဲ့ရာကနေ သေဆုံးသွားပါတယ်။
ဗြိတိသျှ ပါလီမန် အမတ် Jo Cox ဟာ ဇွန်လ ၁၆ ရက်နေ့ (ကြာသပတေးနေ့) နေ့လယ်က အင်္ဂလန်နိုင်ငံ မြောက်ပိုင်းမှာရှိတဲ့ သူ့ရဲ့ မဲဆန္ဒနယ် အစည်းအဝေး အပြင်ဘက်မှာ သေနတ်နဲ့ပစ်ခံခဲ့ရသလို ဓါးနဲ့လည်းအထိုးခံခဲ့ရအပြီး ဒဏ်ရာ အပြင်းအထန် ရခဲ့ရာကနေ သေဆုံးသွားပါတယ်။
၁၉၉၀ ခုနှစ်တုန်းက မြောက်အိုင်ယာလန် လက်နက်ကိုင်အုပ်စုရဲ့ တိုက်ခိုက်မှုအတွင်း ကွန်ဆာဗေးတစ် အမတ် Ian Gow သေဆုံးခဲ့ပြီးကတည်းကဆိုရင် ဒါဟာ နှစ်ပေါင်း ၂၅နှစ်ကျော်အတွင်း ပါလီမန် အမတ်တဦး ပထမဆုံးအကြိမ် အသတ်ခံရတာ ဖြစ်ပါတယ်။
Jo Cox ခုလို အသတ်ခံခဲ့ရတာနဲ့ ပတ်သက်လို့ ဗြိတိသျှ နိုင်ငံရေး လောကမှာ အကြီးအကျယ် လှုပ်ခတ်သွားခဲ့ပြီး လုပ်ဖော်ကိုင်ဖက် နိုင်ငံရေး သမားတွေတင်မက ကမ္ဘာ့နိုင်ငံ အသီးသီးက ခေါင်းဆောင်တွေရဲ့ ဝမ်းနည်းတုန့်ပြန်သံတွေ ပေါ်ထွက်လာခဲ့ပါတယ်။
သူ့ကို တောက်ပတဲ့ ကြယ်တပွင့်အဖြစ် ဗြိတိန် ဝန်ကြီးချုပ် ဒေးဗစ် ကင်မရွန်က ဖေါ်ညွှန်းပြောဆိုခဲ့သလို အင်္ဂလန်နိုင်ငံ မြောက်ပိုင်း Leeds မြိုနားက Birstall ရွာလေးမှာ UK ပါလီမန် အမတ် Jo Cox ပြည်သူ့တာဝန် ထမ်းဆောင်ရင်း အသတ်ခံခဲ့ရတယ် ဆိုတာကို ကြားရလို့ မိသားစုဝင်တွေနဲ့ရော ဗြိတိသျှ ပြည်သူတွေနဲ့ပါ ထပ်တူထပ်မျှ အကြီးအကျယ် တုန်လှုပ်ချောက်ချား ယူကြုံးမရ ဖြစ်မိရကြောင်း အမေရိကန် နိုင်ငံခြားရေး ဌာန ပြောခွင့်ရ ပုဂ္ဂိုလ် John Kirby ကလည်း ပြောသွားပါတယ်။
သူ့ကိုယ်သူ Yorkshire သူ အဖြစ် ဂုဏ်ယူဝံ့ကြွားစွာ ပြောလေ့ ရှိသူ Jo Cox ဟာ ကမ္ဘာအနှံ့ ပရဟိတ လုပ်ငန်းတွေကို လုပ်ကိုင်ဆောင်ရွက်ခဲ့သူ ဖြစ်ပြီး အတိုက်အခံ လေဘာပါတီ အမတ် အဖြစ် ပါလီမန်မှာ မနှစ်က ရွေးကောက်ခံခဲ့ရပါတယ်။
လက်လုပ်လက်စား မိသားစုကနေ မွေးဖွားလာတဲ့ Jo Cox ဟာ သူ့မိသားစုဝင်တွေထဲမှာ ပထမဆုံး တက္ကသိုလ် ပညာ ဆည်းပူးသူ ဖြစ်ပြီး ကိန်းဘရစ်ချ် တက္ကသိုလ်မှာ လူမှုရေးနဲ့ နိုင်ငံရေးဘာသာရပ်ကို လေ့လာဆည်းပူးခဲ့ပါတယ်။
ဘွဲ့ရအပြီး လေဘာပါတီ အမတ်တွေဖြစ်တဲ့ Joan Walley နဲ့ Baroness Glenys Kinnock တို့ရဲ့ အကြံပေး ပုဂ္ဂိုလ်အဖြစ် ဆောင်ရွက်ခဲ့ပါတယ်။
ပရဟိတ လုပ်ငန်းတွေ ဆောင်ရွက်စဉ်မှာ နိုင်ငံတကာလှည့်လည်သွားရောက်ခဲ့ပြီး ဒါဖိုး၊ ယူဂန်ဒါ၊ ဆီးရီးယား စတဲ့ နိုင်ငံတွေရဲ့ အခြေအနေတွေကို ကိုယ်တိုင်ကြုံတွေ့ စာနာနားလည်ခဲ့သူ ဖြစ်ပါတယ်။
မနှစ်တုန်းက ဆီးရီးယားမှာရှိတဲ့ IS အစ္စလာမစ် နိုင်ငံ လက်နက်ကိုင်တွေကို လေကြောင်းကနေ တိုက်ခိုက်မှုတွေ လုပ်ရေး မလုပ်ရေးနဲ့ ပတ်သက်လို့ ပါလီမန်မှာ မဲခွဲ ဆုံးဖြတ်ခဲ့စဉ်တုန်းက မဲမပေးပဲ ကြားနေ နေခဲ့သူ လေဘာအမတ် ၅ဦးထဲမှာ Mrs Cox လည်း ပါဝင်ပါတယ်။
ဆီးရီးယားနိုင်ငံဟာ သူ့စိတ်ဝင်စားတဲ့ အဓိက နိုင်ငံခြားရေး ပေါ်လစီတွေထဲက တခု ဖြစ်ပြီး ဆီးရီးယား ပါတီပေါင်းစုံ ပါလီမန် အမတ် များ မိတ်ဆွေ အုပ်စုရဲ့ ပူးတွဲ ဥက္ကဋ္ဌအဖြစ် Mrs Cox တာဝန်ယူခဲ့ပါတယ်။
Mrs Cox ဟာ EU ဥရောပ သမဂ္ဂထဲမှာ ဗြိတိန်နိုင်ငံ ဆက်နေရေးအတွက် စည်းရုံး လှုပ်ရှားနေသူတဉီး ဖြစ်ပါတယ်။
EU ဥရောပ သမဂ္ဂထဲ ဗြိတိန်နိုင်ငံ ဆက်နေသင့် မသင့် နဲ့ ပတ်သက်လို့ ဗြိတိန်နိုင်ငံမှာ လာမယ့် ဇွန်လ ၂၃ရက်နေ့မှာ ကျင်းပမယ့် လူထု ဆန္ဒခံယူပွဲ မတိုင်ခင် မဲဆွယ် စည်းရုံးနေမှုတွေကို နှစ်ဘက်စလုံးက အခုအခါယာယီ ဆိုင်းငံ့ထားလိုက်ပြီ ဖြစ်ပြီး ဗြိတိန် ဝန်ကြီးချုပ် ဒေးဗစ် ကင်မရွန်လည်း Gibraltar နိုင်ငံကို သွားဖို့ သူ့အစီအစဉ်ကို ဖျက်သိမ်းလိုက်ပြီ ဖြစ်ပါတယ်။
</doc>
<doc docid='bbc_burma-38708408' lang='bur' type='mono' source_url='http://www.bbc.co.uk/burmese/burma-38708408' term='MERS'>
ရခိုင် ဒုက္ခသည်တွေအတွက် အင်ဒို က လာရောက်လှူဒါန်း

အင်ဒိုနီးရှားနိုင်ငံ က ထောက်ပံ့တဲ့ အကူအညီတွေကို နိုင်ငံခြားရေးဝန်ကြီး Mrs. Retno L.P. Marsudi ကိုယ်တိုင် စစ်တွေကို သွားရောက်ပြီး မြန်မာ အစိုးရကို လွဲပြောင်း ပေးအပ်ခဲ့တယ်လို့  သိရပါတယ်။
ရခိုင်ပြည်နယ် စစ်တွေမြို့ကို အင်ဒိုနီးရှား နိုင်ငံခြားရေး ဝန်ကြီးဟာ ဇန်နဝါရီလ ၂၁ ရက်နေ့ က ရောက်ရှိလာပြီး အင်ဒိုနီးရှား နိုင်ငံက ကူညီလှူဒါန်းထားတဲ့ ရိက္ခာတွေကို ကယ်ဆယ်ရေးနဲ့ ပြန်လည် နေရာချထားရေး ဝန်ကြီးဌာန ပြည်ထောင်စု ဝန်ကြီး ဒေါက်တာ ဝင်းမြတ်အေးကို  လက်မှတ်ရေးထိုးပြီး လွဲပြောင်းပေးအပ်ခဲ့ပါတယ်။
အဝတ်အထည် ခေါက်ဆွဲခြောက် ရိက္ခာတွေ နဲ့ ဂျုံမှုန်တွေကို အင်ဒိုနီးရှား နိုင်ငံက ပေးပို့ လှူဒါန်း လာတာ ဖြစ်ကြောင်း ပြည်ထောင်စု ဝန်ကြီး ဒေါက်တာ ဝင်းမြတ်အေး က ဘီဘီစီကို ပြောပါတယ်။
နိုင်ငံခြားရေးဝန်ကြီးဟာ စစ်တွေမြို့ ပြင်မှာ မွတ်ဆလင် ဒုက္ခသည်တွေ အတွက် အင်ဒိုနီးရှား က လှူဒါန်းထားတဲ့ ကျောင်းနှစ်ကျောင်းကိုလည်း ဖွင့်လှစ်ပေးခဲ့ပါတယ်။
ABC ရခိုင် ကလေးသူငယ်ပြုစုစောင့်ရှောက်ရေးကျောင်း ကို ဒေါ်လာ ၃၁၀၀ အင်ဒို ဘက် ကလှူဒန်း ခဲ့ပြီး ပြည်ထောင်စုဝန်ကြီး ဦးဝင်းမြတ်အေး ကလည်း အလှူငွေ ကျပ်ငါးသိန်း ပေးအပ် လှူဒါန်း ခဲ့တယ်လို့ သိရပါတယ်။
မြန်မာနိုင်ငံအနေနဲ့ နိုင်ငံတကာ အကူအညီတွေကို သံတမန်လမ်းကနေ လက်ခံပြီး ထောက်ပံ့ပေးသွားမှာ ဖြစ်သလို မလေးရှားနိုင်ငံက လာမယ့် အကူအညီ တွေကိုလည်း  သံတမန် လမ်းကြောင်း အရ ဆက်သွယ် လှူဒါန်းသွားဖို့ မလေးရှားသံအမတ်ကြီးက သဘောတူ ထားကြောင်း ဝန်ကြီး ဒေါက်တာ ဝင်းမြတ်အေးက ပြောပါတယ်။
</doc>
<doc docid='bbc_160822_india_burma_visit' lang='bur' type='mono' source_url='http://www.bbc.co.uk/burmese/burma/2016/08/160822_india_burma_visit' term='MERS'>
အိန္ဒိယ နိုင်ငံခြားရေး ဝန်ကြီး မြန်မာပြည်ရောက်
မြန်မာ နိုင်ငံကို ရောက်လာတဲ့ အိန္ဒိယ နိုင်ငံခြားရေး ဝန်ကြီး မစ္စ ဆူရှမာ ဆွာရာ့ချ် H.E. Mrs. Sushma Swaraj နဲ့ အဖွဲ့ဟာ နိုင်ငံတော် သမ္မတ ဦးထင်ကျော် နဲ့ရော အတိုင်ပင်ခံ ပုဂ္ဂိုလ် ဒေါ်အောင်ဆန်း စုကြည်နဲ့ပါ သြဂုတ်လ ၂၂ ရက်နေ့က သီးခြားစီ တွေ့ဆုံခဲ့ပါတယ်။
မြန်မာ နိုင်ငံကို ရောက်လာတဲ့ အိန္ဒိယ နိုင်ငံခြားရေး ဝန်ကြီး မစ္စ ဆူရှမာ ဆွာရာ့ချ် H.E. Mrs. Sushma Swaraj နဲ့ အဖွဲ့ဟာ နိုင်ငံတော် သမ္မတ ဦးထင်ကျော် နဲ့ရော အတိုင်ပင်ခံ ပုဂ္ဂိုလ် ဒေါ်အောင်ဆန်း စုကြည်နဲ့ပါ သြဂုတ်လ ၂၂ ရက်နေ့က သီးခြားစီ တွေ့ဆုံခဲ့ပါတယ်။
တွေ့ဆုံရာမှာ ပညာရေး ကျန်းမာရေးနဲ့ နှစ်နိုင်ငံ ကုန်သွယ်မှု ပူးပေါင်း ဆောင်ရွက်ရေး တို့ကို ဆွေးနွေးခဲ့ကြ ပါတယ်။
စက်တင်ဘာ လဆန်းမှာတော့ နိုင်ငံတော် သမ္မတနဲ့ နိုင်ငံတော် အတိုင်ပင်ခံပုဂ္ဂိုလ် ဒေါ်အောင်ဆန်း စုကြည်တို့လည်း အိန္ဒိယ နိုင်ငံကိုသွားရောက်ဖို့ ရှိနေပါတယ်။
အဲဒီ အခါ စိုက်ပျိုးရေး၊ နည်းပညာနဲ့ အခြေခံ အဆောက်အဦ စတဲ့ ဒီမိုကရက်တစ် ဆိုင်ရာ အဖွဲ့ အစည်းတွေ တိုးတက်အောင် လုပ်ဆောင်ပေးမယ်လို့ အိန္ဒိယ နိုင်ငံခြားရေး ဝန်ကြီးရဲ့ အပြောအရ သိရကြောင်း အိန္ဒိယနိုင်ငံမှာ နှစ်ပေါင်းများစွာ နေခဲ့တဲ့ မြန်မာသတင်းစာ သိပ္ပံကျောင်း ညွန်ကြားရေးမှူး ဦးစိန်ဝင်းက ပြောပါတယ်။
ဒါ့အပြင် လုံခြုံရေးကိစ္စနဲ့ နယ်စပ်ဖြတ်ကျော် လူကုန်ကူးမှု ကိစ္စတွေကိုလည်း ဆွေးနွေးကြမှာ ဖြစ်ပါတယ်။
မြန်မာ၊ ဘင်္ဂလားဒေ့ရှ် နဲ့ အိန္ဒိယကို ဆက်သွယ်တဲ့ ကီလို ၆၉၀၀ အရှည်ရှိ သဘာဝ ဓါတ်ငွေ့ ပိုက်လိုင်းတည်ဆောက်ဖို့ မြန်မာ ဖက်က ခွင့်ပြုချက်ကို အိန္ဒိယက လိုလား နေတယ် လို့လည်း သူက ပြောပါတယ်။
NLD အစိုးရ အာဏာရလာတဲ့ နောက်မှာ အရှေ့တောင် အာရှနိုင်ငံတွေနဲ့ရော အာရှမှာရှိတဲ့ အိမ်နီးချင်း နိုင်ငံတွေနဲ့ပါ ပိုမိုဆက်ဆံလာတာ တွေ့ရပါတယ်။
တချိန်တည်းမှာပဲ မကြာခင်ရက်ပိုင်းက အိန္ဒိယ မြန်မာ နယ်စပ်မှာ နာဂ လက်နက်ကိုင်အဖွဲ့တွေနဲ့ အိန္ဒိယ တပ်မတော်ကြား တိုက်ပွဲတွေ ဖြစ်ပွားခဲ့ပြီး အိန္ဒိယ စစ်တပ်က မြန်မာပိုင်နက်ထဲ အထိ ဝင်ရောက်တိုက်ခိုက် ခဲ့တယ်လို့ နိုင်ငံတကာသတင်း တချို့က ရေးသားတာတွေ ရှိခဲ့ပေမဲ့ တပ်မတော် သတင်းမှန် ထုတ်ပြန်ရေးအဖွဲ့ကတော့ အိန္ဒိယ အစိုးရကို တိုက်ခိုက်နေသူတွေကို မြန်မာ့ မြေပေါ်မှာ ကျူးကျော်ခွင့် ပြုမှာ မဟုတ်ကြောင်း သတင်းထုတ်ပြန် ထားပါတယ်။
</doc>
<doc docid='bbc_110802_syria_hillary' lang='bur' type='mono' source_url='http://www.bbc.co.uk/burmese/news/2011/08/110802_syria_hillary' term='MERS'>
ကလင်တန်နဲ့ ဆီးရီးယား အတိုက်အခံတွေ တွေ့ဆုံ
အမေရိကန် နိုင်ငံခြားရေး ဝန်ကြီး Hillary Clinton ဟာ အမေရိကန် နိုင်ငံမှာ အခြေ စိုက်တဲ့ ဆီးရီးယား အတိုက်အခံတွေနဲ့ ပထမဆုံး အကြိမ် တွေ့ဆုံ ဆွေးနွေးခဲ့ ပါတယ်။
အမေရိကန် နိုင်ငံခြားရေး ဝန်ကြီး Hillary Clinton ဟာ အမေရိကန် နိုင်ငံမှာ အခြေ စိုက်တဲ့ ဆီးရီးယား အတိုက်အခံတွေနဲ့ ပထမဆုံး အကြိမ် တွေ့ဆုံ ဆွေးနွေးခဲ့ ပါတယ်။
ဆီးရီးယား သမ္မတ Bashar al-Assad ရာထူးကနေ ချက်ချင်း နှုတ်ထွက်ပေးရေးကို Mrs Clinton အနေနဲ့ တောင်းဆိုပေးဖို့ ဆီးရီးယား အတိုက်အခံတွေက တိုက်တွန်း ခဲ့ကြတယ်လို့ ဆိုပါတယ်။
Hama မြို့မှာ ဆီးရီးယား အစိုးရ စစ်ဆင် တိုက်ခိုက်နေတာတွေကို ရပ်ဆိုင်းဖို့ သံတမန် တွေရဲ့ ဖိအားပေးမှုတွေ တိုးပွားလာနေချိန်မှာပဲ အခုလို တွေ့ဆုံ ဆွေးနွေးခဲ့တာပါ။
မကြာသေးခင် ရက်တွေအတွင်း အစိုးရရဲ့ လက်ချက်နဲ့ Hama မြို့မှာ လူ၁၄၀လောက် သေဆုံးခဲ့တယ်လို့ သတင်းတွေက ဆိုပါတယ်။
ကုလသမဂ္ဂ လုံခြုံရေး ကောင်စီမှာလည်း ဆီးရီးယား အရေးကို ဆွေးနွေးနေတာ ဒုတိယ မြောက်နေ့ ရှိသွားပြီ ဖြစ်ပါတယ်။
တခါ Hama မြို့ကလာတဲ့ သတင်းတွေအရ ဆီးရီးယား အစိုးရ တပ်ဖွဲ့ဝင်တွေနဲ့ ဆန္ဒပြသူ တွေအကြား ထိပ်တိုက် ရင်ဆိုင်မှုတွေ ဆက်ဖြစ်နေပြီး တင့်ကားတွေနဲ့ လက်ဖြောင့်သမား တွေရဲ့ ပစ်ခတ်မှုတွေကြောင့် လူအတော်များများ နောက်ထပ် သေဆုံးခဲ့တယ်လို့ အတိုက်အခံ တွေက ပြောပါတယ်။
အစိုးရ တပ်တွေက မြို့ကို ပတ်ပတ်လည် ဝိုင်းထားတယ်လို့ ဆိုပေမဲ့ အတွင်းထဲကို နောက်ထပ် တိုးဝင်လာတာမျိုး မရှိသေးဘူးလို့ သိရပါတယ်။
Damascus မြို့တော်နဲ့ တခြားမြို့ အတော် များများမှာလည်း ဆူပူ အုံကြွမှုတွေ ရှိခဲ့တယ် ဆိုတဲ့ သတင်းတွေ ထွက်ပေါ်နေပါတယ်။
Hama မြို့က နေရာ အတော်များများဟာ မြို့ခံတွေရဲ့ လက်ထဲမှာ ရှိနေပြီး အခြေအနေဟာ ရှေ့မတိုး နောက်မဆုတ်သာ ဖြစ်နေတယ်လို့ အရှေ့အလယ်ပိုင်း ဒေသဆိုင်ရာ ဘီဘီစီ သတင်းထောက်က ပြောပါတယ်။
မြို့ကို ပြန်ထိန်းချုပ်နိုင်ဖို့ အစိုးရ တပ်တွေက အစွမ်းကုန် ထိုးစစ်ဆင် တိုက်ခိုက်နေတာကို အခုအခါ ခဏ ရပ်ထားပုံရတယ်လို့ သူက ပြောပါတယ်။
</doc>
<doc docid='bbc_110603_syria_clinton' lang='bur' type='mono' source_url='http://www.bbc.co.uk/burmese/news/2011/06/110603_syria_clinton' term='MERS'>
Assad အတွက် အချိန် သိပ်မကျန်တော့ဘူးလို့ Clinton ပြော
ဆီးရီးယားနိုင်ငံမှာ အစိုးရ ဆန့်ကျင် ဆန္ဒ ပြမှုတွေအပေါ်  အကြမ်းဖက် နှိမ်နှင်းမှုတွေ ဆက်ရှိနေချိန်မှာပဲ အမေရိကန် နိုင်ငံခြား ရေး ဝန်ကြီး Hillary Clinton က သမ္မတ Assad အတွက် အချိန် သိပ်မကျန်တော့ဘူး လို့ ပြောကြားလိုက်ပါတယ်။
ဆီးရီးယားနိုင်ငံမှာ အစိုးရ ဆန့်ကျင် ဆန္ဒ ပြမှုတွေအပေါ်  အကြမ်းဖက် နှိမ်နှင်းမှုတွေ ဆက်ရှိနေချိန်မှာပဲ အမေရိကန် နိုင်ငံခြား ရေး ဝန်ကြီး Hillary Clinton က သမ္မတ Assad အတွက် အချိန် သိပ်မကျန်တော့ဘူး လို့ ပြောကြားလိုက်ပါတယ်။
ဆီးရီးယား အစိုးရ အပေါ် ဖိအားပေးဖို့ အမေရိကန်အစိုးရက အစွမ်းကုန် ကြိုးပမ်း ဆောင်ရွက်နေပေမဲ့ နိုင်ငံတကာ အသိုင်းအဝိုင်း တချို့ကတော့ တုန့်ပြန် ဆောင်ရွက်မှုမျိုး မရှိဘူးလို့ ဝါရှင်တန်မြို့မှာ ပြုလုပ်တဲ့ သတင်းစာ ရှင်းလင်းပွဲမှာ Mrs Clinton က ပြောပါတယ်။
ဆီးရီးယားနိုင်ငံမှာ ဖြစ်ပွားနေတဲ့ ပဋိပက္ခတွေကို ဖြေရှင်းနိုင်ရေး အတွက် အမေရိကန် အစိုးရအနေနဲ့ ဥရောပ သမဂ္ဂအဖွဲ့ဝင် မဟာမိတ် နိုင်ငံတွေနဲ့ အတူ အနီးကပ် ပူးပေါင်း လုပ်ဆောင် နေခဲ့ပြီး ဥရောပ နိုင်ငံတွေအနေနဲ့  ဆီးရီးယား အစိုးရ အပေါ် ဒဏ်ခတ် ပိတ်ဆို့မှုတွေ လုပ်ခဲ့ကြောင်း၊ ဒါပေမဲ့  တောင့်တင်း ခိုင်မာပြီး ညီညွတ်တဲ့ နိုင်ငံတကာ အသိုင်းအဝိုင်း (အထူးသဖြင့်) ကုလသမဂ္ဂ လုံခြုံရေး ကောင်စီနဲ့ အာရပ် နိုင်ငံများ အဖွဲ့ချုပ်တို့လို အဖွဲ့အစည်းကြီး တွေဆီကတော့ ဘာတုန့်ပြန် ဆောင်ရွက်မှု မျိုးမှ မရှိတဲ့အတွက် သူ့အနေနဲ့ အတော် စိတ်မကောင်း ဖြစ်မိကြောင်း Mrs Clinton က ပြောသွားပါတယ်။
တူရကီမြို့မှာ တွေ့ဆုံ ဆွေးနွေးခဲ့ကြတဲ့ ဆီးရီးယား အတိုက်အခံ အုပ်စုတွေက သမ္မတ Assadရဲ့ တွေ့ဆုံ ဆွေးနွေးရေးနဲ့ လွတ်ငြိမ်း ချမ်းသာခွင့် ကမ်းလှမ်းချက်ကို ပယ်ချ လိုက်ပါတယ်။
ပြည်ပရောက် အတိုက်အခံတွေ အများစုပါတဲ့ အဲဒီ နိုင်ငံရေး လှုပ်ရှားသူတွေက သမ္မတ Assad ရာထူးကနေ ချက်ချင်း ဆင်းပေးဖို့ စုပေါင်း တိုက်တွန်းခဲ့ကြပါတယ်။
နိုင်ငံ အလယ်ပိုင်း Rastan မြို့မှာတော့ ဆီးရီးယား လုံခြုံရေး တပ်ဖွဲ့တွေက အမြောက်တွေနဲ့ ဆက်လက် ပစ်ခတ် တိုက်ခိုက်နေဆဲ ဖြစ်ပါတယ်။
ကြာသပတေးနေ့တုန်းက အဲဒီမှာ  အနည်းဆုံး လူ၁၅ ဦး သေဆုံးခဲ့တယ်လို့ လူ့အခွင့်အရေး လှုပ်ရှားသူတွေက ပြောပါတယ်။
စစ်ရေး တိုက်ခိုက်မှုတွေ စတင်ခဲ့တဲ့ ပြီးခဲ့တဲ့ သီတင်းပတ်က စလို့ အဲဒီမှာ သေဆုံးသူပေါင်း ၅၀ကျော် ရှိသွားပြီ ဖြစ်ပါတယ်။
</doc>
<doc docid='bbc_120331_eu_view_on_election' lang='bur' type='mono' source_url='http://www.bbc.co.uk/burmese/burma/2012/03/120331_eu_view_on_election' term='MERS'>
ရွေးကောက်ပွဲအပေါ် အီးယူရဲ့ သဘောထား
မြန်မာနိုင်ငံမှာ မနက်ဖြန်ကျင်းပမယ့် ကြားဖြတ် ရွေးကောက်ပွဲကို စောင့်ကြည့်ဖို့ အချိန် မလုံ လောက်တဲ့ အတွက် တရားမျှတမှု ရှိမရှိဆိုတာ အကဲဖြတ်ဖို့ မဖြစ်နိုင်ဘူးလို့ မြန်မာနိုင်ငံကို ရောက်ရှိနေတဲ့ အီးယူ ဥရောပသမဂ္ဂရဲ့ ရွေးကောက်ပွဲ စောင့်ကြည့်လေ့လာရေး အဖွဲ့က ပြောကြားပါတယ်။
မြန်မာနိုင်ငံမှာ မနက်ဖြန်ကျင်းပမယ့် ကြားဖြတ် ရွေးကောက်ပွဲကို စောင့်ကြည့်ဖို့ အချိန် မလုံ လောက်တဲ့ အတွက် တရားမျှတမှု ရှိမရှိဆိုတာ အကဲဖြတ်ဖို့ မဖြစ်နိုင်ဘူးလို့ မြန်မာနိုင်ငံကို ရောက်ရှိနေတဲ့ အီးယူ ဥရောပသမဂ္ဂရဲ့ ရွေးကောက်ပွဲ စောင့်ကြည့်လေ့လာရေး အဖွဲ့က ပြောကြားပါတယ်။
ဒါပေမယ့်လည်း ရွေးကောက်ပွဲအတွက် အီးယူကို လေ့လာဖို့ ဖိတ်ကြားတာဟာ လမ်းပွင့်လာတဲ့ လက္ခဏာ တစ်ရပ် ဖြစ်တယ်လို့ အီးယူ ကိုယ်စားလှယ် အဖွဲ့က MAlgorzata Wasilewska က ပြောပါတယ်။
အခုလို ကိုယ်တိုင် လာခွင့်ကြည့်ခွင့်ရတာဟာ အခွင့်အလမ်း တရပ်အဖြစ် မြင်ကြောင်းနဲ့ နောင်မှာလည်း မြန်မာအာဏာပိုင်တွေ အနေနဲ့ အခုထက် ပိုပြီး ပွင့်လင်းမြင်သာအောင် လုပ်ဆောင် ပေးလိုတဲ့ ဆန္ဒရှိ လိမ့်မယ်လို့ မျှော်လင့်ကြောင်း Malgorzata Wasilewska က ဘီဘီစီ သတင်းထောက် Rachael Harvey ရဲ့ အမေးကို ဖြေကြားသွားပါတယ်။
ဒါပေမယ့်လည်း ပြည်တွင်းက လေ့လာစောင့်ကြည့်သူတွေကို  မြန်မာအာဏာပိုင်တွေက တရားဝင် အသိအမှတ်ပြုထားတာ မဟုတ်တဲ့ အတွက် ဝမ်းနည်းစရာ ကောင်းတယ်လို့ သူက ပြောပါတယ်။
အနာဂတ် ရွေးကောက်ပွဲတွေ ကျရင်တော့ ဖြစ်စဉ်ကြီး တစ်ခုလုံးကို စောင့်ကြည့်နိုင်တဲ့ အရေးကြီး တဲ့ အခန်း ကဏ္ဍကနေ သူတို့ ပါဝင် နိုင်လိမ့် မယ်လို့ မျှော်လင့်ကြောင်း သူက ပြောကြားသွားပါတယ်။
နောက်ဆုံးအနေနဲ့ Mrs Wasilewska ပြောသွားတာကတော့ ဒီမိုကရေစီနည်းကျတဲ့ ရွေးကောက်ပွဲ ဖြစ်ရေး အတွက် ပြည်တွင်းက အဖွဲ့ အစည်းတွေ၊ လေ့လာ စောင့်ကြည့်သူတွေ က ပို အရေးကြီးပါတယ်လို့ ဆိုပါတယ်။
</doc>
<doc docid='bbc_160115_tuborg_beer' lang='bur' type='mono' source_url='http://www.bbc.com/burmese/burma/2016/01/160115_tuborg_beer' term='MERS'>
Tuborg ဘီယာ တူးပို့ နဲ့ မကြော်ငြာဖို့ မြို့မ တောင်းဆို
မြန်မာတို့ရဲ့နှစ်သစ်ကူး သင်္ကြန်ရောက်တိုင်း လူတိုင်းပါးစပ်ဖျား ရေးပန်း စား နေဆဲ ဖြစ်တဲ့ တူးပို့သီချင်း ခေါင်းစဉ်ကို ဒိန်းမတ်နိုင်ငံထုတ် Tuborg ဘီယာက မြန်မာ စာသား တူးပိုးနဲ့ မြူးစို့ဆိုပြီး ဘီယာပုလင်းတွေ သံဗူး တွေမှာ တံဆိပ် ရိုက်နှိပ် ဖြန့် ချီလို့ ဆိုပြီး တူးပို့ သီချင်းရဲ့ သခင်ဖြစ်တဲ့ မြို့မငြိမ်းရဲ့ မိသားစု တွေက ဒီစာသား ဖျက်မပေးရင် တရားစွဲမယ်လို့ ပြောပါတယ်။
မြန်မာတို့ရဲ့နှစ်သစ်ကူး သင်္ကြန်ရောက်တိုင်း လူတိုင်းပါးစပ်ဖျား ရေးပန်း စား နေဆဲ ဖြစ်တဲ့ တူးပို့သီချင်း ခေါင်းစဉ်ကို ဒိန်းမတ်နိုင်ငံထုတ် Tuborg ဘီယာက မြန်မာ စာသား တူးပိုးနဲ့ မြူးစို့ဆိုပြီး ဘီယာပုလင်းတွေ သံဗူး တွေမှာ တံဆိပ် ရိုက်နှိပ် ဖြန့် ချီလို့ ဆိုပြီး တူးပို့ သီချင်းရဲ့ သခင်ဖြစ်တဲ့ မြို့မငြိမ်းရဲ့ မိသားစု တွေက ဒီစာသား ဖျက်မပေးရင် တရားစွဲမယ်လို့ ပြောပါတယ်။
တူးပို့ ဆိုတဲ့ အဘိဓါန်မှာ မရှိဘဲ မြန်မာ အားလုံး ပါးစပ်ထဲမှာ ရှိနေတဲ့ စကားလုံးကို ဘီယာကုမ္ပဏီဖြစ်တဲ့ Tuborg က တူးပို့ ဘီယာဆိုပြီး မြန်မာပြည်ထဲမှာ ဖြန့်နေလို့ မြို့မငြိမ်းမိသားစုနဲ့ မြို့မအဖွဲ့သားတွေက သတင်းစာ ရှင်းလင်းပွဲ တရပ်လုပ်ပြီး ကန့်ကွက်လိုက်ပါတယ်။
သတင်းစာ ရှင်းလင်းပွဲမှာ ဆရာမြို့မငြိမ်းရဲ့သားဖြစ်သူ မြို့မဦးရွှန်းမြိုင်ကမြန်မာ တမျိုးသားလုံး အသိအမှတ် ပြုထားတဲ့ တူးပို့ သင်္ကြန် သီချင်းကို ဖျက်ဆီးခဲ့တာ ဖြစ်တယ်လို့ ဆိုပါတယ်။
ကုမ္ပဏီနဲ့ ဆရာမြို့မငြိမ်းရဲ့မိသားစုတွေ ၄ကြိမ် တွေ့ဆုံပြီးခဲ့ဖူး ပေမယ့် မိသားစု ဘက်က တူးပို့ ဆိုတဲ့ စကားလုံးကို မသုံးဖို့ အတိအလင်းပြောတဲ့ ကြားက ဈေးကွက် ပေါ် ရောက်လာလို့ ကန့်ကွက်ရတာဖြစ်တယ်လို့လည်း ဦးရွှန်းမြိုင်က ပြောပါတယ်။
မြို့မငြိမ်းရဲ့ မြေးလည်းဖြစ် ပန်းချီပေါ်ဦးသက်ရဲ့သားလည်းဖြစ်တဲ့ ကိုဇော်မျိုးဦးက ကုမ္ပဏီအနေနဲ့ တပတ်အတွင်း တူးပို့ ဆိုတဲ့ မြန်မာလိုရေးထားတဲ့ နာမည်ကို ဖျက်မပေးရင် နိုင်ငံတကာအဆင့်ထိ တရားစွဲဆိုဖို့ ပြင်ဆင်သွားမယ်လို့ ပြောပါတယ်။ ယဉ်ကျေးမှု ဆိုင်ရာ စကားလုံး တစ်ခု ကို မလျော်မကန် အသုံးမပြုဖို့ ခုခံ ကာကွယ်ရမှာ ဖြစ်တယ်လို့ တရားလွှတ်တော်ရှေ့နေကြီး ဦးသိန်းသန်းဦးက ပြောပါတယ်။
Tuborg ဘီယာဖြန့်ဝေတဲ့ Carlsberg ကုမ္ပဏီရဲ့ အရောင်း မန်နေဂျာ Mrs Birgitte Weeke ကတော့ ကုမ္ပဏီကြောင့် ဘယ်သူ့ကိုမှ ထိခိုက်နစ်နာစေတာမျိုး မရှိ စေချင်ဘဲ မြို့မငြိမ်း မိသားစုနဲ့ အမြန်ဆုံးဆက်သွယ်ပြီး ဒါကို ဘယ်လို အကောင်း ဆုံး အသင့်တော်ဆုံးနည်းတွေနဲ့ ဖြေရှင်းမလဲ ဆိုတာ ဆွေးနွေး ညှိနှိုင်း ဆောင်ရွက် သွားမယ်လို့ ပြောပါတယ်။
တရားစွဲတဲ့ အဆင့်ရောက်ပြီ ဆိုရင် အမှုနိုင်ဖို့ မနိုင်ဖို့ ဆိုတာထက် မြို့မရဲ့ ဂုဏ်သိက္ခာနဲ့ တူးပို့ဆိုတာ ဘီယာ မဟုတ်ဘူး ဆိုတာ အများပြည်သူသိဖို့ လုပ်ဆောင်တာသာဖြစ်တယ်လို့ မြို့မ အသိုင်းအဝိုင်းက ပြောနေကြပါတယ်။
</doc>
<doc docid='bbc_160921_brad_pitt_saddened' lang='bur' type='mono' source_url='http://www.bbc.co.uk/burmese/world/2016/09/160921_brad_pitt_saddened' term='MERS'>
အလွန် ဝမ်းနည်းရတယ်လို့ ဘရတ်ပစ် ပြော
ဟောလိဝုဒ် မင်းသမီး အိန်ဂျလီနာ ဂျိုလီက ကွာရှင်းခွင့် တောင်းခဲ့တဲ့ ကိစ္စနဲ့ ပတ်သက်ပြီး အရမ်း ဝမ်းနည်းရတယ်လို့ မင်းသား ဘရတ်ပစ်က ပြောပါတယ်။
ဟောလိဝုဒ် မင်းသမီး အိန်ဂျလီနာ ဂျိုလီက ကွာရှင်းခွင့် တောင်းခဲ့တဲ့ ကိစ္စနဲ့ ပတ်သက်ပြီး အရမ်း ဝမ်းနည်းရတယ်လို့ မင်းသား ဘရတ်ပစ်က ပြောပါတယ်။
ဂျိုလီ (၄၁ နှစ်) က စေ့စပ်လို့ မရတဲ့ ကွဲလွဲချက်တွေကြောင့် လို့ဆိုပြီး တနင်္လာနေ့က ဘရတ်ပစ် (၅၂ နှစ်) ကို ကွာရှင်းခွင့် တောင်းခဲ့တာပါ။
သူတို့ မိသားစု အကျိုးကို ကြည့်ပြီး အခုလို ဆုံးဖြတ်ခဲ့တာလို့ ဂျိုလီရဲ့ ရှေ့နေက ပြောပါတယ်။ ဂျိုလီက သူတို့ စုံတွဲမှာရှိတဲ့ ကလေး ၆ ယောက် အတွက် အုပ်ထိန်းခွင့်ကို တောင်းခံထားပါတယ်။
အခုလို ကွာရှင်းဖို့ ဖြစ်လာတဲ့ အကြောင်းတွေ အနက် ဘရတ်ပစ်မှာ ကလေးတွေကို အုပ်ထိန်းနိုင်စွမ်း မရှိတဲ့ အချက်ကို ဂျိုလီက စိတ်ပျက်တာကလည်း တစ်ကြောင်း ဖြစ်တယ်လို့ သတင်းစာ တစ်စောင်က ရေးပါတယ်။
ပရိသတ်တွေက သူတို့ အတွဲကို ဘရန်ဂျလီနာ Brangelina လို့ ချစ်စနိုး ခေါ်ကြတဲ့ ပစ်နဲ့ ဂျိုလီတို့ နှစ်ယောက်ဟာ ၂၀၀၄ ခုနှစ်က Mr & Mrs Smith ရုပ်ရှင် ရိုက်ကူးချိန်ကနေ စတွဲခဲ့ကြပြီးနောက် ၁၀ နှစ်အကြာ ၂၀၁၄ မှာ လက်ထပ် ခဲ့ကြတာပါ။
ဘရတ်ပစ် အတွက် ဒုတိယ အိမ်ထောင် ဖြစ်ပြီး ဂျိုလီ အတွက်တော့ တတိယ အိမ်ထောင်ပါ။ ဘရတ်ပစ်ရဲ့ ပထမ ဇနီးဟောင်းက မင်းသမီး ဂျန်နီဖာ အန်နစ္စတန် ဖြစ်ပြီး၊ ဂျိုလီ့ ပထမအိမ်ထောင်က ဂျွန်နီ လီ မီလာ Jonny Lee Miller နဲ့ ဖြစ်ပြီး ဒုတိယ အိမ်ထောင်က ဘီလီ ဘော့ဘ် သွန်တန် Billy Bob Thornton နဲ့ ဖြစ်ပါတယ်။
</doc>
<doc docid='bbc_140730_ebola_britain_threat' lang='bur' type='mono' source_url='http://www.bbc.co.uk/burmese/world/2014/07/140730_ebola_britain_threat' term='ebola'>
အီဘိုလာ ရောဂါ ဗြိတိန်ကို ခြိမ်းခြောက်နေဟု ဆို
အာဖရိက အနောက်ပိုင်း ဒေသမှာ ပျံ့နှံ့ ဖြစ်ပွားနေတဲ့ အီဘိုလာ Ebola ရောဂါဟာ ဗြိတိန် နိုင်ငံအတွက်လည်း ဆိုးဝါးတဲ့ အန္တရာယ်အဖြစ် ခြိမ်းခြောက် နေတယ်လို့ ဗြိတိန် အစိုးရက ယူဆကြောင်း ဗြိတိသျှ နိုင်ငံခြားရေး ဝန်ကြီး Philip Hammond က ပြောပါတယ်။
အာဖရိက အနောက်ပိုင်း ဒေသမှာ ပျံ့နှံ့ ဖြစ်ပွားနေတဲ့ အီဘိုလာ Ebola ရောဂါဟာ ဗြိတိန် နိုင်ငံအတွက်လည်း ဆိုးဝါးတဲ့ အန္တရာယ်အဖြစ် ခြိမ်းခြောက် နေတယ်လို့ ဗြိတိန် အစိုးရက ယူဆကြောင်း ဗြိတိသျှ နိုင်ငံခြားရေး ဝန်ကြီး Philip Hammond က ပြောပါတယ်။
ဒီ အရေးကိစ္စနဲ့ ပတ်သက်ပြီး ဗြိတိန် အစိုးရရဲ့ အရေးပေါ် ကော်မီတီနဲ့ ဆွေးနွေး ပြောဆိုခဲ့တယ်လို့ မစ္စတာ Hammond က ပြောပါတယ်။
ဥရောပ သမဂ္ဂကလည်း အီဘိုလာ ရောဂါ တိုက်ဖျက်ရေးမှာ ကူညီဖို့ ဒေါ်လာ ၂ ဒဿမ ၇ သန်း အပို ထပ်ပေးဖို့ကိုလည်း ခွဲဝေ သတ်မှတ်ထားပါတယ်။
ဟောင်ကောင်မှာလည်း အီဘိုလာ ရောဂါ ရှိနိုင်သူတွေ အတွက် သီးသန့် ကုသဆောင်တွေ ထားထားပြီး ဒီရောဂါ မပျံ့ပွားအောင် ဘယ်လို ဆောင်ရွက်ရမလဲ ဆိုတာ လူထုကို အကြံပေးချက် ထုတ်ပြန်ထားပါတယ်။
အီဘိုလာ ရောဂါ ပြန်လည် ကူးစက် ဖြစ်ပွားခဲ့တဲ့ ဖေဖော်ဝါရီ လကတည်းက စလို့ ဆီယာရာ လီယွန်း၊ လိုင်ဘေးရီးယား၊ ဂီနီနဲ့ နိုင်ဂျီးရီးယား နိုင်ငံတွေမှာ ဒီရောဂါကြောင့် သေဆုံးသူပေါင်း ၆၇၀ ကျော် ရှိသွားပြီ ဖြစ်ပါတယ်။
</doc>
<doc docid='bbc_140731_ebola_sierra_leone_emergency' lang='bur' type='mono' source_url='http://www.bbc.co.uk/burmese/world/2014/07/140731_ebola_sierra_leone_emergency' term='ebola'>
အရေးပေါ် အခြေအနေ ဆီယာရာ လီယွန်း ကြေညာ
ဆီယာရာ လီယွန်း Sierra Leone နိုင်ငံမှာ အသက်သေစေနိုင်တဲ့ အီဘိုလာ Ebola ဗိုင်းရပ် စ် ပျံ့နှံ့နေမှု အန္တရာယ်ကို ကိုင်တွယ် ဖြေရှင်းနိုင်ဖို့အတွက် အရေးပေါ် အခြေအနေကို ကြေညာလိုက်ပါတယ်။
ဆီယာရာ လီယွန်း Sierra Leone နိုင်ငံမှာ အသက်သေစေနိုင်တဲ့ အီဘိုလာ Ebola ဗိုင်းရပ် စ် ပျံ့နှံ့နေမှု အန္တရာယ်ကို ကိုင်တွယ် ဖြေရှင်းနိုင်ဖို့အတွက် အရေးပေါ် အခြေအနေကို ကြေညာလိုက်ပါတယ်။
ရောဂါ စတင် ဖြစ်ပွားရာ အဓိက နေရာတွေ အားလုံးကို ဘယ်သူမှ မဝင်ထွက်ရအောင် တားမြစ်မယ်လို့ သမ္မတ Ernest Bai Koroma က ပြောပါတယ်။
လိုင်ဘေးရီးယား နိုင်ငံမှာလည်း တင်းကျပ်တဲ့ အရေးပေါ် အစီအစဉ်တွေ ချမှတ် လုပ်ဆောင်နေပါတယ်။
အီသီယိုးပီးယား နိုင်ငံမှာတော့ အနောက် အာဖရိက ကနေ သူ့နိုင်ငံထဲ ဝင်ရောက်လာသူ အားလုံးကို ရောဂါ စစ်ဆေးမှုတွေ စတင် လုပ်ဆောင်နေပါတယ်။
အိမ်နီးချင်း ကင်ညာ နိုင်ငံမှာလည်း နယ်စပ်ဂိတ်တွေ အားလုံးမှာ ခရီးသွားတွေကို ကျန်းမာရေး စစ်ဆေးတဲ့ အစီအစဉ်တွေ အစိုးရက တိုးမြှင့် လုပ်ဆောင်နေပါတယ်။
အနောက်အာဖရိက ဒေသမှာ အီဘိုလာ ဗိုင်းရပ်စ်ကြောင့် သေဆုံးသူ ၆၇၀ ကျော်သွားပြီ ဖြစ်ပါတယ်။
</doc>
<doc docid='bbc_140404_ebola_mali' lang='bur' type='mono' source_url='http://www.bbc.co.uk/burmese/world/2014/04/140404_ebola_mali' term='ebola'>
အီဘိုလာ ရောဂါ မာလီနိုင်ငံကို ကူးပြီလား
အနောက် အာဖရိကမှာ အီဘိုလာ Ebola ရောဂါ တိုက်ဖျက်ရေး လုပ်ဆောင်နေကြတဲ့ ဆေးဘက်ဆိုင်ရာ အဖွဲ့တွေဟာ မာလီ နိုင်ငံကို ဒီရောဂါ ပျံ့နှံ့လာနေပြီလား ဆိုတာကို အတည်ပြုနိုင်ဖို့ ကြိုးစားနေကြပါတယ်။
အနောက် အာဖရိကမှာ အီဘိုလာ Ebola ရောဂါ တိုက်ဖျက်ရေး လုပ်ဆောင်နေကြတဲ့ ဆေးဘက်ဆိုင်ရာ အဖွဲ့တွေဟာ မာလီ နိုင်ငံကို ဒီရောဂါ ပျံ့နှံ့လာနေပြီလား ဆိုတာကို အတည်ပြုနိုင်ဖို့ ကြိုးစားနေကြပါတယ်။
မာလီနိုင်ငံမှာ ရောဂါ ကူးစက်ခံရတယ်လို့ သံသယ ရှိတဲ့ လူ ၃ ယောက်ဆီက နမူနာတွေကို ရယူပြီး အမေရိကန်ကို စစ်ဆေးဖို့ ပို့ထားသလို သူတို့ကိုလည်း သီးခြား ခွဲထုတ် ကုသနေပါတယ်။
အိမ်နီးချင်း ဂီနီယာ နိုင်ငံမှာ ဒီရောဂါနဲ့ လူ ၉၀ လောက် သေဆုံးခဲ့ပြီး လိုက်ဘေးရီးယား မှာလည်း ၆ ယောက် သေထားသလို ဆီယာလီယွန်နဲ့ ဂမ်ဘီယာ တို့မှာလည်း ရောဂါ လက္ခဏာတွေ တွေ့နေရတဲ့အတွက် စိုးရိမ်နေကြပါတယ်။
နယ်စည်းမခြား ဆရာဝန်များ အဖွဲ့က Sam Taylor ကတော့ ဒီရောဂါ ကူးစက်ခံရတဲ့ လူတွေရဲ့ ၉၀ ရာခိုင်နှုန်းဟာ ခုတိုင်းဆို အသက်ဆုံးရှုံးဖို့ သေချာတယ်လို့ ပြောပါတယ်။ အထူး ဂရုစိုက်နိုင်မှာသာ ဒီနှုန်းထားကို လျှော့ချနိုင်မယ်လို့ သူက ပြောပါတယ်။
</doc>
<doc docid='bbc_160114_who_ebola_west_africa' lang='bur' type='mono' source_url='http://www.bbc.com/burmese/world/2016/01/160114_who_ebola_west_africa' term='ebola'>
အနောက်အာဖရိကမှာ Ebola ကူးစက်မှု ကင်းစင်လို့ WHO ပြော
အနောက် အာဖရိက နိုင်ငံတွေမှာ ဖြစ်ပွား နေတဲ့ အီဘိုလာ ကူးစက်ရောဂါ ကင်းစင် ခဲ့ပြီ ဖြစ်ကြောင်း ကမ္ဘာ့ကျန်းမာရေး အဖွဲ့ကြီး WHO က ကြေညာလိုက်ပါတယ်။
အနောက် အာဖရိက နိုင်ငံတွေမှာ ဖြစ်ပွား နေတဲ့ အီဘိုလာ ကူးစက်ရောဂါ ကင်းစင် ခဲ့ပြီ ဖြစ်ကြောင်း ကမ္ဘာ့ကျန်းမာရေး အဖွဲ့ကြီး WHO က ကြေညာလိုက်ပါတယ်။
အီဘိုလာ ကူးစက်ရောဂါ ဖြစ်ပွားမှု နှုန်း အမြင့်မားဆုံး နိုင်ငံထဲက တစ်နိုင်ငံ ဖြစ်တဲ့ လိုက်ဘေးရီးယား နိုင်ငံမှာ လွန်ခဲ့တဲ့ တစ်လ အတွင်း မှာ အီဘိုလာ ရောဂါ ကူးစက်မှု ဆက်လက် ဖြစ်ပွားခဲ့ခြင်း မရှိဘူးလို့ WHO က ပြောကြား ပါတယ်။
နောက်ထပ် ရောဂါ ကူးစက်မှု မြင့်မားတဲ့ နိုင်ငံတွေ ဖြစ်တဲ့ ဆီရီယာလီယွန်နဲ့ ဂီနီ နိုင်ငံတွေမှာတော့ ပြီးခဲ့တဲ့ လက အီဘိုလာ ကင်းစင် ခဲ့ပြီ ဖြစ်ကြောင်း ကြေညာ ထားခဲ့ပါတယ်။
WHO အဖွဲ့ကြီးရဲ့ တာဝန် ရှိသူ တစ်ဦး ဖြစ်တဲ့ Rick Brennan က အီဘိုလာ ရောဂါ ကူးစက်မှု ထိန်းသိမ်းရေး အလုပ်တွေက မပြီးသေးဘဲ ရောဂါ ကူးစက်ခံခဲ့ရတဲ့ လူနာတွေကို ကုသ နေရဆဲ ဖြစ်တာကြောင့် ကူးစက်မှု ပြန်လည် ဖြစ်ပွား နိုင်တဲ့ အလားအလာတွေ ရှိနေဆဲ ဖြစ်တယ်လို့ ပြောကြား ခဲ့တာဖြစ်ပါတယ်။
အနောက် အာဖရိက နိုင်ငံတွေမှာ အီဘိုလာ ရောဂါ ဖြစ်ပွား မှုကြောင့် လူပေါင်း တစ်သောင်း တစ်ထောင်ကျော် သေဆုံး ခဲ့ရပါတယ်။
ရောဂါ ကူးစက် ခံထားရတဲ့ လူပေါင်း တစ်သောင်း ခုနှစ်ထောင် ကို ဆေးဝါး ကုသမှု ပေးနေဆဲ ဖြစ်ပြီး ထောင်နဲ့ချီတဲ့ မိဘမဲ့ ကလေး သူငယ်တွေကို ပြုစု စောင့်ရှောက်ရေး လုပ်ငန်းတွေ ဆောင်ရွက်ဖို့ ကျန်ရှိနေဆဲ ဖြစ်တယ်လို့ WHO အဖွဲ့ကြီးက ပြောကြားခဲ့ပါတယ်။
</doc>
