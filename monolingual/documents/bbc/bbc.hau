<doc id='bbc_labarai-51624137' type='mono' source_url='https://www.bbc.co.uk/hausa/labarai-51624137' term='COVID'>
An gano riga-kafin cutar coronavirus
Rahotanni sun bayyana cewa masana kimiyya a China sun kirkiro riga kafin cutar coronavirus kuma suna fatan fara gwadawa a kan mutane.
Rahotanni sun bayyana cewa masana kimiyya a China sun kirkiro riga kafin cutar coronavirus kuma suna fatan fara gwadawa a kan mutane.
Wata jaridar gwamnatin kasar mai suna Global Times ta ce wani farfesa a jami'ar Tianjin ya sha riga kafin sau hudu kuma ba ta yi masa wata illa ba, don haka ya yi imani cewa ana iya samar da riga kafin cikin gaggawa kuma da yawa.
Haka kuma, rahotanni sun bayyana cewa masu bincike a Amurka sun gano wani riga-kafin wanda ake gwada amfani da shi a halin yanzu.
Kwararru sun yi gargadin cewa babu tabbas kan tasirin da riga kafin zai yi har sai an yi cikakken gwaji kuma ana iya daukar watanni kafin a samar da shi a ko ina.
A baya dai, an gano cewa maganin zazzabin cizon sauro na Chloroquine phosphate wanda aka fi amfani da shi a nahiyar Afirka musamman a shekarun 1980 da 1990 yana warkar da cutar numfashi ta coronavirus.
Ma'aikatar kimiyya da fasaha ta kasar China ce ta bayyana hakan ranar Laraba.
Gidan talbijin na China Global Television Network ya ruwaito cewa daukacin masana a kasar sun amince a yi amfani da Chloroquine phosphate domin maganin cutar Covid-19 virus, wadda aka fi sani coronavirus.
Yawan mutanen da suka kamu da cutar a fadin duniya kawo yanzu ya wuce dubu tamanin, yayin da annobar ke kara bazuwa.
</doc>
<doc id='bbc_labarai-51963739' type='mono' source_url='https://www.bbc.co.uk/hausa/labarai-51963739' term='COVID'>
Karin mutum 4 sun kamu da coronavirus a Najeriya
Sabbin mutum hudu sun kamu da coronavirus a Lagos a cewar kwamishinan lafiya na jihar.
Sabbin mutum hudu sun kamu da coronavirus a Lagos a cewar kwamishinan lafiya na jihar.
Wannan adadin ya sa yawan masu dauke da cutar a Najeriya sun zama 12.
Kwamishinan lafiya na Legas Akin Abayomi ya bayyana wa 'yan jarida samun sabbin mutanen da ke dauke da cutar ne a sakatariyar jihar ranar Alhamis.
Ya ce an yi wa mutum 19 da ake zargi na dauke da cutar gwaji inda aka sanar da biyar da suka kamu a ranar Laraba.
Daga cikin mutanen akwai wadda ta koma Najeriya daga Faransa, da wani da bai yi tafiya ko ina ba amma aka gano yana dauke da cutar.
Sai kuma wani dan Najeriya da ya koma kasar daga Jamus ranar 13 ga watan Maris.
Kwamishinan ya ce a yanzu ana bin sawun mutum 1,300 da suka yi mu'amala da masu dauke da cutar Covid-19.
</doc>
<doc id='bbc_wasanni-51828293' type='mono' source_url='https://www.bbc.co.uk/hausa/wasanni-51828293' term='COVID'>
Wasannin Zakarun Turai da coronavirus ta shafa
Roma ta ce ba za ta je Sevilla buga wasan Europa ba wanda, aka tsara zai gudana ranar Alhamis saboda ba a bai wa jirginsu damar sauka a Sifaniya ba.
Roma ta ce ba za ta je Sevilla buga wasan Europa ba wanda, aka tsara zai gudana ranar Alhamis saboda ba a bai wa jirginsu damar sauka a Sifaniya ba.
Tuni aka yanke hukuncin buga wasa zagayen 'yan 16 na gasar ta Europa ba tare da 'yan kallo ba saboda tsoron cutar yaduwar cutar Covid-19.
A ranar Talata, Atalanta ta kasar Italiya ta buga wasan Champions League da Valencia ba tare da 'yan kallo ba kamar yadda aka tsara.
A ranar Talatar dai hukumomin Sifaniya suka hana duk wani jirgi shiga kasar daga Italiya, amma Uefa ta roki a kyale jirgin Roma.
Sai dai a ranar Laraba gwamnatin Sifaniya ta ki amincewa da wannan roko.
A gefe daya kuma, Getefe ta ce ba za ta je Italiya ba a ranar Alhamis domin buga wasanta na Europa da Inter Milan.
A Faransa an dage wasan karshe na French League Cup tsakanin Paris St-Germain da Lyon, wanda tun da farko aka tsara yi ranar 4 ga watan Afirilu, an daga shi saboda tsoron coronavirus.
</doc>
<doc id='bbc_51730206' type='mono' source_url='https://www.bbc.co.uk/hausa/51730206' term='COVID'>
Coronavirus: Hukumar NCDC ta karyata killace shugabanta
Hukumar hana yaduwar cututtuka ta Najeriya NCDC ta karyata wani rahoto da ke cewa an killace shugabanta Dakta Chikwe Ihekweazu kan cutar Coronavirus.
Hukumar hana yaduwar cututtuka ta Najeriya NCDC ta karyata wani rahoto da ke cewa an killace shugabanta Dakta Chikwe Ihekweazu kan cutar Coronavirus.
A wata sanarwa da hukumar ta wallafa a shafinta na intanet ta bayyana cewa tsakanin 16 zuwa 24 ga watan Fabrairun 2020, Hukumar Lafiya Ta Duniya WHO ta tura wata tawaga ta musamman zuwa China.
Tawagar na dauke kwararru 25 ciki kuwa har da Darakta Janar na hukumar hana yaduwar cututtuka ta Najeriya wato NCDC.
Tawagar ta tattauna da kwararru a fannin lafiya a China domin su fahimci matakan da Chinar ke dauka na shawo kan cutar COVID-19.
Hukumar ta bayyana cewa ko bayan da daraktan ya dawo daga tafiya, sai da aka yi masa gwaji aka tabbatar ba shi dauke da cutar ta COVID-19.
Cutar coronavirus ta addabi wasu kasashe a duniya inda a makon da ya gabata ne aka samu bullarta a Najeriya.
Sai dai a wannan makon, kafafen watsa labaran Najeriya sun ambato tsohon shugaban hukumar zaben kasar, Farfesa Maurice Iwu yana ikirarin samo maganin cutar ta coronavirus.
Amma Dakta Chikwe Ihekweazu ya yi watsi da ikirarin tsohon shugaban inda ya bayyana cewa babu yadda za a yi a gano maganin cutar da ba ta dade da bulla ba a duniya.
</doc>
<doc id='bbc_labarai-51681213' type='mono' source_url='https://www.bbc.co.uk/hausa/labarai-51681213' term='COVID'>
Coronavirus: Mece ce ita da kuma asalinta?
Annobar coronavirus ta kashe dubban mutane a fadin duniya, tun bayan bullar bakuwar cutar mai shafar numfashi a watan Disamban da ya gabata a kasar China.
Annobar coronavirus ta kashe dubban mutane a fadin duniya, tun bayan bullar bakuwar cutar mai shafar numfashi a watan Disamban da ya gabata a kasar China.
Bakuwar cutar wadda aka fi sani da coronavirus ta yadu zuwa kasashe fiye da 150, abin da ya sa hukumomi daukar matakan hana yaduwarta da suka hada da killace garuruwan da aka samu bullarta, da makarantu da cibiyoyin kasuwanci da tarukan da kuma hana shigowar baki daga wuraren da aka samu bullar cutar.
Hukumar Lafiya ta Duniya WHO na ambatar bakuwar cutar da suna COVID-19.
Wani kwararre a fannin lafiya kuma tsohon ma'aikacin Hukumar Lafiya ta Duniya Nasir Sani Gwarzo, ya yi wa BBC bayani game da asalin cutar da yanayinta da yadda take yaduwa da kuma matakan kariya.
A bayaninsa game da asalin cutar, da dalilin da ya sa ake kiranta coronavirus, wanda ya ce ba shi ba ne asalin sunanta ba ya ce:
"Shi coronavirus ba shi ne asalin sunan kwayar cutar ba, suna ne na danginta. Cutukan virus na da dangi biyu: masu sanda daya da masu sanda biyu.
"Masu sanda dayan (RNA) kuma sun kasu kusan kashi 17, to a cikin danginsu akwai dangin corona (coroavaride), shi ya sa ake kiran ta sabuwar kwayar cutar corona (Novel Coronavirus).
Masanin ya ce dalilin da ya sa ba a ayyana wa bakuwar cutar suna ba shi ne saboda ba a taba samun irin ta ba tarihi, sai wannan karon.
Alamun cutar na kamanceceniya da na mura mai tsanani domin a cewarsa, "Tana sa tari da ciwon kai da zubar majina da ciwon makogoro da sauransu."
Sai dai ya yi karin haske game da bambancin ta da mura inda ya bayyana wa BBC yadda cutar ta bambanta da mura.
"Ta fi mura tsanani tun da tana haddasa zazzabi mai tsananin gaske kuma tana iya yin kisa."
Ya ce a cikin kowane mutum 200 da suka kamu da ita, za ta iya kashe mutum daya ko kasa da haka.
"Wannan shi ya sa ake damuwa a kanta, in ji shi."
Cuta ce mai saurin yaduwa fiye da yadda ake zato, in ji shi. "Ana ganin idan mutum daya ya kamu, a cikin yini guda zai iya shafa wa mutum uku zuwa tara.
"Sannan a cikin kwana shida adadin zai iya ninkawa wajen hawa tara a cikin kankanin lokaci.''
Ya kara da cewa, "Misali idan mutum yana cikin taro, sai ya yi atishawa ko ya yi kaki ya tofar ko kuma ya face majina da hannunsa to zai iya shasshafa wa mutane a hannayensu."
Game da matakan kariya daga cutar, masanin lafiyar ya ce kula da matakan tsafta za su taimaka kwarai, duk da yake cutar bakuwa ce ba a gano kanta ba ko samo riga-kafinta.
Ya shawarci wadanda suke mura su daina shiga cikin taron jama'a ko kuma a ba su hutu har su samu sauki.
Sannan a bar tagogi a bude yadda iska za ta rika wucewa, musamman idan mai muran ba shi kadai ba ne a gidan.
Sauran shawarwarin da ya bayar su ne "kar a yi kaki da majina ko a sa majina a hannu a gaggaisa da mutane.
Sannan a rika yawan wanke hannu ko goga man tsaftace hannu (hand sanitizer). A guji yawan taba abubuwa a wurare, a yi kaffa-kaffa da hannu.
"Domin duk wanda yake yawan masabaha da mutane ko taba masu mura, nan da nan zai iya shafa wa fuskarsa kuma ya dauka.''
</doc>
<doc id='bbc_labarai-51930835' type='mono' source_url='https://www.bbc.co.uk/hausa/labarai-51930835' term='COVID'>
Coronavirus: Yadda garkuwar jiki ke yakar cutar
Masana kimiyya a Australia sun ce sun gano yadda garkuwar jiki take yakar kwayar cutar Covid-19.
Masana kimiyya a Australia sun ce sun gano yadda garkuwar jiki take yakar kwayar cutar Covid-19.
Sakamakon bincikensu da suka wallafa a mujallar kimiyya ta Nature Medicine ranar Talata, ya nuna mutane na murmurewa daga coronavirus kamar yadda suke warwarewa daga mura.
Masanan sun ce sun gano kwayar halittar da ke zame wa mutum garkuwar jiki kuma hakan zai taimaka wajen samar da riga-kafin cutar coronavirus.
A fadin duniya, hukumomi sun tabbatar cewa fiye da mutum 160,000 suka harbu da coronavirus kuma kusan mutum 6,500 sun mutu.
"Wannan bincike yana da muhimmanci saboda shi ne karon farko da za mu fahimci yadda garkuwar jikinmu take yakar coronavirus," a cewar daya daga cikin masanan da suka yi binciken, Farfesa Katherine Kedzierska.
Masana sun jinjina wa Cibiyar Bincike kan cututtuka masu yaduwa ta Melbourne's Peter Doherty Institute for Infection and Immunity, inda wani masani ya ce hakan "gagarumin ci gaba" ne.
Me aka gano?
Mutane da dama sun samu sauki daga Covid-19, abin da ke nufin garkuwar jiki za ta iya yakar cutar.
Amma a karon farko, masana kimyya sun gano kwayoyin halitta hudu na garkuwar jiki da ka iya yakar Covid-19.
Sun gano su ne ta hanyar sanya ido sosai kan wata mai fama da cutar, ko da yake bata ci karfinta ba amma dai a baya bata yi fama da matsalolin rashin lafiya ba.
Matar mai shekara 47 'yar asalin birnin Wuhan da ke China, ta je wani asibiti a Australia. Ta samu sauki bayan kwana 14.
Farfesa Kedzierska ta shaida wa BBC tawagarta ta yi bincike kan "dukkan rawar da garkuwar jikin za ta taka" wajen kare mai fama da cutar.
Kwana uku kafin matar ta soma murmurewa, an gano wasu kwayoyin halitta a cikin jininta. Kazalika an gano irin wadannan kwayoyin a jinin masu fama da mura a daidai wannan lokaci, a cewa Farfesa Kedzierska.
Ta gaya wa BBC cewa "Mun yi matukar farin ciki game da sakamakon - ganin cewa za mu iya gano kwayoyin halitta masu yin garkuwa a jikin mutumin da ke fama da cutar tun ma kafin mu samu ci gaba a fannin lafiya."
Masana fiye da sha biyu ne suka yi aiki babu dare babu rana tsawo mako hudu domin gudanar da wannan bincke, in ji ta.
Tayaya hakan zai taimaka?
Gano yadda kwayoyin halitta masu garkuwa ke fitowa ka iya taimakawa "wajen gano yadda cutar ke yaduwa", a cewar Farfesa Bruce Thompson, shugaban tsangayar kimiyya a Jami'ar  Fasaha ta Swinburne.
"Idan ka san lokacin da kwayoyin halittar ke mayar da martani ga cuta za ka yi hasashen a matakin da kake wurin warkewa daga cutar," in ji Farfesa Thompson a hirarsa da BBC.
Ministan Lafiya na Australia Greg Hunt ya ce binciken zai taimaka wurin "hanzarta" samar da riga-kafin coronavirus da kuma irin magungunan da za a bai wa mai fama da ita.
Farfesa Kedzierska ta ce matakin da za su dauka nan gaba shi ne na koarin gano dalilan da suke sanya wa kwayoyin da ke garkuwar ba sa aiki sosai idan cutar ta yi tsanani.
"Yana da matukar muhimmaci yanzu mu fahimci abin da aka rasa ko kuma bambancin da aka samu kan mutanen da suka mutu sakamakon kamuwa da cutar ko kuma wadanda suke tsananin fama da cuta - ta yadda za mu kare su," in ji ta.
</doc>
<doc id='bbc_labarai-51753544' type='mono' source_url='https://www.bbc.co.uk/hausa/labarai-51753544' term='COVID'>
Coronavirus ta sauya yadda Musulmi ke ibada
Cutar Covid-19 wadda aka fi sani da Coronavirus ta tilasta wasu daga cikin manyan addinan duniya sauya yadda suke gabatar da ibadunsu a sassa daban-daban.
Cutar Covid-19 wadda aka fi sani da Coronavirus ta tilasta wasu daga cikin manyan addinan duniya sauya yadda suke gabatar da ibadunsu a sassa daban-daban.
Musulmi da Kiristoci a kasashen duniya kamar Saudiyya da Iran da Birtaniya da Falasdin da Pakistan da Tajikistan da Singapore da Ghana duk sun samu gargadin kaurace wa wuraren ibada saboda dakile yaduwar cutar a tsakanin al'umma.
Kasashen duniya da dama  sun shawarci al'ummarsu kan yadda ya kamata su rika mua'amala da juna, kamar gaisuwa da cin abinci da sauransu.
Saudiyya ta sanar da dakatar da mazauna kasar daga yin aikin Umarah na wucin gadi a kokarin kasar na hana yaduwar Coronavirus.
Umarah dai bangare ne na babbar ibadar da Musulmi ke yi a kasar Saudiyya, wadda za a iya kammalawa a cikin 'yan sa'o'i, ba kamar aikin Hajji ba da ke daukar kwanaki.
Mai magana da yawun Ma'aikatar Harkokin Cikin Gidan ya danganta daukar matakin da kaguwar gwamnatin Saudiyyan na goyon bayan kokarin da duniya ke yi, musamman ma manyan hukumomi irin Hukumar Lafiya Ta Duniya WHO, na hana yaduwar cutar.
A watan da ya gabata ne Saudiyya ta haramta wa 'yan kasar waje zuwa birnin Makkah da Dakin Ka'aba sannan ta hana kai ziyara kabarin Annabi Muhammad SAW.
Ana sa ran yin aikin Hajji na bana a tsakanin watan Yuli zuwa Agusta, amma har yanzu mahukunta ba su ce komai ba game da batun.
Zuwa yanzu mutum biyu ne suka kamu da cutar a Saudiyya.
Za a rufe cocin Nativity da ke garin Bethlehem - garin da Kiristoci suka yi amannar an haifi Yesu Almasihu - a wani bangare na dakile yaduwar cutar.
Hakan ya biyo bayan wasu mutum hudu da ake zargi sun kamu da cutar.
Tuni gwamnatin Falasdinawa ta bayar da umarnin rufe duka coci-coci da masallatai da ma dakunan otal "domin hana baki 'yan kasar waje shiga garin Bethlehem".
Garin da ke cikin Falasdin a yankin West Bank wanda kuma Isra'ila ta mamaaye, ya dogara ne kacokam kan 'yan yawon bude ido don samun kudin shiga.
Kasar Iran ma tana ta fama da cutar, inda masu dauke da ita ke ci gaba da karuwa.
Ba a gudanar da sallar Juma'a ba a dukkanin manyan garuruwan kasar.
Shugaban kasar Hassan Rouhani ya fada wa majalisar ministocinsa cewa "wannan cuta ta zama ruwan dare".
Ya kara da cewa: "Ta kama kusan dukkanin sassan kasarmu sannan kuma ta karade duniya baki daya. Dole ne mu yi iyakar bakin kokarinmu da aiki tare domin kawo karshenta."
Zuwa yammacin ranar Laraba, mutum 2,922 ne suka kamu sannan 92 suka mutu a kasar ta Iran.
Cocin Katolika ta yi gargadi game da taron bai wa mabiya ket mai tsarki wato Communion da kuma watsa ruwa mai tsarki a coci-coci saboda tsoron Coronavirus.
Kungiyar Bishops' Conference of England and Wales (CBEW), mai kula da ayyukan cocin Katolika a Birtaniya, ta bayyana yadda ya kamata a rika yin taruka domin dakile yaduwar cutar.
A watan da ya gabata CBEW ta shawarci 'yan Katolika da suka ji alamun mura da su kaurace wa karbar ket mai tsarkin a kan harshensu ko kuma daga kofin Chalice.
Kasar Tajikistan wadda ba ta samu bullar Coronavirus ba, ta dakatar da sallar Juma'a.
Kasar da ke da yawan mutane miliyan tara wadda kuma Musulmi ke da rinjaye, ta kulle iyakokinta ga makwabtanta - China da Afghanistan - sannan ta hana 'yan kasashen Koriya ta Kudu da Iran da Italiya shiga kasar.
Kazalika ta haramta bukukuwan murnar sabuwar shekara na Persian New Year, wadanda ake gudanarwa daga 21 ga watan Maris zuwa 25.
Minista a Singapore ya shawarci Musulmi da amfani da daddumarsu, su daina musabaha
Jaridar The Straits Times ta ruwaito Minista mai kula da harkokin addini a kasar Singapore, Masagos Zulkifli yana shawartar Musulmi da su je masallatai da abin sallarsu daga gida sannan kuma su guji yin musabaha da juna.
"A irin wannan yanayi, ba za mu rika musabaha da juna ba, amma idan kun yi to ku wanke hannayenku sannan ku tabbata ba ku taba fuskarku ba," in ji ministan.
Yayin da tantance yanayin zafin jikin mutane zai yi wuyar gaske a masallatai saboda yawan masallata, Masagos ya ce duk Musulmin da ya ji alamun rashin lafiya ya zauna a gida.
Akwai wadanda suka kamu da Coronavirus fiye da 100 a Singapore, amma mafi yawan wadanda suka kamu sun warke.
Daya daga manyan kungiyoyin Musulmi a Birtaniya mai suna Muslim Council of Britain (MCB) ta yi kira ga masallatai da cibiyoyin Musulunci da su "tsare tarukansu" ta hanyar bin shawarwarin gwamnati kan Coronavirus.
MCB ta rubuta a shafinta na intanet cewa akasarin wadannan shawarwari sun dace da koyarwar Annabi Muhammad(SAW).
Ta ce: "Abu Malik Al-Ash`ari ya ruwaito cewa Annabi ya ce: 'Tsafta rabin imani ce.'"
Ta shawarci masallatai da makarantu da su karfafa wa jama'a gwiwar yawan wanke hannu sannan kuma su tanaadi isasshen sabulu musamman a kusa da wuraren alwala.
Mutanen da suka kamu da cutar a Birtaniya sun kai 116.
</doc>
<doc id='bbc_labarai-51916161' type='mono' source_url='https://www.bbc.co.uk/hausa/labarai-51916161' term='COVID'>
Biloniya dan China zai tallafa wa Afirka kan Coronavirus
Wani hamshakin mai arziki dan kasar China kuma mamallakin Gidauniyar Jack Ma, ya sanar da bai wa nahiyar Afirka tallafi na kayayyakin da ake amfani da su a asibiti kan cutar Covid-19 har 20,000 ga kowace kasa.
Wani hamshakin mai arziki dan kasar China kuma mamallakin Gidauniyar Jack Ma, ya sanar da bai wa nahiyar Afirka tallafi na kayayyakin da ake amfani da su a asibiti kan cutar Covid-19 har 20,000 ga kowace kasa.
Gidauniyar ta sanar da hakan ne a shafinta na Twitter a ranar Litinin, a yayin da kasashen duniya da dama ke ci gaba da fafutukar hana yaduwar cutar.
A sanarwar gidauniyar, ta ce Afirka za ta iya kare kanta daga coronavirus idan ta dauki mataki.
Kayayyakin sun hada da takunkumin rufe fuska 100,000 da rigunan da ma'aikatan lafiya ke sa wa don kare kansu da sauran kayan da ake amfani da su wajen kula da masu cutar.
Sanarwar ta ce: "Ba za mu iya kawar da kanmu daga hadarin da Afirka ke fuskanta ba, mu dauka cewa wannan nahiya mai mutum biliyan 1.3 za ta tsira a wannan iftila'i ba.
"Duniya ba za ta zuba ido ta ga mummunan abin da zai iya faruwa a Afirka ba kan wannan annoba ta Covid-19.
"Za mu iya daukar matakan kariya yanzu mu kuma shirya kafin lokacin faruwar wani abu, saboda Afirka za ta iya amfana da koyon darussa daga wasu kasashen da bala'in ya shafa."
Kazalika Gidauniyar ta Jack Ma ta ce nan ba da dadewa ba za ta fara aiki da cibiyoyin lafiya a Afirka don ba su horo ta intanet, na yadda ake kula da masu jinyar cutar Covid-19.
A jumlace Afirka za ta samu kayayyakin har miliyan 1.1 da suka kunshi takunkumin fuska miliyan shida da rigunan da ma'aikatan lafiya ke sa wa don kare kansu 60,000 da gilashin rufe fuska, kuma za a kai kayan birnin Addis Ababa na kasar Habasha ne.
Firai Ministan Habasha Abiy Ahmed Ali ne zai jagoranci rarraba kayayyakin tare da aike wa sauran kasashen.
A karshe sanarwar ta ce, wannan annoba tana kara yaduwa kuma tana wuce duk yadda aka tsammace ta.
Cutar coronavirus dai na ci gaba da yaduwa a kasashen dubiya daban-daban, sai dai har yanzu ba ta yi barna sosai a Afirka ba kamar sauran nahiyoyi.
</doc>
<doc id='bbc_labarai-51738684' type='mono' source_url='https://www.bbc.co.uk/hausa/labarai-51738684' term='COVID'>
Tedros Adhanom Ghebreyesus: Mutumin da ke jagorantar yaki da cutar coronavirus
Wane kalubale ne ga mutum ya kasance jagoran hukumar lafiya ta duniya a lokacin da ake fama da matsalar cutar 'Coronavirus'?
Wane kalubale ne ga mutum ya kasance jagoran hukumar lafiya ta duniya a lokacin da ake fama da matsalar cutar 'Coronavirus'?
Duk fadin duniya an dogara ne da abin da za ka ambata, wato jawabi ga taron manema labarai a hedikwatar hukumar da ke Geneva don yin cikakken bayani kan ci gaba da karuwar yawan mutanen da ke dada kamuwa da cutar a inda ake samun karuwar kasashen duniya da cutar ke kara bulla.
Wannan batun dan kasar Habashar nan kenan, Tedros Adhanom Ghebreyesus, dan Afirka na farko wanda ke shugabantar WHO, wanda ya kama aiki shekaru biyu da rabi da suka gabata.
Ya yi alkawarin aiwatar da sauye-sauye a hukumar, ya kuma shawo kan matsalar cututtukan da kan kashe miliyoyin mutane a duk shekara, irin su zazzabin cizon, cutar namoniya da kan kama yara kanana, da kwayoyin HIV mai karya garkuwar jiki.
Sai dai kuma yayin da WHO ke aiki tukuru kan yaki da wadannan cututtuka, mafi rinjayen zamanin shugabancin na Dokta Tedros da farko ya gamu ne da matsalar bullar Ebola a Jamhuriyyar Dimokuradiyyar Congo, a yanzu kuma ga cutar Covid-19.
Dukkan wadannan cututtuka biyu kuwa an ayyana su a matsayin wata matsalar lafiyar jama'ar da ke bukatar taimakon gaggawa, da kasashen duniya ke bayyana damuwa cikin gaggawa a kai.
'Mai kwarjini da saukin kai'
Wannan na nufin kenan suna bukatar sa ido a duk tsawon sa'o'i 24, tura ma'aikatan kiwon lafiya da kayan aiki da magunguna, da kuma tattaunawar yau da kullum da kasashen da abin ya shafa.
Da kuma tabbacin hakika na samar da sahihan bayanai ga kasashen duniya da suka kagauta su sami da ke matukar bukatar amsa.
''Mai kwarjini'' da ''saukin kai'' su ne kalmomin da wadanda suka san shi suke amfani da su wajen kwatanta wannan mutum mai shekara 55.
A wajen taronsa na farko na manema labarai a matsayinsa na babban daraktan WHO, ya rudar da 'yan jaridar da ke aiki a Geneva da yanayin halayyarsa.
Ya yi murmushi, ya zauna a tsanake, ya tattauna da murya mai sauki, har ma da kyar ake iya jin abin da yake fada sosai.
Wannan wani babban sauyi ne daga halayyar wadda ya gada mai tsare-gida, Margret Chan. Amma kuma a cikin irin wannan halayya ta saukin kai, akwai jajircewa.
Kafin ya zama shugaban WHO, ya sami daukaka a matakai daban-daban na gwamnatin kasar Habasha, har ya zama ministan lafiya, daga nan kuma ya zama ministan harkokin waje.
Da ya kasance nai dararewa, da bai kai matsayin da ya kai yanzu ba.
Kaninsa ya mutu a sakamakon cutar da ake zargin kyanda ce
An haifi Dokta Tredros a shekarar 1965 a garin Asmara, wanda ya zama babban birnin Eritrea bayan ta sami 'yanci daga kasar Habasa a shekarar 1991, ya kuma girma a yankin Tigray na arewacin Habashar.
Wani abu da ya taimaka wajen gina halayyarsa, a yanzu kuma ya zama abin karfafa gwiwa, shi ne mutuwar kanensa, yana dan kimanin shekara hudu da haihuwa a lokacin, kamar yadda ya shaida wa mujallar Time ta watan Nuwamba.
Daga baya kuma a matsayinsa na dalibi, Dokta Tedros ya yi zargin mai yiwuwa cutar kyanda ce ta halaka dan uwan nasa.
''Ban yarda da hakan ba, har yanzu kuma ban amince da hakan ba'', an ruwaito shi yana cewa, rashin adalci ne yaro ya mutu a sanadin cutar da za a iya magancewa, saboda kawai an haife shi a wani wuri da bai kamata .
''Dukkan hanyoyi sun nufi alkiblar samar da matakan kiwon lafiya ga kowa da kowa. Ba zan huta ba, har sai mun cim ma wannan manufa,'' ya kuma bayyana shaida wa babban taron WHO jim kadan kafin zaben sa a matsayin shugaban hukumar.
Dokta Tedros ya zama daya daga cikin 'yan kungiyar fafutukar kwatar 'yancin al'ummar yankin Tigray, wato ''Tigray People's Liberation Front'', wadda ke kan gaba wajen hambarar da mai mulkin kama karyar nan mai ra'ayin Makisanci, Mengistu Haile Mariam a shekarar 1991.
A matsayinsa na minista daga shekara ta 2005, ana gani ya fi saukin kusanta, da haba-haba fiye da wasu daga wasu abokan gwagwarmayarsa a kungiyar Tigray People's Liberation Front (TPLF).
An yaba masa kan sauyin da ya yi a bangaren kiwon lafiya a Habasha, wadda ke da yawa jama'a mafi girma a nahiyar Afirka, bayan Najeriya.
Amma yayin da yake kan aiki, ma'aikatarsa ta yi fice wajen karya wa 'yan jarida kwarin gwiwar bayar da labaran bullar cutar kwalara a kasar.
A lokacin da ya jagoranci wani gangamin hukumar lafiya ta duniya, wanda ya yi gagarumin tasiri, a karshe kuma ya sami nasara, magoya bayan Dokta Tedros sun yi watsi da zarge-zargen da ake yi cewa, ya yi rufa-rufa a lokutan barkewar cutar kwalara.
Yana da sanayya cewa, samun nasarar hukumar lafiya ta duniya wajen shawo kan matsalolin lafiya na duniya ta danganta ne ga hadin kan kasashe 194 da ke cikin kungiyar.
A lokacin matsalar da ake fama da ita a halin yanzu ta barkewar cutar Ebola a jamhuriyyar Dimokuradiyyar Congo, ziyarci kasar har sau uku, ba wai don kawai ya ga halin da ake ciki kadai ba, har don ya zanta da shugabannin gwamnati.
Daga nan ya yi saurin ziyartar kasar Sin yayin da aka sami labarin barkewar cutar coronavirus.
''Salon da ya bi na lallashin kasar Sin ta bi hanyar fayyace gaskiya, da samun hadin kan kasashen duniya, maimakon a yi ta sukar gwamnanti'', a cewar Lawrence Gostin, wani farfesa a fannin dokokin kiwon lafiya da ke Jami'ar Georgetown.
Wasu masu lura da harkokin WHO sun soki irin wanka da ruwan yabon da ake ta yi wa kasar Sin game da matakan kare cutar daga yaduwa.
Bayan ya ziyarci kasar ta Sin, Dokta Tedros y ace kasar ta shirya ''wani sabon daidaitaccen tsari na shawo kan barkewar cutar''.
Bayan 'yan kwanaki kadan kuma, ya shaida wa taron shugabannin kasashen duniya a Munich, cewa matakan da kasar Sin ta dauka sun ''sama wa kasashen duniya lokacin daukar matakan kandagarki''.
Wadannan bayanai suna fitowa ne kuwa, duk da rashin jin dadin kamun da kasar ta Sin din ta yi wa ma'aikatan lafiyar da suka fara kwarmata batun barkewar cutar.
Akwai kuma sukar da ake yi cewa, Dokta Tedros ya yi jinkiri ainun kafin ya bayar da sanarwar matakin gaggawa kan damuwar kasashen duniya game da kiwon lafiyar al'umma.
''Ina daya daga cikin wadanda suka fara ce masa ya bayar da sanarwar matakin gaggawar, a cewar Farfesa Gostin.
''Ko da na ambata hakan, dan jinkiri kadan aka samu, kuma ba na jin lokacin da aka yi sanarwar yana da wata illa ga tsarin da aka yi kan Covid-19."
''Sai dai kuma na dan damu, cewa wanka da ruwan yabo da ya yi wa kasar Sin, nan gaba zai iya rage kimar WHO, a matsayinta na wata hukumar kimiyya da aka amince da ita, wadda a ko yaushe a shirye take wajen fadar gaskiya ga masu mulki''.
Don haka, yayin da Dokta Tedros zai iya kasancewa da manufar siyasa, kokarin da aka yi ta fuskar siyasa ana ganin zai kare ne wajen sake tabbatar da mulkin kama karya, da gwamnatocin da ba sa kwatanta gaskiya, a kokarin jawo su domin su yi aiki tare da WHO, don shawo kan matsalar cututtukan da ke barazana ga lafiyar jama'ar duniya.
Idan ana maganar yadda gwamnatocin kasashen yamma da ke bin tsarin dimokradiya  suke fahimtar wancan kokari, to mai yiwuwa dabarunsaba za su kasance kwarara matuka ba.
Ba da dadewa ba, bayan ya kama aiki, ya ba da shawara cewa, Robert Mugabe, shugaban kasar Zimbbwe a lokacin, ya zama jakadan WHO na nuna kauna.
Yana nuni cewa ya yi kokari wajen ganin Zimbabwe ta zama wata kasa ta mayar da ayyukan kiwon lafiyar al'umma da daukaka batun lafiya su zama kan gaba a manufofin siyasar kasar''.
Sai bayan da aka kwashe kwanaki ana nuna rashin amincewa, ba kawai daga gwamnatoci ba, amma daga kungiyoyin kare hakkin bil'Adama, wadanda suka yi tsokaci game da irin yadda gwamnatin Mugabe ta jefa mutanen kasar cikin wahala, sannan Dokta Tredos ya janye shawararsa.
Karancin samar da kudi ga WHO
A yanzu, yayin da ake fama da barkewar wata sabuwar kwayar cuta a kasashen duniya, ana tababar da shawarwarinsa kuma.
Wasu sun bukaci ya ayyana cutar a matsayin annoba, wasu kuwa, ciki har da manyan jami'an WHO, sun nuna cewa, hakan magana ce kawai ta fatar baki, kuma ayyanawar ba za ta sauya dabarar WHO wajen shawo kan matsalar cutar ba.
Akwai kuma manazarta kwayoyin cuta da masu nazarin yaduwar cututtuka da shawo kansu, wadanda wasu daga cikinsu sun ce, shawarar da WHO ta ba kasashen da ke cikin kungiyar, cewa su yi amfani da kwararan matakai masu kaushi don magance cutar, wata shawara ce mai rauni.
Yayin da wasu ke ganin WHO ta yi zarbabi a martaninta.
Mun taba fuskantar irin wannan matsala a baya.
An soki Dokta Chan kana bin da ake hangen ta yi zarbabi a matakinta game da barkewar cutar murar aladu a shekara ta 2010, inda ta ayyana cutar a matsayin annoba, kuma ta ba kasashe shawarar su kashe miliyoyin kudi kan magunguna, abin da a karshe mafi yawa ba su yi ba.
Kana sai aka kuma ga ta yi matukar jan kafa wajen daukar mataki kan masifar nan ta cutar Ebola da ta barke a yankin yammacin Afirka, wadda ta lakume rauyka mutane dubu goma sha daya.
''Tir idan ka yi, tir idan ba ka yi ba'', wadannan kalaman ne za ka yawaita jin ana ambatawa a hedikwatar WHO.
Farfesa Gostin ya yi amanna cewa, Dokta Tedros ya zama wata alama ta shugabanci a lokacin matsalar cutar 'coronavirus'.
Amma kuma, ya yi gargadi cewa har yanzu muhimman matsalolin rauni da hukumar lafiya ta duniya suna nan, ciki kuwa har da karancin samun kudi.
Ba za a iya tantance nasarar Dokta Tedros, da ma hukumar lafiya ta duniya baki daya, game da magance cutar 'coronavirus' ba, har sai an kai ga karshen matsalar.
A yanzu kam, zai ci gaba ne da ba kasashe shawara su shirya, su gano cutar, a gudanar da bincike, kuma a kula da matsalar.
A duk rana yakan yi jawabi ga manema labarai, a kullum ana yayata kalamansa a sassan duniya.
Kuma duk da matsin lambar da ake yi masa a kan ya fito da amsoshi, duk da yadda kafofin yada labarai kan mayar da hankali kansa, ya ci gaba da kasancewa cikin natsuwa tare da haba-haba.
Karshen kowanne taron manema labarai a ko yaushe yakan kasance iri daya; tarin takardu, murmushi, da kuma cewa ''sai gobe''.
</doc>
<doc id='bbc_labarai-51784231' type='mono' source_url='https://www.bbc.co.uk/hausa/labarai-51784231' term='COVID'>
Legas na neman wadanda suka shiga jirgi da mai Coronavirus
Gwamnatin jihar Legas a Najeriya ta fito fili tana rokon fasinjojin da suka yi tafiya tare da dan Italiyar nan mai dauke da cutar Coronavirus da su fito su bayyana kawunansu domina a yi musu gwaji.
Gwamnatin jihar Legas a Najeriya ta fito fili tana rokon fasinjojin da suka yi tafiya tare da dan Italiyar nan mai dauke da cutar Coronavirus da su fito su bayyana kawunansu domina a yi musu gwaji.
Kwamishinan lafiya na jihar Farfesa Akin Abayomi ne ya bayyana haka a wani bidiyo da ya wallafa a shafin Twitter inda yake cewa babbar matsalar rashin fitowa su bayyana kansu ita ce zai yiwu suna dauke da cutar kuma su ci gaba da zama da ita ba tare da sun sani ba.
Ya bayyana cewa gwamnati na da sunaye da bayanai kan duk wanda yake cikin jirgin, sai dai babbar matsalar ita ce, akasari mutane suna bayar da bayanan bogi game da kansu wanda hakan zai sa a sha wuya kafin gano su.
Dan kasar Italiyar ne mutum na farko da aka samu da cutar ta COVID-19 a Najeriya kuma har yanzu ba a samu wani da ke dauke da cutar ba.
Kwamishinan lafiya na jihar Legas din ya yi gargadi kan cewa duk wani wanda ke da labarin wanda ya shigo jirgi mai lamba TK 625 daga Santambul na kasar Turkiyya zuwa Legas a ranar 24 ga watan Fabrairu, ya garzaya domin bada rahoto.
Ya ce hakan zai amfani fasinjoji da jama'a baki daya domin idan akwai wani fasinja mai dauke da cutar, zai iya baza ta.
Kwamishinan ya bayyana cewa dan kasar Italiya mai shekaru 44 da aka gano yana dauke da cutar ya fara samun lafiya amma duk da haka yana dauke da cutar a jikinsa kuma ba za a bar shi ya shiga jama'a ba sai an tabbatar da ya warware.
</doc>
<doc id='bbc_rahotanni-51938594' type='mono' source_url='https://www.bbc.co.uk/hausa/rahotanni-51938594' term='COVID'>
Shin ibuprofen yana maganin coronavirus?
An yi ta watsa labarai a shafukan intanet da ke cewa shan maganin ibuprofen ga mutanen da ke fama da cutar coronavirus na da matukar hatsari.
An yi ta watsa labarai a shafukan intanet da ke cewa shan maganin ibuprofen ga mutanen da ke fama da cutar coronavirus na da matukar hatsari.
A yayin da ake bayar da sahihan bayanan kiwon lafiya kan cutar, haka kuma ana ci gaba da watsa labaran karya a kanta.
Masana kiwon lafiya sun shaida wa BBC cewa ba su bayar da shawarar yin amfani da ibuprofen domin yin riga-kafin coronavirus ba.
Sai dai sun ce mutanen da ke shan ibuprofen domin maganin wasu cutukan za su iya ci gaba da yi idan ba likitoci ne suka hana su sha ba.
Kwayoyin maganin paracetamol da ibuprofen suna rage zafin jikin mutum da kuma warkar da mura.
Amma bai dace kowanne mutum ya sha ibuprofen da dangoginsa ba domin yana haifar da wata illar - musamman ga mutanen da ke fama da tarin asthma, ko ciwon zuciya.
A baya dai, hukumar lafiya ta Burtaniya ta wallafa a shafinta cewa babu laifi idan mutum ya yi amfani da paracetamol da ibuprofen.
Amma tun tuni ta sauya matsayinta inda ta ce "babu wata kwakkwarar hujja da ke nuna cewa shan kwayoyin ibuprofen zai iya ta'azzara coronavirus (Covid-19) ... don haka ku ci gaba da amfani da paracetamol domin shawo kan alamun cutar coronavirus, har sai likitoci sun gaya muku cewa bai kamata ku yi amfani da paracetamol ba."
Hukumar lafiya ta Burtaniya ta kara da cewa ka da mutanen da likitoci suka ba su shawarar shan ibuprofen su daina, har sai sun gaya musu su dakata.
Ko da yake har yanzu ba mu sani ba ko ibuprofen na da tasiri kan tsanani ko kuma girman cutar da kwayar cutar coronavirus ke haddasawa - a kan mutanen da ke da lafiya ko wadanda ke fama da rashinta.
Dr Charlotte Warren-Gash, ta the London School of Hygiene and Tropical Medicine, ta ce, mutanen da ke da yiwuwar kamuwa da cutar, "da alama zai yi kyau a gare su su rika shan paracetamol a matsayin zabinsu na farko".
Kazalika akwai wasu shaidu da ke alakanta ibuprofen da zazzabi mai zafi daga sauran cutukan da suka shafi numfashi.
Amma kowacce shawara aka bayar game da amfani da ibuprofen, akwai labaran karya sosai da ake watsawa a kansa a shafukan intanet. Sakonnin karya da ake watsawa a WhatsApp sun hada da wadanda ke cewa:
•           "An kwantar da matasa hudu a sashen bayar da agajin gaggawa na asibitin Cork wadanda ke fama da cutar - dukkan su suna shan maganin rage radadi kuma ana fargabar hakan zai haifar da cutuka masu zafi" (labarin karya)
•           Jami'ar Vienna ta aike da sakon da ke gargadin mutanen da ke nuna alamun kamuwa da coronavirus kada su sha ibuprofen, "saboda an gano cewa yana kara hayayyafar da coronavirus Covid-19 ke yi a gangar jiki kuma wannan ne dalilin da ya sa aka samu ta'azzarar cutar a tsakanin 'yan kasar Italiya da ma yaduwar cutar sosai." (labarin karya)
•           "A Jami'ar Toulouse da ke Faransa, akwai matasa hudu da ke fama da matsananciyar cutar coronavirus wadanda ba sa fama da wasu cutukan. Matsalarsu ita ce, lokacin da suka ji alamar kamuwa da coronavirus, sun rika shan magungunan rage radadi irin su." (labarin karya)
Wadannan labaran da ake watsawa a manhajar WhatsApp, ana kuma yada su a sauran shafukan sada zumunta ciki har da Instagram.
Galibi ana ikirarin cewa wani ne wanda mutanen da ke yada wadannan labaran suka sani ya turo musu domin su watsa.
Kungiyar likitocin cutuka masu yaduwa ta Ireland ta ce sakonnin da ake watsawa a WhatsApp kan masu fama da coronavirus a Cork "karya" ne, inda ta yi kira ga duk wanda ya samu sakon ya yi watsi da shi.
It has come to our attention that there is a WhatsApp message being circulated purporting to be from the ID consultants in Cork, all of whom are members of @IDSIreland. It's signed Dr Tim. This is a fake message, please ignore and delete. Thanks.
Karshen Twitter wallafa  daga @IDSIreland
Asibitin Jami'ar Toulouse ya yi gargadin cewa labaran karya kan cutar na bazuwa a shafukan sada zumunta, yana mai cewa babu yadda zai yi bayani kan matsayin rashin lafiyar mutane saboda hakan ba daidai ba ne a likitance.
Me aka sani a kan alakar ibuprofen da Covid-19?
Babu wani bincike da ya alakanta ibuprofen da coronavirus (Covid-19).
Sai dai akwai wasu bincike da ke alakanta wasu cutukan numfashin da ibuprofen wanda ke cewa shan maganin na ta'azzara cutukan - ko da yake bamu sani ba ko ibuprofen din ne da kansa yake ta'azzara cutukan, a cewar Paul Little, wani farfesa kan kiwon lafiya a Jami'ar Southampton.
Wasu masana sun yi amannar cewa sinadaran da ke cikin ibuprofen masu rage radadi ka iya "durkusar" da garkuwar jikin mutane.
Farfesa Parastou Donyai ta Jami'ar Reading ta ce: "Akwai bincike da dama da suka nuna cewa yin amfani da ibuprofen ga cutar numfashi ka iya ta'azzara cutar ko ma ya haifar da wasu matsalolin na daban."
Amma ta ce, "Ban ga wata hujja ta kimiyya ba wacce ta bayyana karara cewa mutum dan shekara 25 wanda lafiyarsa kalau kuma ya sha ibuprofen saboda ya ga alamar COVID-19 zai fada cikin matsala ba."
Fargabar da ake nunawa game da amfani da ibuprofen ta sake fitowa fili a Faransa, bayan Jean-Louis Montastruc, wani likita a Asibitin Koyarwa na Jami'ar Toulouse ya yi gargadi a Twitter cewa: "A wannan lokaci na coronavirus, yana da matukar muhimmanci a tuna amfani da magungunan rage radadi na ta'azzara zazzabi."
Wani sako da ministan lafiyar Faransa, Olivier Veran, ya wallafa a Twitter ya ce yin amfani da magungunan rage radadi "yana iya ta'azzara cutar" da mutum ke fama da ita kuma an yada sakon a Twitter fiye da sau 43,000.
Sai dai ya kara da yin kira ga mutane su tuntubi likita kafin daukar kowanne mataki.
Ana yayata wasu sakonnin Twitter cikin su har da wanda ke cewa ibuprofen "zai iya haifar da matsananciyar rashin lafiya a tsakanin kananan yara da manya mutane masu fama da rashin lafiya" wanda aka yayata shi fiye da sau 94,000 a Twitter.
Rashin masu matsaya iri daya daga wurin masana kiwon lafiya ya sa ana watsa labarai masu mabambantan ra'ayi da ma labaran karya a shafukan intanet, kuma jami'ai a dakin binciken kimiyya na Jami'ar Vienna sun wallafa wani bayani mai harshen damo a harshen Turancin Ingilishi da kuma Jamusanci.
Rahoton daga Rachel Schraer da  Jack Goodman da kuma Alistair Coleman
</doc>
<doc id='bbc_51719874' type='mono' source_url='https://www.bbc.co.uk/hausa/51719874' term='COVID'>
Abin da ya sa Coronavirus ta fi kama jami'an gwamnatin Iran
Tun bayan da cutar Covid-19 da aka fi sani da coronavirus ta barke a birnin Wuhan da ke China, kasa ta biyu da aka fi samun mace-mace sanadiyyar cutar ita ce Iran.
Tun bayan da cutar Covid-19 da aka fi sani da coronavirus ta barke a birnin Wuhan da ke China, kasa ta biyu da aka fi samun mace-mace sanadiyyar cutar ita ce Iran.
Hukumomin Iran dai sun ba da sanarwar mutuwar wani jami'i a majalisar da ke bai wa jagoran addinin kasar shawara.
Mohammad Mirmohammadi, shi ne dai babban jami'i na farko da ya mutu sakamakon kwayoyin cutar corona, ko da yake akwai wasu da dama da aka tabbatar sun kamu da ita.
Mujtaba Adam, wani dan Najeriya mazaunin birnin Tehran ne, kuma ya ce "akwai jami'ai biyu da suka kamu da cutar: na farko shi ne mataimakin ministan lafiya, na biyu kuma dan majalisar kare maslahar tsarin musulunci a Iran."
"Mataimakin ministan lafiya ya kamu da wannan cuta tun da aikin harkar lafiya yake, dole ya zama ya na zuwa asibtoci da cibiyoyi na kiwon lafiya da wuraren da ake kula da wadanda suka kamu da cutar, hulda da jama'a shi ne sanadiyyar kamuwarsu da cutar." a cewar mazaunin na birnin Tehran.
"Mutum na biyu Mirmohammadi mahaifiyarsa ce ta fara kamuwa da cutar ta coronavirus ta riga sa rasuwa shi kuma aka sanar da mutuwarsa ranar Litinin." a cewarsa.
Mujtaba Adam ya kara da cewa "kusan makwanni biyu da suka wuce, mahukunta kasar sun sanar da matakan da ya kamata dai-daikun mutane su dauka domin kare kansu daga kamuwa da cutar."
"Kamar yadda aka sani a ko ina ma shi ne tsafta, yawan wanke hannu da kuma nisantar shiga taruka na mutane." in ji sa.
"Ta bangaren hukuma, sun samar da kayayyakin da ake bukata, sun ware asibitoci a garuruwa daban-daban wadanda a nan ne ake kula da mutanen da suka kamu da cutar,"
"Kusan ko da yaushe ana sanar da adadin mutanen da aka yi wa gwaji da wandanda suka kamu da cutar da wadanda suke warkewa da kuma wadanda suka rasu saboda kamuwa da cutar." a cewarsa.
Ya bayyana cewa ya zuwa yanzu mutum 66 sun mutu sakamakon cutar ta coronavirus.
</doc>
<doc id='bbc_wasanni-51828296' type='mono' source_url='https://www.bbc.co.uk/hausa/wasanni-51828296' term='COVID'>
Premier League: An dage wasan Arsenal da City saboda coronavirus
An daga wasan Premier da Manchester City za ta buga da Arsenal ranar Laraba a wani matakin kariya daga yaduwar cutar coronavirus.
An daga wasan Premier da Manchester City za ta buga da Arsenal ranar Laraba a wani matakin kariya daga yaduwar cutar coronavirus.
Da yawa daga cikin 'yan wasan Arsenal sun killace kansu a gida bayan sun yi mu'amala da mai kungiyar Olympiakos Evangelos Marinakis.
Arsenal ta ce Marinakis mai shekara 52, ya hadu da wasu daga cikin 'yan wasan kungiyar lokacin da Gunners din ta karbi bakuncin kungiyar Girka a wasan Europa mako biyu da suka gabata.
A ranar Talata, Marinakis wanda shi ne mamallakin kungiyar Notteingham Forest, ya ce an gwada shi kuma ba ya dauke da cutar ta Covid-19.
Yanzu dai Olympiakos za ta karbi bakuncin Wolves ranar Alhamis a wasansu na Europa.
Uefa ta ki amincewa da bukatar Wolves ta a daga wasan saboda tsoron coronavirus.
Hukumar Premier ta ce ana daukar duk wasu matakai da suka dace na kariya.
Brighton ta ce wasanta da Arsenal ranar Asabar za a yi shi ne babu 'yan kallo.
Rahotanni na cewa ya zuwa yanzu akwai mutum 382 da suka kamu da cutar a Burtaniya, kuma tuni wasu shida suka mutu.
</doc>
<doc id='bbc_labarai-51467878' type='mono' source_url='https://www.bbc.co.uk/hausa/labarai-51467878' term='COVID'>
An canja wa coronavirus suna zuwa Covid-19
Hukumar Lafiya ta Duniya WHO ta ce daga yanzu sunan cutar Coronavirus a hukumance shi ne Covid-19.
Hukumar Lafiya ta Duniya WHO ta ce daga yanzu sunan cutar Coronavirus a hukumance shi ne Covid-19.
Shugaban hukumar Tedros Adhanom Ghebreyesus ya shaida wa manema labarai a birnin Geneva cewa, "Yanzu mun sauya wa cutar suna zuwa Covid-19".
Sauyin sunan ya zo ne bayan karuwar mutuwar wadanda suka kamu da cutar da aka samu wanda ya haura 1000, yayin da wasu dubban mutane kuma suka kamu da ita.
Masu bincike sun bukaci a samar da wani suna ga cutar a hukumance domin a magance rudani da kyamar da ake yi wa masu cutar.
Shugaban hukumar WHO ya ce, "Dole muka samo sunan da ba shi da alaka da sunan wani waje ko wata dabba ko wani mutum ko kuma wata kungiya ta mutane, kuma suna ne da bashi da wuyar fada ba shi kuma da alaka da sunan wata cuta".
Ya ce "Samun sunan na da matukar muhimmanci domin a kare amfani da sunan da zai iya janyo wata matsala".
An samar da sabon sunan cutar ne daga farkon sunan cutar wato haruffan "Co" daga "corona", sai "vi" daga"virus" da kuma "d" daga disease", sannan kuma daga karshe aka sanya shekarar da cutar ta fara bulla wato 2019.
A yanzu haka akwai mutum dubu 42 da dari 200 da aka tabbatar sun kamu da cutar a sassan China daban-daban.
A ranar Litinin 10 ga watan Fabrairun 2020, mutum 103 suka mutu a rana guda a lardin Hubei, yayin da adadin wadanda suka mutu gaba daya kuma ya kai 1,016.
To amma kuma an samu raguwar masu kamuwa da ita a kasar baki daya inda yanzu ya dawo zuwa kaso 20 cikin 100.
Sakataren lafiya a yankin Hubei, da kuma shugaban yankin, na daga cikin wadanda suka rasa aikinsu saboda zargin sakaci.
A kwanakin baya-bayan nan, mahukuntan China na kara fuskantar suka saboda yadda suke tunkarar annobar.
Mutuwar wani likita wanda tun a farko ya yi gargadi a game da cutar, ya kara janyo suka ga mahukuntan kasar abin da har ya janyo fushin al'ummar kasar ta China.
Yanzu haka dai masana kimiyya daga sassan duniya daban-daban na wani taro a birnin Geneva domin tattauna yadda za a magance yaduwar cutar.
Dokta Ghebreyesus, ya ce har yanzu akwai damar da za a magance wannan cuta idan har aka samu dama da kuma kudi da za a ware domin magance cutar.
Daga nan ya yaba a kan irin matakan da China ta dauka, abin da ya ce ya rage yawan yaduwarta zuwa wasu kasashen duniya.
Amurka ta ce halin da tattalin arzikin China ya shiga zai iya shafar sauran kasashen duniya.
</doc>
<doc id='bbc_51903499' type='mono' source_url='https://www.bbc.co.uk/hausa/51903499' term='COVID'>
'Babu mai dauke da coronavirus a Enugu'
Gwamnatin jihar Enugu da ke kudu maso gabashin Najeriya ta sanar da cewa matar da aka killace ba ta dauke da cutar coronavirus.
Gwamnatin jihar Enugu da ke kudu maso gabashin Najeriya ta sanar da cewa matar da aka killace ba ta dauke da cutar coronavirus.
An yi wa matar gwajin ne a asibitin Kwararru na Irua da ke jihar ta Enugu bayan da ta dawo Najeriya daga Birtaniya a ciki makon nan.
Babban sakataren ma'aikatar lafiya ta jihar Enugu Dokra Ifeanyi Agujiobi ya fitar da wata sanarwa, wadda a ciki ya ce cibiyar da ke kula da cututtuka masu yaduwa ta NCDC ma ta tabbatar da  matar ba ta dauke da kwayar cutar ta covid-19.
Cibiyar da ke kula da cututtuka masu yaduwa, NCDC ta tabbatar sahihancin gwajin bayan ta ita ma ta gudanar da na ta.
NCDC ta wallafa sanarwar ce a shafinta na Twitter:
#COVID19NigeriaThe laboratory result of the patient in Enugu suspected to have #COVID19 is NEGATIVEIt is important to wait for confirmation from NCDC before  spreading information on social media. NCDC will continue to provide updates to the publichttps://t.co/zQrpNeOfet https://t.co/chldqET4Wz pic.twitter.com/SLS4Dw8Zyk
Karshen Twitter wallafa  daga @NCDCgov
Matar wadda 'yar Najeriya ce, ta dawo gida ne daga Birtaniya bayan ta shafe wata biyar a can.
Ta isa birnin Enugu ne ranar 11 ga wannan watan daga birnin Owerri na jihar Imo domin ta ziyarci dan ta.
Wannan ya kasance karo na farko da aka sami labarin wanda ake tuhuma da kamuwa da cutar coronavirus a yankin kudu maso gabashin Najeriya tun da annobar ta bayyana.
Wannan ne kuma karon farko da aka sami rahoton kan mace, domin kawo yanzu duka rahotanni biyun da aka samu sun shafi maza ne.
Cibiyar NCDC mai aiki domin dakile bazuwar cutar a Najeriya na samun rahotanni irin wannan masu yawa a kowace rana, kuma ta kan tura jami'anta domin su yi gwaje-gwajen da suka dace.
A ranar Jumma'ar da ta gabata, Ministan Lafiya na Najeriya Osagie Ehanire ya sanar da cewa a cikin wannan makon za a sallami dan kasar Italiyan nan da ya fara shigo da cutar Najeriya bayan ya murmure.
Ya kuma ce za a sallami mutum na biyu da likitoci suka duba lafiyarsa a jihar Ogun da ke kudu maso yammacin kasar bayan da shi ma aka tabbatar ba ya dauke da cutar.
A ranar Laraba ce dai Hukumar Lafiya ta Majalisar Dinkin Duniya ta ayyana cutar ta Covid-19 a matsayin annobar da ta mamaye dukkan sassan duniya.
</doc>
<doc id='bbc_labarai-51655431' type='mono' source_url='https://www.bbc.co.uk/hausa/labarai-51655431' term='COVID'>
Coronavirus: Saudiyya ta hana shiga Makkah da Madina
Saudiyya ta sanar da hana maniyatta aikin Hajji da Umrah shiga biranen Makkah da Madina, a wani matakin hana yaduwar cutar coronavirus mai shafar numfashi.
Saudiyya ta sanar da hana maniyatta aikin Hajji da Umrah shiga biranen Makkah da Madina, a wani matakin hana yaduwar cutar coronavirus mai shafar numfashi.
Ma'aikatar harkokin waje ta Saudiyya ta kuma ce za ta hana 'yan kasashen da aka tabbatar akwai cutar ko tana barazana ga kiwon lafiyar al'umma zuwa kasar.
Sanarwar da ma'aikatar harkokin wajen ta wallafa a Twitter ta kuma ce ta dakatar da amfani da katin shaidar dan kasa maimakon fasfo lokacin shiga da fita daga Saudiyya.
A ranar Laraba Iraqi ta haramta gudanar da ko wane irin nau'in taruka na jama'a, da kuma kulle makarantu da jami'o'in kasar har da wuraren shakatawa saboda fargabar bazuwar a yankin Gabas ta Tsakiya.
Tuni kasashen Oman, da Kuwait da Bahrain suka dauki irin wadannan matakan, bayan da aka tabbatar da bayyanar cutar ta covid-19 a kasashen.
Kasashen sun kuma tabbatar da cewa wadanda suka kamu sun shiga kasashen ne daga Iran, inda cutar ke habaka fiye da ko ina a wajen China.
Dakatar da mahajjata zuwa Saudiyya na zuwa ne kwana 60 kafin a fara azumin watan Ramadan.
Watan azumin yana daga cikin lokuta mafiya cunkoso da miliyoyin masu Umrah ke kai ziyara kasar ta Saudiyya.
</doc>
<doc id='bbc_labarai-51939535' type='mono' source_url='https://www.bbc.co.uk/hausa/labarai-51939535' term='COVID'>
'Sai mun yi da gaske don kaucewa koma-bayan arziki'

Shugaba Muhammadu Buhari na Nijeriya ya ce gwamnatinsa ta hango matsalolin tattalin arzikin da za su iya auka wa kasar saboda bullar annobar coronavirus, da ta mamaye duniya.
Sai dai ya ce za su yi amfani da duk hanyoyin da suka dace wajen kare al'ummominsu.
Muhammadu Buhari na bayyana haka yayin ganawa da kwamitin kwararrun masu ba shi shawara kan harkokin tattalin arziki karkashin jagorancin Farfesa Doyin Salami ranar Talata.
Ya ce abubuwa da dama sun taka rawa ga faduwar farashin man fetur a duniya wanda ke tsalle a tsakanin dala 29 zuwa dala 30 cikin 'yan kwanakin nan, sabanin mizanin dala 57 kan ganga guda da Najeriya ta yi hasashe a kasafin kudinta na bana.
Sanarwar da babban mashawarcin shugaban kasar kan harkokin yada labarai, Femi Adesina ya fitar ta ambato Shugaba Buhari na cewa kare mutane daga halin bazata na tattalin arzikin duniya da abubuwan da suka shafi faduwar farashin man fetur su gwamnatinsa za ta bai wa fifiko a wannan lokaci.
Sanarwar ta kuma ambato shugaban kwamitin kwararrun kan tattalin arziki, Farfesa Doyin Salami na fayyace wani irin yanayi da ka iya auka wa tattalin arzikin Nijeriya, matukar annobar COVID-19 ta dauki tsawon lokaci.
Ya ce bunkasar tattalin arzikin kasar na iya fuskantar tafiyar hawainiya, don kuwa fannin bukatu da safarar kaya na tattalin arzikin duniya zai tabu.
Haka kuma ana iya shiga halin rashin tabbas, wanda zai rage kwarin gwiwar da mutane ke da shi, yayin da gwamnatoci za su rika yin gaban kansu maimakon ayyukan hadin gwiwa.
Haka kuma tasirin cutar na iya janyo karin faduwar farashin man fetur da sanya wa a kara killace mutane ba shiga ba fita a fadin duniya.
Za kuma a fuskanci kwantan man fetur saboda zai cika kasuwa, ga rashin daidaiton kasuwanci da kuma faduwar ajiyar kudaden ketare baya ga karuwar rashin aikin yi.
Kwamitin ya nunar cewa kasashe da dama a fadin duniya na iya shiga koma-bayan tattalin arziki, don haka ya bukaci yin aiki tukuru ta yadda Najeriya za ta iya kubuta.
Haka zalika kwamitin ya ba da shawarwarin da suka hadar da yiwuwar bitar kasafin kudin bana, ta yadda zai ba da karfi ga fannin kula da lafiya.
Da mayar da karfi kan ayyukan da gwamnati ta kusa kammalawa da kuma wanda ke da tasiri ga rayuwar jama'a da zabge kason da ta ware wa ayyukan yau da kullum.
Haka zalika kwamitin ya bukaci gayyato bangaren 'yan kasuwa don karfafa kayayyakin aiki a bangaren lafiya da bunkasa kudaden shigar gwamnati.
</doc>
<doc id='bbc_labarai-51675043' type='mono' source_url='https://www.bbc.co.uk/hausa/labarai-51675043' term='COVID'>
Coronavirus: Iran ta soke Sallar Juma'a saboda annoba
Iran ta soke gabatar da Sallar Juma'a a birnin Tehran da kuma wasu manyan biranen yankunan kasar 22 a karon farko cikin gomman shekaru, don takaita yaduwar cutar corona.
Iran ta soke gabatar da Sallar Juma'a a birnin Tehran da kuma wasu manyan biranen yankunan kasar 22 a karon farko cikin gomman shekaru, don takaita yaduwar cutar corona.
Kasar ta kuma takaita zirga-zirga kan hanyoyin zuwa manyan wuraren ibadar mabiya Shi'a a Qom, wajen da annobar Covid-19 ta fara bulla da kuma Mashhad.
Ma'aikatar Lafiya Ta Iran ta yi gargadi cewa yawan wadanda suka kamu da cutar zai karu nan da kwanaki masu zuwa.
A ranar Alhamis, an ruwaito cewa an samu masu dauke da cutar 245 da kuma wadanda suka mutu 26.
A yanzu haka Iran ce ta biyu a yawan wadanda suka mutu daga cutar bayan China.
Mataimakiyar shugaban kasar Iran a bangaren sha'anin mata Masoumeh Ebtekar, wacce ita ce macen da take da mafi girman mukami a gwamnatin kasar, ta zamo babbar jami'a da ta kamu da cutar a baya-bayan nan, bayan an tabbatar da hakan ranar Alhamis.
Wata kafar yada labarai ta intanet ta kasar ta ruwaito cewa Ms Ebtekar ta halarci wani taro ne da Shugaba Hassan Rouhani da kuma wasu ministoci, jim kadan kafin a tabbatar da kamuwar ta.
Sannan ana ganin yawancin mutanen da suka kamu da cutar a kasashe makwabtan Iran sun same ta ne daga can, kamar irin su Afghanistan da Bahrain da Iraki da Kuwait da Oman da kuma Pakistan.
Zuwa yanzu mutum 82,000 sun kamu da Covid-19 a fadin duniya, sannan mutum 2,800 sun mutu tun farkon annobar a karshen shekarar da ta gabata zuwa yanzu.
Dukkannin mace-mace sun faru ne a China ban da 57, sannan masu dauke da cutura ma sun fi yawa a can idan aka dauke 3,664.
</doc>
<doc id='bbc_labarai-51969700' type='mono' source_url='https://www.bbc.co.uk/hausa/labarai-51969700' term='COVID'>
Ganin arha ne zargin Buhari da sakaci kan coronavirus - Gwamnatin Najeriya
Fadar shugaban Najeriya ta ce ganin arha ne da zuzuta abu, suka sa wasu mutane ciki har da 'yan majalisar kasar, shiga yekuwar neman suna a wajen talakawa kan batun Covid-19.
Fadar shugaban Najeriya ta ce ganin arha ne da zuzuta abu, suka sa wasu mutane ciki har da 'yan majalisar kasar, shiga yekuwar neman suna a wajen talakawa kan batun Covid-19.
Ta ce wannan, ba lokaci ne na neman shiga a wajen talakawa da siyasar ganin arha ba.
Sanarwar da fadar shugaban Najeriyar ta fitar da yammacin jiya na cewa jazaman ne sai duk 'yan kasar Gabas da Yamma, Kudu da Arewa su hada kai a yaki da wannan annoba, ba tare da la'akari da bambancin addini ko akida ba.
A baya-bayan nan Shugaba Muhammadu Buhari na shan suka kan yadda ake zargin ya yi biris ya ki fitowa ya yi wa 'yan kasar jawabi kan halin da ake ciki game da cutar covid-19
'Yan Najeriya da dama musamman a shafukan sada zumunta na ta kira ga Shugaba Buhari ya gabatar da jawabi kamar yadda takwarorinsa a fadin duniya suke yi a kokarinsu na shawo kan coronavirus.
Hatta 'yan majalisar dattijan kasar sun fito sun bukaci shugaban Najeriya ya yi wa 'yan kasar jawabi kan batun.
Sai dai fadar shugaban kasar ta ce: "Muna kuma yin kira ga 'yan Najeriya kada su dubi wannan hali da aka shiga a matsayin wata damar nuna siyasa ko amayar da kullatar da suke da shi ga gwamnati ko kuma jam'iyyar APC mai mulki."
Shugaba Muhammadu Buhari ya yaba wa duk jami'an da ke kan gaba-gaba a yakin da Najeriya ke yi da mummunar cutar coronavirus da ta addabi duniya.
Fadar shugaban ta ce suna da babban kwamitin hadin gwiwa na shugaban kasa karkashin jagorancin Sakataren Gwamnatin Tarayya. Kuma a cewarta an bai wa kwamitin damar gudanar da duk wasu nauye-nauye kan wannan lamari.
Don haka suka bukaci goyon bayan dukkanin dan Najeriya ya yi aiki tare da gwamnati a yaki da cutar covid-19 kuma a bi duk wani umarni daga Cibiyar takaita yaduwar cutuka ta Najeriya.
Ba ma son firgita jama'a
Fadar shugaban Najeriya ta ce ba ta son tayar da hankula, amma dai za su ci gaba da fitar da sabbin bayanai masu fa'ida ga 'yan kasar.
Ta ce daga cikin matakan da hukumomi ke dauka don yaki da cutar coronavirus har da sanarwar da Babban Bankin Najeriya ya fitar a ranar Litinin ta samar da rancen naira tirliyan 1 da biliyan 100 ga harkokin kasuwancin da wannan annoba ta shafa.
Haka zalika, bankin ya samar da wani asusun ba da tallafi ga magidanta da masu kanana da matsakaitan sana'o'i da kuma sanar da rage kudin ruwa a kan basuka daga kashi 9% zuwa kashi 5%
Haka shi ma, Kamfanin samar da man fetur na kasar NNPC ya sanar da ragin naira 20 a kan litar man fetur guda, daga naira 145 zuwa naira 125 a yanzu.
"Annobar Covid-19 ta janyo faduwar farashin danyen man fetur a duniya, don haka shugaban kasa ya ce su ma 'yan Najeriya, ya kamata su ci moriyar wannan ragi da aka samu" in ji sanarwa.
Ta ce Shugaba Buhari ya aminta da ministocin da ke da jibi a majalisar ministocinsa da kuma jami'an Cibiyar Takaita Yaduwar Cutuka ta Najeriya, wadanda ke ba shi sabbin bayanai da shawarwarin kwararru.
A cewarta "Wadannan jami'ai daga abin da ya bayyana game da ayyukansu suna da kwarewa. Fadar shugaban kasa na son tabbatar wa 'yan Najeriya cewa lamarin bai fi karfin gwamnati ba."
Ta ce babu bukatar kowa ya firgita. Zuwa yanzu matakan da aka dauka suna aiki da inganci.
A yanzu haka akwai kwararan matakan bincike da ake dauka a hanyoyin shiga Najeriya na sama da na teku, in ji ta.
Kuma duk kokarin da Najeriya ke yi a bayyana yake, tun da har "Hukumar Lafiya ta Duniya ta fito ta yaba mana".
Hukumomin gwamnati daban-daban ciki har da kafofin yada labarai sun fara gagarumin wayar da kai kan matakan inganta tsafta.
Haka zalika, don kare bazuwar kwayar cutar zuwa Najeriya, shugaban kasa a cewar sanarwar tuni ya ba da umarnin sanya tarnakin shigo wa kasar a kan kasashe 13, da aka samu yawan masu fama da coronavirus.
Ta ce ko da yake Najeriya tana murnar marabtar baki daga fadin duniya, amma kare lafiya da tsaron 'yan kasa da ma kasar kanta ne abubuwan da suke bai wa fifiko.
A cewarta wannan haramci na shiga kasar daga wadancan kasashe guda 13 zai ci gaba da kasancewa daga ranar 20 ga watan Maris har sai an ji sanarwa ta gaba a kan batun.
</doc>
<doc id='bbc_51939072' type='mono' source_url='https://www.bbc.co.uk/hausa/51939072' term='COVID'>
Coronavirus: Najeriya ta haramta wa jami'anta tafiye-tafiye
Yayin da aka samu mutum na uku da ya kamu da cutar numfashi ta coronavirus a Najeriya, gwamnatin kasar ta ce ta dauki wasu matakai na hana bazuwar cutar a kasar.
Yayin da aka samu mutum na uku da ya kamu da cutar numfashi ta coronavirus a Najeriya, gwamnatin kasar ta ce ta dauki wasu matakai na hana bazuwar cutar a kasar.
A ranar Talata ne hukumomin Najeriya suka sanar da samun mace ta farko da ta kamu da cutar tun bayan bullarta kasar ranar 28 ga watan Fabrairun 2020.
Gwamnatin ta ce ta dauki matakan ne bayan zaman farko da kwamitin yaki da cutar COVID-19 da kasar ta kafa, a wani matakin riga-kafi da nufin dakile bazuwar cutar da hukumar lafiya ta duniya WHO ta ayyana ta a matsayin annoba ta duniya.
Sakataren gwamnatin kasar Boss Mustapha ne ya sanar da matakan jim kadan bayan kammala zaman kwamitin.
Ya ce matakin farko da kwamitin ya yanke shawarar dauka shi ne haramta wa jami'ai da ma'aikatan gwamnati tafiye-tafiye zuwa wasu kasashen waje.
"An kuma soke duk wasu tafiye-tafiye da aka tsara yin su a baya," in ji sakataren gwamnatin.
A cewarsa, bayan yin duba na tsanaki kan yadda cutar take bazuwa, kwamitin ya ba da shawarar tsaurara matakan gaggawa domin yaki da cutar.
"A yanzu muna da mutum uku da suka kamu - sakamakon gwajin da aka yi wa daya daga cikinsu ya nuna ba ya dauke da cutar daga bisani,"
"Ya zama wajibi a shawarci jami'an da ke aiki a ma'aikatu da hukumomin gwamnati kan matakin haramta duk wasu tafiye-tafiye ko don halartar taruka ko tattaunawa da bukukuwa," in ji shi.
"Wannan haramci zai ci gaba da aiki har sai baba-ta-gani," kamar yadda sakataren gwamnatin ya fada.
Ya kuma shawarci jama'a su soke tafiye-tafiyen kasuwanci ko na zuwa hutu idan ba ya zama dole ba domin kare kawunansu musamman zuwa kasashen da cutar ta covid-19 ta fi kamari.
Sannan ya bukaci matafiyan da suka shiga kasar daga ketare su killace kansu na tsawon kwana 14 a gidajensu.
"Hukumar dakile yaduwar cutuka ta kasar ta fitar da jerin wasu ka'idojin kebe kai" wanda ya ce za a yada su don wayar da kan jama'a game da yadda za su killace kawunansu.
Boss Mustapha ya kuma ce hukumomin lafiya za su rika sa ido kan mutanen da suka shiga kasar daga kasashen da ke da yawan mutane masu fama da cutar har tsawon mako biyu.
Ya kuma ce Najeriya ta goyi bayan matakan da wasu kasashen suka dauka na hana tafiye-tafiye.
Sakataren gwamnatin ya kuma yi kira ga 'yan kasar su mayar da hankali kan tsaftar jiki da ta muhallansu kamar yadda hukumomin lafiya ke ba da shawara.
Ya ce akwai bukatar mutane su rika yin nesa-nesa da juna don kare kansu daga yiwuwar daukar cutar.
</doc>
<doc id='bbc_labarai-51918299' type='mono' source_url='https://www.bbc.co.uk/hausa/labarai-51918299' term='COVID'>
Wadanne tambayoyi kuke da su a kan Coronavirus?
Ana ci gaba da samun yaduwar cutar coronavirus a fadin duniya, al'amarin da yake tsayar da abubuwa cak tare da sanya fargaba a zukatan mutane kan irin barnar da annobar ka iya jawowa duniyar.
Ana ci gaba da samun yaduwar cutar coronavirus a fadin duniya, al'amarin da yake tsayar da abubuwa cak tare da sanya fargaba a zukatan mutane kan irin barnar da annobar ka iya jawowa duniyar.
Ko a makon da ya gabata an samu kasashen Afirka da dama da suka sanar da bular Covid-19, yayin da wasu suka samar da karuwar alkaluman wadanda suka kamu da ita.
Seychelles, eSwatini, Namibia, da Guinea da Jamhuriyar Afirka ta tsakiya da Congo da kuma Equatorial Guinea ne kasashen da cutar ta bulla a karon farkon, Sai kuma kasashen Rwanda da Habasha da Kenya da DR Congo da masu dauke da ita suka karu.
Ku aiko da tambayoyinku kan abin da kuke so ku sani kan coronavirus, BBC kuma za ta gudanar da bincike tare da kawo muku cikakkiyar makala.
Ku sanya sunanku a kasa idan kuna son a wallafa tambayarku a cikin makalar.
</doc>
<doc id='bbc_wasanni-51919997' type='mono' source_url='https://www.bbc.co.uk/hausa/wasanni-51919997' term='COVID'>
An dage gasar Euro 2020 saboda cutar coronavirus
An matsar da Gasar Euro 2020 zuwa shekara mai zuwa ta 2021 saboda coronavirus, in ji gamayyar kungiyoyin kwallon kafa na Turai.
An matsar da Gasar Euro 2020 zuwa shekara mai zuwa ta 2021 saboda coronavirus, in ji gamayyar kungiyoyin kwallon kafa na Turai.
Hukumar kwallon kafa ta Turai za ta gudanar da wani taron manema labari a ranar Talata da zai hada da duk masu ruwa da tsaki a fannin wasanni.
Hadakar kungiyoyin sun yanke shawarar a matsar da gasar zuwa 11 ga watan Yuni a kuma kammalata a 11 ga watan Yulin badi.
BBC ta fahimci cewa sai a yayin taron da Uefa za ta yi za ta sanya hannu kan wannan hukunci.
Tun da farko an tsara gudanar da gasar ne daga 12 ga watan Yuni zuwa 12 ga watan Yulin wannan shekarar a kuma birane 12 dake Turai.
Wannan dage gasar da aka yi zai bai wa sauran gasannin kasashen Turai da aka dakatar su kammala cikin kwanciyar hankali.
Gasar kasashen hukumar kwallon kafa ta Turai da kuma Gasar kasashen Turai ta 'yan kasa da shekara 21 suma an matsar da su zuwa shekara mai zuwa.
Gasar zakarun Turai ta mata ta 2021 da aka tsara gudanarwa a ingila za a fara ta 7 ga watan Yuli, kwanaki hudu kafin wasan karshen gasar ta maza.
A gefe daya kuma, hukumar kwallon kafa ta kudancin Amurka ta ce, an daga gasar Copa America ta wannan shekarar zuwa shekara mai zuwa daga 12 ga watan Yuni zuwa 12 ga watan Yulin 2021.
</doc>
<doc id='bbc_wasanni-51901673' type='mono' source_url='https://www.bbc.co.uk/hausa/wasanni-51901673' term='COVID'>
An soke bikin karramawa na Gasar Premier kan coronavirus
An soke bikin karramawa na Hall of Fame na Gasar Premier saboda coronavirus.
An soke bikin karramawa na Hall of Fame na Gasar Premier saboda coronavirus.
An tsara kaddamar da 'yan wasa guda biyu a ranar Alhamis a wani biki da aka shirya yi a London, kuma za a bayyana sunayen 'yan takara na gaba da magoya baya za su zaba.
Har yanzu Premier ba ta bayyana tsara sunayen mutanen ba.
An dakatar da duk wasanni a Birtaniya saboda cutar ta Covid-19, har sai ranar 3 ga watan Afrilu mai zuwa.
An tsara cewa kungiyoyin Premier za su tattauna a ranar Alhamis mai zuwa kan hanyoyin da za su bi kan matsalar cutar, biyo bayan hukuncin da Uefa za ta dauka wanda za ta bayyana a ranar Talata.
Shirin gudanar da bikin Hall of Fame na Premier an sanar da shi ne a watan da ya gabata.
Dole ne 'yan takarar ya zama sun yi ritaya daga kwallo, kuma wadanda suka buga gasar Premier a baya.
</doc>
<doc id='bbc_labarai-51836987' type='mono' source_url='https://www.bbc.co.uk/hausa/labarai-51836987' term='COVID'>
Coronavirus: Amurka ta bukaci Iran ta saki 'yan kasarta da ke gidajen yari
Ga karin bayani daga sashenmu da ke lura da al'amuran da ke wakana a Iran, daya daga cikin wuraren da barkewar cutar ta fi muni baya ga kasar China.
Ga karin bayani daga sashenmu da ke lura da al'amuran da ke wakana a Iran, daya daga cikin wuraren da barkewar cutar ta fi muni baya ga kasar China.
Sakataren harkokin wajen Amurka ya yi kira ga Iran da ta yi la'akari da dalilai na jin kai ta hanzarta sakin daukacin Amurkawan da ke tsare a kasar, yayin da rahotanni ke cewa cutar Covid-19 ta yadu a cikin wasu gidajen yarin Iran masu cike da cunkoso.
"Amurka za ta dora laifi kai tsaye kan gwamnatin Iran idan wasu Amurkawa suka mutu. Kuma za mu hanzarta mayar da martani yadda ya kamata," Mike Pompeo ya yi wannan gargadi a wani furuci da ya yi a daren Talata.
Hukumomin bangaren shari'a na kasar Iran sun yi wa mutane 70,000 sakin wucin gadi daga cikin kimanin 189,500 da ake tsare da su a gidajen yarin kasar, a wani kokari na kula da barkewar cutar, wadda ta hallaka mutane a kalla 291, ta kuma kama wasu fiye da 8,000.
Sai dai mai rahoto na musamman na Majalisar Dinkin Duniya kan al'amuran kare hakkin bil'Adama a kasar Iran, Javaid Rehman, ya yi nuni cewa an saki wadanda ke zaman daurin kasa da shekara biyar ne kadai.
Mutanen da aka daure bisa dalilan na siyasa da wadanda aka daure fiye da tsawon shekara biyar game da shigar su cikin jerin zanga-zangar nuna kin jinin gwamnati, har yanzu suna nan tsare a jarun.
Mista Rehman ya shaida wa manema labarai a ranar Talata a Geneva cewa, ''Mutane da dan dama wadanda ke da nau'i dan kasa biyu, da 'yan kasashen waje suna cikin hadari na hakika...a gaskiya suna cikin wani yanayi mai ban tsoro''.
Ga karin labaran da za ku so ku karanta:
</doc>
<doc id='bbc_rahotanni-51964050' type='mono' source_url='https://www.bbc.co.uk/hausa/rahotanni-51964050' term='COVID'>
Sai Afirka ta shirya zuwan mummunar annoba — WHO
Shugaban hukumar lafiya ta duniya Tedros Adhanom Ghebreyesus, ya ce yakamata Afirka ta tashi tsaye don tunkarar munin halin da za a shiga sakamakon annobar coronavirus tare da shirya yaki da ita.
Shugaban hukumar lafiya ta duniya Tedros Adhanom Ghebreyesus, ya ce yakamata Afirka ta tashi tsaye don tunkarar munin halin da za a shiga sakamakon annobar coronavirus tare da shirya yaki da ita.
Ya kamata nahiyar ta lura da yadda cutar ke saurin yaduwa in ji Tedros Adhanom Ghebreyesus.
Shugaban ya yi gargadin cewa duk da kasancewar babu masu fama da cutar sosai a nahiyar, amma ya kamata a dauki matakin da ya dace wajen hana yaduwarta.
Mr Ghebreyesus ya ce " Afirka ku tashi, nahiyata ku farka domin dakile yaduwar coronavirus".
Kwararru a bangaren lafiya sun yi gargadin cewa matsalar da kasashen Afirka ke fama da ita ta rashin isassun kayayyakin kula da marasa lafiya na iya ta'azzara idan cutar ta ci gaba yaduwa musamman a wajen taron jama'a.
Hukumar lafiya ta duniyar ta bayar da shawarar a guji shiga tarukan jama'a.
A Afirka, ya zuwa yanzu mutum 16 sun mutu sakamakon kamuwa da cutar coronavirus inda mutum 6 suka fito daga kasar Masar, 6 daga Algeria, biyu daga Morocco daya a Sudan sannan daya a Burkina Faso.
A Afirka ta Kudu, inda aka samu mutum 116 da suka kamu, shugaban kasar Cyril Ramaphosa ya ayyana cewa ana cikin babban bala'i saboda bullar covid-19, don haka ya takaita tafiye-tafiye, aka kuma rufe makarantu, da hana taruka tare da rufe gidajen barasa.
Kazalika kasar ta kuma dakatar da zirga-zirgar jiragen ruwa.
An sanya hukuncin zaman gidan yari ko biyan tara a Afirka ta Kudu ga duk wanda ya karya ka'idojin da aka shimfida na yaki da coronavirus a kasar.
Akwai wasu kasashen Afirkan da su ma suka sanya takunkumai makamantan na Afirka ta Kudu.
Jihar Lagos cibiyar kasuwancin Najeriya, ta haramta gudanar da tarukan da suka wuce na mutum 50, sannan za a rufe makarantu daga mako mai zuwa.
Kazalika Najeriya ma wadda ya zuwa yanzu take da mutum 12 da suka kamu da cutar, ta dakatar da zirga-zirgar jiragen sama daga kasashen da cutar ta yi kamari.
Ita kuwa Algeria, wato daya daga cikin kasashen Afirkan da cutar ta fi yawa, ta rufe dukkan iyakokinta sannan ta dakatar da zirga-zirgar jiragen sama.
Haka an haramta gudanar da tarukan jama'a a kasar.
Rwanda, wadda ke da mutum 11 da suka kamu da cutar za ta hana shiga kasarta daga ranar Jumma'a 20 ga watan Maris har tsawon wata guda.
Kenya, ta dakatar da sallah a masallatai tare da hana gudanar da ibada a majami'u, sannan kasar ta ce za ta samar da sinadarin goge hannun don rabawa kyauta ga 'yan kasar.
Liberia, wadda ta sha fama da cutar Ebola a shekarun baya, tana da mutum biyu da suka kamu da coronavirus, kuma ta hana bayar da visa domin dakatar da tafiye-tafiye a tsakanin 'yan kasar.
Kazalika ta hana 'yan wasu kasar shiga kasarta.
Zambia, wadda ke da mutum biyu da suka kamu da cutar ta dakatar da taron majalisun kasar tare da rufe makarantu da jami'o'i.
Somalia mai mutum guda ta rufe sararin samaniyarta.
Uganda da Botswana ba su samu bullar cutar a kasashensu ba ya zuwa yanzu amma duk da haka za su rufe makarantu daga mako mai zuwa.
Chadi wadda aka samu mutum guda da coronavirus ta harba, ta dakatar da zirga-zirgar jiragen fasinja tare da kulle iyakokinta na tudu.
</doc>
<doc id='bbc_51687598' type='mono' source_url='https://www.bbc.co.uk/hausa/51687598' term='COVID'>
An yi wa Buhari ihu, coronavirus ta shiga Najeriya
Masu iya magana kan ce waiwaye adon tafiya,  a kwana a tashi ba wuya domin har Fabrairun 2020 ta kawo karshe. Sai dai a cikin watan na Fabrairun, abubuwa da dama sun faru wadanda suka ja hankalin 'yan kasar da ma duniya baki daya.
Masu iya magana kan ce waiwaye adon tafiya,  a kwana a tashi ba wuya domin har Fabrairun 2020 ta kawo karshe. Sai dai a cikin watan na Fabrairun, abubuwa da dama sun faru wadanda suka ja hankalin 'yan kasar da ma duniya baki daya.
Sai dai mun duba muhimmai daga cikin wadannan abubuwa wadanda suka faru tun daga farko zuwa karshen wannan wata.
Abu na farko da za a iya cewa ya ja hankalin 'yan kasar bayan shiga wannan wata shi ne batun harin da 'yan sandan kasar suka kai wa kungiyar 'yan bindiga ta Ansaru a Kaduna kuma har hakan yayi sanadiyar harbo jirgi mai saukar ungulu na 'yan sandan. Duba kasa domin karanta cikakken labarin da ma wasu labaran.
A farkon watan Fabrairu ne rundunar 'yan sandan Najeriya mai yaki da 'yan fashi ta Operation Puff Adder ta ce ta kai samame wani sansanin kungiyar 'yan bindiga ta Ansaru, inda ta kashe 250 daga cikinsu.
Sai dai a yayin kai samamen, an harbi wani jirginta mai saukar ungulu a lokacin samamen.
'Yan sandan sun kai samamen ne a dajin Kuduru da ke Birnin Gwari a jihar Kaduna a safiyar ranar Laraba 5 ga watan Fabrairu, tare da taimakon sojojin sama.
Sai dai tun bayan wannan samame, babu wani cikakken karin bayani dangane da gawarwakin 'yan bindiga 250 da rundunar ke ikirarin ta salwantar.
A ranar Lahadi, 9 ga watan Fabrairun 2020 ne wasu da ake kyautata zaton 'yan kungiyar Boko Haram ne suka halaka mutum fiye da 30 a garin Auno na jihar Borno.
Lamarin ya faru ne da misalin karfe 10:00 na dare kamar yadda dan majalisar wakilai Satomi Ahmad ya shaida wa BBC.
'Yan bindigar sun kona motoci kusan 20 kuma wasu akwai mutane a cikinsu, sannan kuma akwai mata da kananan yara a cikin wadanda suka yi awon gaba da su.
Auno shi ne garin da shingayen jami'an tsaro suke na karshe wanda daga shi sai shiga birnin Maiduguri.
Kwanaki kadan bayan harin da aka kai a garin Auno na Maiduguri, Shugaban Najeriya ya kai ziyarar jihar Borno bayan dawowarsa daga Addis Ababa.
Yayin wannan ziyarar,an yi wa shugaban ihun ''ba ma yi, ba ma yi''.
Hakan kuma ya faru ne lokacin da Buhari yake barin fadar Shehun Borno zuwa gidan gwamna a wani waje da ake cewa 'Yan Nono.
Fadara shugaban kasar ta tabbatar da faruwan hakan inda mai magana da yawun shugaban kasar Malam Garba Shehu ya ce da kunnen shi ya ji wannan ihun sai dai ya yi zargin cewa kila wasu 'yan siyasa ne suka tattaro wasu tsiraru aka ba su kudi don su yi wa Buhari Ihu.
A ranar Alhamis 13 ga watan Fabrairu ne Kotun Kolin Najeriya ta soke zaben gwamnan jihar Bayelsa da ke kudu maso kudancin kasar.
Kotun ta soke zaben David Lyon, na jam'iyyar APC mai mulkin kasar ne kwana guda kafin ya sha rantsuwar kama aiki.
Alkalan kotun biyar, wadanda Mai shari'a Mary Odili ta jagoranta wajen yanke hukuncin, sun ce an soke zaben Mista Lyon ne saboda mataimakinsa Biobarakuma Degi-Eremienyo ya mika wa hukumar zaben kasar takardun bogi domin a bar shi ya tsaya takara a zaben ranar 16 ga watan Nuwambar da ya gabata.
Kwana daya bayan hukuncin kotun, hukumar INEC ta mika wa Mista Douye Diri na jam'iyyar PDP takardar shaidar lashe zabe inda jim kadan bayan hakan aka rantsar da shi.
Yayin da watan Fabrairu yayi nisa ya kai tsakiya, an samu wata baraka da ta kunno kai a fadar shugaban Najeriya.
Hakan ya faru ne bayan mai bai wa shugaban kasar shawara a kan harkokin tsaro, Babagana Monguno, ya zargi shugaban ma`aikata a fadar, Abba Kyari da yin shisshigi a cikin al`amuran da suka shafi tsaro.
Manjo-Janar Monguno mai ritaya ya ce katsalandan din da Abba Kyari ke yi a aikinsa ya takaita nasarorin da ake samu a kokarin inganta tsaro a Najeriya.
Babu dai wani martani daga bangaren shugaban ma'aikatan.
Manjo-Janar Monguno ya yi wannan zargin ne a cikin wata wasikar da ya aike wa hafsoshin tsaron kasar tun a watan Disambar 2019.
A ranar Alhamis 20 ga watan Fabrairu ne aka gudanar da taron sake fasalin iyali a Musulunci a Najeriya wanda aka shirya karkashin jagorancin Majalisar Koli ta addinin Musulunci da hadin gwiwar Gidauniyar Aisha Buhari ta Future Assured.
Daga cikin mahalarta taron akwai Shugaba Buhari da matarsa Aisha Buhari da shugaban majalisar dattijai Ahmad Lawal.
Taken taron dai shi "Sake Fasalin Zamantakewar Aure Domin Cigaban Najeriya,"
Yayin wannan taro, mai martaba Sarkin Kano, Muhammadu Sanusi II, ya yi kira ga gwamnonin jihohin Najeriya da su kirkiro da wata doka wacce za ta rage yawan mace-macen aure, da kuma kawo karshen fitintunun aure a tsakanin 'yan kasar.
Domin ganin wasu daga cikin hotunan wannan taron, ku latsa nan.
A ranar 28 ga watan Fabrairu ne hukumomi a Najeriya suka tabbatar da bullar cutar coronavirus da ake kira Covid-19 a jihar Legas.
Ma'aikatar lafiya ce ta tabbatar da bullar cutar a sanarwar da ta wallafa a Twitter, inda ta ce a karon farko an samu bullar cutar a Najeriya tun barkewarta a China a watan Janairun 2020.
A sanarwar da ya fitar, ministan lafiya na Najeriya Dakta Osagie Ehanire ya ce wani dan Italiya ne da ke aiki a kasar ya shigo da cutar bayan ya dawo daga Milan zuwa Lagos.
Tuni dama hukumar lafiya ta duniya WHO ta ce cutar coronavirus ta kai wani matsayi na zama annoba a duniya saboda yadda take yaduwa.
Takaddama tsakanin Baban Chinedu da hukumar fina-finai ta Kano kan marigayi Ibro
A bangaren nishadi kuma, takkadama ce ta kunno kai a Kannywood tsakanin Yusuf Haruna, wanda aka fi sani da Baban Chinedu da kuma shugaban hukumar tace fina-finai ta jihar Kano wato Isma'il Na'abba Afakallah.
Takaddamar ta samo asali ne bayan da aka aike wa Baban Chinedu wata takarda a kan wani bidiyo da ya wallafa a shafinsa na Instagram yana zargin cewa gwamnatin Kano ta bai wa shugaban hukumar tace fina-finan N5m domin mika su ga iyalan marigayi Rabilu Musa Ibro.
Baban Chinedu dai makusancin Ibro ne, kuma ya ce gwamnatin Abdullahi Umar Ganduje ta bai wa Isma'il Na'abba Afakallah kudin ne a matsayin gudunmuwar bikin 'yar gidan marigayi Ibro kusan shekaru biyu da suka wuce.
Sai dai Afakallah ya musanta wannan zargin kuma lauyoyinsa sun bukaci Baban Chinedu ya janye kalaman da ya yi a bidiyon ko kuma a gurfanar da shi a gaban kuliya.
</doc>
<doc id='bbc_labarai-51670452' type='mono' source_url='https://www.bbc.co.uk/hausa/labarai-51670452' term='COVID'>
Coronavirus: Wanne shiri Najeriya ta yi don dakile cutar?
Samun mutumin da ya kamu da cutar numfashi ta coronavirus karon farko a Najeriya ya sa 'yan kasar na tambaya: wanne shiri hukumomi suka yi na dakile ta?
Samun mutumin da ya kamu da cutar numfashi ta coronavirus karon farko a Najeriya ya sa 'yan kasar na tambaya: wanne shiri hukumomi suka yi na dakile ta?
Ranar Alhamis ne Hukumomin Lafiya a Najeriya suka tabbatar da bullar coronavirus wadda ake kira Covid-19 a jihar Lagos da ke kudu maso yammacin kasar.
A sanarwar da ya fitar, Ministan Lafiya na Najeriya, Dr Osagie Ehanire, ya ce wani dan kasar Italiya ne da ke aiki a kasar ya shigo da cutar bayan ya dawo Lagos daga birnin Milan.
"Sakamakon gwaji da aka gudanar a asibitin Koyarwa na Jami'ar Lagos ya tabbatar da mutumin yana dauke da cutar.
"Ana duba lafiyarsa a Asibitin Kula da Cututtuka Masu Yaduwa a Yaba, kuma marar lafiyar bai nuna alamomi masu muni ba," in ji shi.
Wannan shi ne karon farko da aka samu bullar cutar a nahiyar Afirka kudu da hamada.
Hanyoyi  4 na kare kai daga coronavirus
■   Ku wanke hannayenku da sabulun gargajiya ko sabulun ruwa da ake wanke hannu da shi, wato hand gel, wanda zai iya kashe kwayoyin cuta
■   Ku rufe hanci da bakinku lokacin da kuke yin atishawa da kyallen fyace majina - sannan ku wanke hannayenku bayan kun yi atishawa domin hana kwayoyin cutar yaduwa.
■   Ku guji taba idanunku, ko hanci ko bakinku- idan hannunku ya taba wurin da cutar ta shafa, za ta iya yaduwa zuwa sauran sassan jikinku.
■   Kada ku rika matsawa kusa da mutanen da ke yawan atishawa ko tari da masu fama da zazzabi - za su iya watsa cutar cikin iska ta yadda ku ma za ku iya kamuwa da ita. - akalla ku matsa nesa da su ta yadda tazarar da ke tsakanin ku za ta kai kafa uku.
Minista Ehanire ya ce gwamnatin kasar ta hannun Ma'aikatar Lafiya ta kara tsaurara matakai don dakile cutar nan take.
Ya ce sun zage damtse wurin ganin Cibiyoyin Kula da Lafiyar Gaggawa a fadin kasar sun tashi tsaye domin gudanar da ayyukansu, yana mai cewa za su hada gwiwa da cibiyar da ke Lagos don shawo kan cutar.
"Muna so mu tabbatar wa 'yan Najeriya cewa  cibiyoyinmu na ko-ta-kwana sun kara kaimi wurin gudanar da ayyukansu tun da aka samu labarin bullar cutar a China, kuma za mu yi amfani da dukkan matakan da gwamnati za ta iya dauka domin dakile ta", a cewar ministan.
Ya yi kira ga 'yan Najeriya su kula da lafiyarsu, musamman tsaftar hannaye da hanci da sauran sassan jiki da ke taimakawa wurin yin numfashi.
Ya bukaci duk mutumin da ya ji alamar rashin lafiya, irin su zazzabi da mura da tari, ya kira wannan lamba: 0800 970 0000-0010.
</doc>
<doc id='bbc_51687604' type='mono' source_url='https://www.bbc.co.uk/hausa/51687604' term='COVID'>
Martanin wasu 'yan Najeriya game da bullar Coronavirus a kasar
Tun bayan da hukumomi a Najeriya suka tabbatar da bullar cutar coronavirus da ake kira Covid-19 a jihar Legas, dubban 'yan kasar ke ci gaba da tafka muhawara a shafukan sada zumunta musamman Twitter da Facebook.
Tun bayan da hukumomi a Najeriya suka tabbatar da bullar cutar coronavirus da ake kira Covid-19 a jihar Legas, dubban 'yan kasar ke ci gaba da tafka muhawara a shafukan sada zumunta musamman Twitter da Facebook.
Tun a ranar Laraba aka fara yada jita-jitar labarin bullar cutar a jihar Legas a shafukan intanet bayan kwantar da wani dan China a asibitin Reddington da ke Ikeja.
Wani dan Italiya ne da ke aiki a kasar ya shigo da cutar bayan ya dawo daga Milan zuwa Lagos kamar yadda ministan lafiya na Najeriya Dakta Osagie Ehanire ya tabbatar.
Sai dai wasu a shafukan sada zumuntar, suna ganin ''sakaci'' ne daga hukumomin kasar yasa har cutar ta samu bulla.
Wasu kuma na ganin bular cutar coronavirus, tamkar kara wa Borno dawaki ne ga matsalolin da ake fama da su a Najeriya.
Mau'du'an da ake amfani da su wajen tafka muhawara a shafin Twitter kan bullar cutar a Najeriya sun hada da #COVID19Nigeria da kuma #coronavirusinlagos.
Bayan bullar wannan cuta, BBC ta ziyarci asibitin da aka ware na musamman domin magance yaduwar cutar COVID-19  kuma asibitin yana a birnin Legas.
Wasu kuma yayin muhawarar, addu'a suke yi domin Allah ya kawo sauki dangane da wannan lamari.
Ku wanke hannayenku da sabulun gargajiya ko sabulun ruwa da ake wanke hannu da shi, wato hand gel, wanda zai iya kashe kwayoyin cuta
■ Ku rufe hanci da bakinku lokacin da kuke yin atishawa da kyallen fyace majina - sannan ku wanke hannayenku bayan kun yi atishawa domin hana kwayoyin cutar yaduwa.
■ Ku guji taba idanunku, ko hanci ko bakinku- idan hannunku ya taba wurin da cutar ta shafa, za ta iya yaduwa zuwa sauran sassan jikinku.
■ Kada ku rika matsawa kusa da mutanen da ke yawan atishawa ko tari da masu fama da zazzabi - za su iya watsa cutar cikin iska ta yadda ku ma za ku iya kamuwa da ita. - akalla ku matsa nesa da su ta yadda tazarar da ke tsakanin ku za ta kai kafa uku.
Wadanne ne alamomin cutar?
Da alama tana farawa ne daga zazzabi, sannan sai mutum ya soma tari.
Bayan mako guda, mutum zai rika fuskantar yankewar numfashi.
Don haka ya kamata mutum ya je asibiti idan ya fuskanci irin wadannan alamomi.
</doc>
<doc id='bbc_labarai-51738576' type='mono' source_url='https://www.bbc.co.uk/hausa/labarai-51738576' term='COVID'>
Coronavirus ta sauya yadda jama'a ke gaisawa
Cutar Coronavirus (Covid-19) ta bulla a sassa daban-daban na duniya tun daga watan Disambar 2019 da ta fara bayyana a birnin Wuhan da ke yankin Hubei na kasar China.
Cutar Coronavirus (Covid-19) ta bulla a sassa daban-daban na duniya tun daga watan Disambar 2019 da ta fara bayyana a birnin Wuhan da ke yankin Hubei na kasar China.
Masana sun gano cewa cutar wadda take shafar numfashi ana saurin daukar ta musamman idan mai dauke da ita ya yi tari ko atishawa a cikin mutane.
Kwayoyin cutar kan bi iska su shiga jikin wanda ke kusa da mai dauke da ita, ta ido ko ta hanci ko kuma ta baki.
Haka kuma, idan mai dauke da cutar ya taba fuskarsa, kwayoyin cutar na iya bazuwa zuwa tafin hannunsa daga nan kuma idan ya taba wani da hannun don gaisawa ko runguma zai iya ba shi cutar.
Idan aka kamu da cutar, a kan yi zazzabi mai zafi da tari da numfashi sama-sama.
Ma'aikatan lafiya da hukumomin lafiya a fadin duniya sun yi gargadi kan yadda za a kare kai daga kamuwa da cutar ciki har da: rage taruwa a wuri guda, rage taba fuska, yin musabaha ko rungumar juna.
Wannan ya sa mutane a fadin duniya, musamman inda cutar ta bulla suka dauki wasu matakan kare kansu daga kamuwa da cutar.
Har kasashen da cutar Coronavirus ba ta bulla ba ma sun dauki matakan kariya.
Misali a Saudiya, kafin cutar ta bulla, gwamnatin kasar ta fitar da sanarwar hana baki shiga don yin aikin Umara duk don kada a samu bullarta a ciki.
A kasashen da cutar ta bulla, mutane na sa abin rufe fuska don kare hancinsu da bakinsu, sannan wasu na sa safar hannu.
A wasu wuraren kuwa, dokar hana fita aka sa, misali a wasu sassan Italiya da aka samu yaduwar cutar.
Yin musabaha da rungumar juna na cikin manyan hanyoyin gaisawa a tsakanin al'umma.
Amma bullar cutar voronavirus ta sauya hakan, kuma ta ba da damar kirkiro sabbin hanyoyin gaisuwa da ba sai an hada jiki ba.
A shafukan sada zumunta, an yi ta yada hotunan bidiyo da ke nuna mutane suna gaisawa ta hanyar hada  kafa a madadin hada hannuwa kamar yadda aka saba.
An yi wa wannan salon gaisuwar lakabi da 'Wuhan Handshake' wato musabahar Wuhan, wato garin da cutar ta samo asali.
Daga baya, shugabannin duniya kamar John Magafuli na Tanzania sun dauki wannan salon gaisawar duk da cutar ba ta bulla a kasar ba.
A wani hoton bidiyo ministan harkokin cikin gidan Jamus ya ki yin musabaha da Shugabar Gwamnatin Jamus Angela Merkel a lokacin wani taro bayan ta mika masa hannu.
Wani sabon salon gaisuwar da ya fito shi ne gaisuwa da gwiwar hannu wanda aka yi wa lakabi da 'Elbow bump'.
Ma'abota shafukan sada zumunta da dama musamman a shafin Twitter sun wallafa sakonni da maudu'in #elbowbump.
Wannan salon gaisuwar dai ya fi yawa a Amurka.
Wasu na ganin wannan ita ce hanya mafi a'ala da za a gaisa salin-alin ba tare da an yada cutar Coronavirus ba.
Hada tafukan hannuwa wuri daya sannan a sa su a gaban kirji, kamar yadda 'yan kasar Indiya ke yi, wata hanya ce da mutane ke ta amfani da ita wajen gaisawa.
Mabiya addinin Hindu na amfani da wannan hanya wajen nuna girmamawa ko gaisuwa.
Tun bullar cutar Coronavirus, wasu wadanda ba mabiyan addinin Hindu ba ne, sun dauki wannan salon wajen gaisawa don kauracewa yin musabaha.
Jaridar Times of Israel ta ruwaito Firayim minista Benjamin Netanyahu yana ba 'yan kasarsa shawarar amfani da gaisuwar 'namaste' don kare kai daga kamuwa da Coronavirus.
Wata jakadiyar Isra'ila a Indiya, Maya Kadosh ta wallafa sako a shafinta na Twitter inda ta ce tana godiya ga Indiya da ta samar da wannan salon gaisuwa, kuma daga yau 'yan Isra'ila sun samu salon gaisuwa.
Bullar cutar ta sa fargaba a zukatun mutane tun da har ta kai ana gudun gamuwa da juna ko taba juna kuma gwamnatoci da hukumomi sun soke manyan taruka masu muhimmanci saboda gudun yaduwar cutar.
Kasashe kamar Faransa da Japan sun soke duk wasu taruka da mutane fiye da 5000 za su taru a wuri guda, sai dai har yanzu babu wani bayani kan gasar wasanni ta Olympics da za a yi a Tokyo da za a fara a cikin wata Yulin bana.
A Burtaniya, hukumomi sun umarci asibitoci da su duba marasa lafiya ta hanyar kiran waya na bidiyo don rage barazanar yaduwar cutar.
</doc>
<doc id='bbc_labarai-51669073' type='mono' source_url='https://www.bbc.co.uk/hausa/labarai-51669073' term='COVID'>
Najeriya ta tabbatar da bullar Coronavirus a Lagos
Hukumomi a Najeriya sun tabbatar da bullar cutar coronavirus da ake kira Covid-19 a jihar Lagos.
Hukumomi a Najeriya sun tabbatar da bullar cutar coronavirus da ake kira Covid-19 a jihar Lagos.
Ma'aikatar lafiya ce ta tabbatar da bullar cutar a sanarwar da ta wallafa a Twitter, inda ta ce a karon farko an samu bullar cutar a Najeriya tun barkewarta a China a watan Janairun 2020.
The Federal Ministry of Health has confirmed a coronavirus(Covid-19) case in Lagos State Nigeria. The case which was confirmed on 27/02/2020 is the first case to be reported in Nigeria since the beginning of the outbreak in China in January 2020 @WHO @BBCWorld #CoronaVirusUpdates pic.twitter.com/uF79NYzvAz
Karshen Twitter wallafa  daga @Fmohnigeria
Haka ma cibiyar da ke yaki da cututuka masu yaduwa a Najeriya ta wallafa a Twitter inda ta ce ministan lafiya ya tabbatar da bullar cutar a jihar Lagos.
The Honourable Minister of Health has announced a confirmed coronavirus disease (COVID-19) case in Lagos StateThe case, which was confirmed on the 27th of February 2020, is the first case to be reported in Nigeria since the beginning of the outbreak in China in January 2020 pic.twitter.com/r6uJfeIUhv
Karshen Twitter wallafa  daga @NCDCgov
A sanarwar da ya fitar, ministan lafiya na Najeriya Dr Osagie Ehanire ya ce wani dan Italiya ne da ke aiki a kasar ya shigo da cutar  bayan ya dawo daga Milan zuwa Lagos.
"Sakamakon gwaji da aka gudanar a asibitin koyarwa na jami'ar Lagos ya tabbatar da yana dauke da cutar."
"Ana duba lafiyarsa a asibitin kula da cutuka masu yaduwa a Yaba, kuma marar lafiyar bai nuna alamomi masu muni ba," in ji shi.
Ya kuma ce gwamnati ta kara tsaurara matakai domin tabbatar da dakile yaduwar cutar.
Tun a ranar Laraba ne ake ta yada jita-jitar labarin bullar cutar a Lagos a shafukan intanet bayan kwantar da wani dan China a asibitin Reddington da ke Ikeja.
Daga baya asibitin ya karyata labarin amma bai musanta zuwan dan China ba a asibitin domin diba lafiyarsa da ake fargabar yana dauke da cutar mai yin kisa a China.
Hukumar lafiya ta duniya WHO ta ce cutar coronavirus ta kai wani matsayi na zama annoba a duniya saboda yadda take yaduwa.
Najeriya yanzu ta shiga jerin kasashen duniya da aka samu bullar cutar ta da ake kira COVID-19, kasa ta uku da aka samu bullarta a Afirka bayan Masar da Aljeriya.
</doc>
<doc id='bbc_labarai-51851283' type='mono' source_url='https://www.bbc.co.uk/hausa/labarai-51851283' term='COVID'>
Coronavirus: Trump ya haramta wa 'yan kasashen Turai shiga Amurka
Shugaban Amurka Donald Trump ya sanar da sabbin ka'idojin hana shiga kasarsa kan Turai, a yunkurinsa na yaki da yaduwar coronavirus.
Shugaban Amurka Donald Trump ya sanar da sabbin ka'idojin hana shiga kasarsa kan Turai, a yunkurinsa na yaki da yaduwar coronavirus.
Amma ya ce matakan "masu karfi kuma wadanda suka zama dole" ba za su shafi Burtaniya ba, wacce ke da mutum 460 da suka kamu da cutar.
Wata sanarwa da aka fitar daga Fadar White House ta bayyana dalilan da suka sa aka haramta wa matafiya daga kasashe 26 kawai a Turai shiga Amurkar.
Wannan yasa haramcin bai shafi wasu kasashen Turai ba, cikinsu har da Ireland.
"Don hana sabbin masu dauke da cutar shigo wa kasarmu, za mu haramta wa 'yan kasashen Turai shigowa," in ji Mista Trump ranar Laraba.
"Sabbin dokokin za su fara aiki ne da tsakar daren Juma'a," a cewarsa. Haramcin ba zai shafi 'yan asalin Amurka ba.
Kawo yanzu, an samu mutum 1,135 masu dauke da cutar a fadin Amurka, inda 38 suka mutu.
Mista Trump ya ce Taryyar Turai ta "gaza daukar irin matakan" da Amurka ta dauka don yaki da cutar.
Shugaban na Amurka ya sha suka bisa matakan da ya dauka a kan cutar ta covid-19.
A lokacin da suke mayar da martani kan jawabinsa, manyan 'yan Democrat sun ce kalaman nasa na da daga hankali kuma abin mamaki ne yadda Shugaba Trump bai yi komai ba kan rashin kayan gwaje-gwajen cutar a Amurka.
</doc>
<doc id='bbc_51788645' type='mono' source_url='https://www.bbc.co.uk/hausa/51788645' term='COVID'>
Coronavirus: Fafaroma zai daina ibada a bainar jama'a
Fafaroma Francis na darikar Katolika zai gabatar da jawabinsa na ranar Lahadin yau ta hanyar amfani da bidiyo maimakon kai tsaye kamar yadda ya saba yi ga dubban mabiya darikar Katolika.
Fafaroma Francis na darikar Katolika zai gabatar da jawabinsa na ranar Lahadin yau ta hanyar amfani da bidiyo maimakon kai tsaye kamar yadda ya saba yi ga dubban mabiya darikar Katolika.
A kan gudanar da wannan taron ibada ne a dandalin Saint Peter da ke cikin Vatican.
Wannan matakin ya taso ne ne saboda fargabar kamuwa da cutar Coronavirus.
Daga yanzu Fafaroman zai rika nadar jawabinsa ne yana turawa ta intanet har zuwa lokacin da aka shawo kan cutar. A makon jiya ne dai aka gano mutum na farko da ya ake dauke da kwayar cutar ta Covid-19 a Fadar ta Vatican.
Shekara 66 ke nan a tarihi da jerin Fafaroma ke gabatar da addu'o'i ga mabiya darikar Katolika daga sassa daban daban na duniya, inda karon farko ke nan da aka sami wani Fafaroma ya kauracewa wannan al'ada.
Jami'ai a fadar Vatican sun ce saboda rage yawan cunkoso da ka iya ba cutar coronavirus damar ci gaba da yaduwa, daga ranar Lahadi, Fafaroma Francis ba zai ci gaba da bayyana a dandalin Saint Peter ba.
A madadin haka zai rika aika wa da sakon bidiyo ne kai tsaye daga cikin Fadar Apostolic.
Kuma ranar Laraba mai zuwa - ranar da ya saba ganawa da mabiya darikar a kowane mako - Fafaroman ba zai fita wajen fadar ba.
Fadar Vatican, wadda ita ce kasa mafi kankanta a duniya ta bayyana bullar cutar ne a makon jiya.
Kuma Fafaroman mai shekara 83 da haihuwa na fama da matsananciyar mura na fiye da mako guda, ko da yake jami'ai a Vatican din sun ce murar ba ta da alaka da nau'in cutar Covid-19.
A daya bangaren kuma, cutar sai kara bazuwa ta ke yi a fadin kasar Italiya, wanda zuwa ranar Asabar an bayyana cewa mutum fiye da 1,200 ne suka kamu da cutar.
Kawo yanzu dai adadin masu cutar sun kai 6,000 kuma an tabbatar da mutuwar mutum fiye da 230 a kasar ta Italiya.
</doc>
<doc id='bbc_wasanni-51863758' type='mono' source_url='https://www.bbc.co.uk/hausa/wasanni-51863758' term='COVID'>
Pogba yana so a tara kudin yaki da Coronavirus
Dan wasan Manchester United Paul Pogba ya kirkiri wani shafin gidauniyar neman taimakon kudi da zai taimaka wa asusun tallafa wa yara na Majalisar Dinkin Duniya, Unicef wajen taimakon yaran da suka kamu da cutar coronavirus.
Dan wasan Manchester United Paul Pogba ya kirkiri wani shafin gidauniyar neman taimakon kudi da zai taimaka wa asusun tallafa wa yara na Majalisar Dinkin Duniya, Unicef wajen taimakon yaran da suka kamu da cutar coronavirus.
Pogba ya kirkiri gidauniyar ne yayin da yake bikin cikarsa shekara 27 da haihuwa a ranar Lahadi, "domin taimakawa wajen yaki da cutar Covid-19".
Dan wasan kasar Faransan ya ce zai ninka kudin sau biyu in har sun kai fan 27,000 kamar yadda ya nema.
Matsalar wannan annoba ba karama ba ce, musamman ga kasashe matalauta da kuma yaran da ba su da gata, kamar yadda dan wasan ya rubuta.
"Ranar zagayowar haihuwata ce, ina murna da hakan, iyalina da abokaina suna cikin koshin lafiya. Sai dai kuma ba kowa ne ke cikin koshin lafiya ba a yanzu.
"A lokuta irin wadannan ya kamata mu hada hannu wuri daya," dan wasan ya bayyana.
Za a yi amfani da kudin da za a tara ne wajen sayen safar hannu da takunkumin kare fuska da kuma tabarau na ma'aikatan lafiya.
Ya taba yin irin wannan a ranar cikarsa shekara 26 da haihuwa, inda Pogba ya hada fan 7,360 don samar da tsaftataccen ruwan sha ga kungiyoyin agaji masu wannan aiki.
</doc>
<doc id='bbc_labarai-51954113' type='mono' source_url='https://www.bbc.co.uk/hausa/labarai-51954113' term='COVID'>
Fatawar Malaman addinin Musulunci a Najeriya kan coronavirus
A yayin da cutar covid-19 ke ci gaba da yaduwa a duniya, malaman addinin musulunci a Najeriya sun yi tsakani kan cutar. Ga abin da wasu daga cikinsu suka shaida wa BBC Hausa:
A yayin da cutar covid-19 ke ci gaba da yaduwa a duniya, malaman addinin musulunci a Najeriya sun yi tsakani kan cutar. Ga abin da wasu daga cikinsu suka shaida wa BBC Hausa:
A yi biyayya ga umarnin hukumomi - Sheikh Ahmad Gumi
Ahmad Abubakar Mahmud Gumi: "Ya kamata shugabanni su tara masana su yi bayani kan wannan batu na coronavirus. Don haka idan masana suka bai wa shugabanni shawara cewa a daina ko da sallah ce a cikin jama'a, to wajibi ne a daina. Wannan ita ce koyarwar manzon Allah. Don haka muna kira ga al'umma su yi biyayya ga dukkan umarnin da suka bayar kamar wanke hannu akai-akai da amfani da sinadarin kashe kwayoyin cuta da kuma dana musabaha."
A daina shiga cikin taro wanda ake cunkuso - Sheikh Dahiru Bauchi
"Abin da zan fada wa al'uma su saurari abin da likitoci suke fada; suke bayar da nasiha ko wanke hannu ko hana gaisawa da musabaha da sauran abubuwa wadanda likitoci suka bayar da umarni duka sai a bi musu domin Allah ya ce 'wanda ya san abu da wanda bai san shi ba ba za su zama dai-dai ba. To, harkar da ta shafi ciwo irin wannan, su likitoci harkokinsu ne su suka san abin. Idan sun bayar da nasiha sai a bi musu -- yawan wanke hannu ko kuma dakatawa da gaisawa hannu da hannu ko kuma shiga cikin taro wanda ake cunkuso."
Coronaviru ba sabon abu ba ne - Sheikh Aminu Daurawa
"An dade ana gamuwa da ibtila'i da jarrabawa a fadin duniya, kwalara da Annoba da yaduwar cutaka ya dade yana addabar duniya, kuma ana yi masa fassara iri- iri, kowa gwargwadon abin da yake dauke da shi na akida ko hankali ko ilmi ko al'ada ko surkulle.
Amma mu a mahanga ta addini muna daukar wadannan a matsayin jarrabawa da jan kunne da Allah yake yi wa mutane domin su saduda, su sallamawa Allah, su yadda wannan duniya akwai me ita, kuma yana da iko akanta kuma zai Iya tashin ta duk sadda yaga dama...
Mu yi abubuwa biyar:
Na daya yadda da kaddara mai dadi da mara dadi duk daga Allah ne
Mu dauki matakan kare kai yadda jamian kiwan lafiya suke fada
Mu dukufa da tuba da istigfari da komawa ga Allah, domin ya yaye mana wananan Annoba, da yawaita zikri da addua.
Duk musulmin da ya mutu yayi shahada.
Kada mu shiga inda Annoba take, kada kuma mu fita daga inda ake yi har sai an tabbatar da bamu dauka ba."
A bi shawarwarin likitoci - Sheik Yaqub Yahya Katsina
"Ba zai yiwu ya zama ba abin dokar Allah ba kuma dokar da mutane suka yarda suka yi wa kansu kuma ba abi sannan kuma ace zaa samu yadda akeso.Saboda haka kar acire hannun Allah aciki, ace dalili kaza ne, sannan abi shawarwarin likitoci; duk shawarwarin da likitocin suka bada da masana akan wannan fanni na kiwon lafiya, to abi wadannan shawarwarin kuma a tsare su.
Sannan kuma ayi kokari ya zamana kowa addininsa - kirista ko musulmi - ya koma wurin Allah ya nemi gafara ya kuma yi addu'a Allah ya yaye wa duniya wannan bala'i daya tunkaro ta wanda kuma baasan ina aka dosa ba."
</doc>
<doc id='bbc_labarai-51565357' type='mono' source_url='https://www.bbc.co.uk/hausa/labarai-51565357' term='COVID'>
Chloroquine na maganin coronavirus
An gano cewa maganin zazzabin cizon sauro na Chloroquine phosphate wanda aka fi amfani da shi a nahiyar Afirka musamman a shekarun 1980 da 1990 yana warkar da cutar numfashi ta coronavirus.
An gano cewa maganin zazzabin cizon sauro na Chloroquine phosphate wanda aka fi amfani da shi a nahiyar Afirka musamman a shekarun 1980 da 1990 yana warkar da cutar numfashi ta coronavirus.
Ma'aikatar kimiyya da fasaha ta kasar China ce ta bayyana hakan ranar Laraba.
Gidan talbijin na China Global Television Network ya ruwaito cewa daukacin masana a kasar sun amince a yi amfani da Chloroquine phosphate domin maganin cutar Covid-19 virus, wadda aka fi sani coronavirus.
An dade ana amfani da maganin wurin magance zazzabin cizon sauro gabanin sauron ya soma bijire wa maganin.
Kafar watsa labaran kasar ta Xinhua ta ruwaito cewa an yi gwajin chloroquine a fiye da asibitoci goma da ke Beijing, babban birnin kasar China da wasu larduna biyu, "kuma yana aiki sosai".
</doc>
<doc id='bbc_labarai-51668608' type='mono' source_url='https://www.bbc.co.uk/hausa/labarai-51668608' term='COVID'>
Hukumar alhazzan Najeriya ta dakatar da zuwa Umrah
Hukumar alhazai ta Najeriya ta ja hankalin maniyyata aikin Umrah ko ziyara a Madina a kasar Saudiyya su jingine niyyarsu har sai hali ya yi.
Hukumar alhazai ta Najeriya ta ja hankalin maniyyata aikin Umrah ko ziyara a Madina a kasar Saudiyya su jingine niyyarsu har sai hali ya yi.
Wata sanarwa da hukumar ta fitar ta ce dakatar da ziyarar zuwa kasa mai tsarki ga Musulman Najeriya, ya zama wajibi sakamakon matakin da hukumomin Saudiyya suka dauka na dakatar da aikin Umrah saboda tsoron bazuwar cutar corona.
Ta ce matakin na kariya ne daga cutar coronavirus da ta bazu a wasu kasashen duniya kimanin 48 inda kuma aka tabbatar da sama da mutum 82,164 na dauke da cutar daga ranar 27 ga watan Fabrairu.
Sanarwar ta ce matakin dakatarwar ya fara aiki ga dukkan wadanda ke shirin tashi wadanda suka samu biza da kuma wadanda suke da niyyar tafiya.
Hukumar ta ce dole a jinkirta tafiyar har sai an samu karin bayanin daga hukumomin kasar Saudiyya.
Cutar ta covid-19 ta haddasa mace-mace da dama lamarin da ya tilastawa wasu kasashen da cutar ta bazu rufe makarantu da wuraren taruwar jama'a.
Ma'aikatar lafiya ta Najeriya ta tabbatar da babu wani rahoton bullar cutar corona a kasar. Kuma a cewar sanarwar ma'aikatar lafiya ta dauki dukkan matakan da suka wajaba don ganin cutar ba ta bulla a Najeriya ba.
Hukumar alhazan ta ce ta yi na'am da matakin da hukumomin Saudiyya suka dauka sannan ta ce tana jaddadda kudirinta da hadin kanta bisa muradan al'ummar musulmin duniya da ma bil'adama baki daya.
Cibiyar takaita yaduwar cutuka ta Najeriya ta sanar cewa zuwa ranar Laraba an yi wa mutum 11 gwajin coronavirus a kasar amma babu wanda gwaji ya nuna yana dauke da cutar.
</doc>
<doc id='bbc_labarai-51719150' type='mono' source_url='https://www.bbc.co.uk/hausa/labarai-51719150' term='COVID'>
Tsohon shugaban INEC Maurice Iwu ya ce ya gano 'maganin' Coronavirus

Kafafen watsa labaran Najeriya sun ambato tsohon shugaban hukumar zaben kasar, INEC, Farfesa Maurice Iwu yana ikirarin samo maganin cutar numfashi ta Covid-19, ko kuma coronavirus.
Ya zuwa wannan lokaci, cutar ta kashe fiye da mutum 3,000 a fadin duniya, inda kuma kasarsa Najeriya ta kasance cikin kasashen da cutar ta bulla.
Tun da cutar ta bulla a China shekarar da ta wuce, babu wani maganin ta da aka amince da shi.
Kazalika ba a sa ran samun maganin ta sai nan da tsakiyar shekara mai zuwa, domin kuwa masu bincike a Amurka suna can suna gwajin maganin na coronavirus a kan dabbobi.
Amma ranar Litinin Farfesa Maurice Iwu, wanda ke shugabantar cibiyar bincike ta Bio-Resources Institute of Nigeria, ya gana da ministan lafiya da na kimiyya domin neman tallafinsu kan maganin da ya ce ya gano, a cewar jaridar Vanguard.
An ambato Farfesa Iwu, wanda yanzu haka yake fuskantar tuhuma kan zargin halasta kudin haramun a wata kotun Najeriya yana cewa tawagarsa ta masu bincike "ta gano maganin Covid-19 a shekarar 2015".
Dama a baya dai, Farfesa Iwu ya taba ikirarin cewa ya gano cutar AIDS.
Yana so gwamnati ta dauki nauyin tawagarsa domin samar da kwayoyin maganin cutar da dama.
Jaridar intanet ta Sahara Reporters ta ambato ministan Kimiyya da Fasaha, Mohamed Abdullahi, yana cewa sun aike da abubuwan da aka hada maganin ga wani kwamiti na musamman na Cibiyar Kimiyya ta Najeriya domin tantance su.
"A wani bangare na tattaunawar da ake kan Coronavirus (Covid-19), Ma'aikatar Kimiyya da Fasaha ta karbi bakuncin Farfesa Maurice Iwu, wanda ya shaida mana cewa ya samo maganin da ka iya warkar da  Covid-19.
"Ma'aikatar Kimiyya da Fasaha ta mika wannan magani ga kwamiti na musamman na Cibiyar Kimiyya ta Najeriya domin tantance su. Shugaban Cibiyar zai jagoranci sauran masana domin gano gaskiyar wannan ikirari," in ji shi.
</doc>
<doc id='bbc_rahotanni-51977176' type='mono' source_url='https://www.bbc.co.uk/hausa/rahotanni-51977176' term='COVID'>
Coronavirus: Yaushe annobar za ta zo karshe kuma rayuwa ta dawo daidai?
Al'amura na ta tsayawa cak a duniya. Wuraren da a baya ke cike da 'yan adam masu kai kawo a yanzu sun zama kufai saboda yadda aka takaita zirga-zirgar jama'a, kama daga rufe makarantu zuwa hana tafiye-tafiye da kuma dakatar da taruka.
Al'amura na ta tsayawa cak a duniya. Wuraren da a baya ke cike da 'yan adam masu kai kawo a yanzu sun zama kufai saboda yadda aka takaita zirga-zirgar jama'a, kama daga rufe makarantu zuwa hana tafiye-tafiye da kuma dakatar da taruka.
Wani mataki ne da ba a taba dauka a duniya ba kan wata cuta. Amma yaushe za ta zo karshe kuma yaushe za mu dawo muna rayuwarmu kamar baya.
Fira Minista Boris Johnson ya ce ya yi amanna Burtaniya za ta iya shawo kan lamarin a cikin mako 12 kuma kasar za ta fatattaki coronavirus daga cikinta.
Amma ko yawan masu cutar ya fara raguwa nan da wata uku masu zuwa, to hakan fa ba yana nufin an kawo karshen matsalar ba ne.
Za a dauki tsawon lokaci kafin annobar ta gama tafiya - watakila ma shekaru.
Sai dai a bayyane take cewa wannan matakin da aka dauka na dakatar da dukkan al'amura ba zai dore ba. Hakan zai yi mummunan tasiri kan tattalin arzikin duniya da mu'amalar mutane.
Abin da kasashe ke bukata shi ne ''daukar matakin fita daga wannan kangi'' - hanyar da za a dage wadannan matakan a koma rayuwa yadda aka saba.
Amma ga alama coronavirus ba ta shirya tafiya ba a yanzu.
Idan aka dage matakan takaita walwalar jama'a da ke dakile yaduwar cutar, to kuwa lallai za a samu karin mutanen da za su kamu.
"Muna da babbar matsala kan yadda sabon matakin fita daga kangin zai kasance, da kuma yadda za mu fita din,'' a cewar Mark Woolhouse, wani farfesa kan cutuka masu yaduwa a Jami'ar Edinburgh.
''Ba Burtaniya ba ce kawai, babu kasar da ta tanadi matakin fita daga wannan kangi.''
Babban kalubale ne ga fannin kimiyya da zamantakewa.
Akwai hanyoyi uku na fita daga wannan balahira.
Kowanne daya daga cikin hanyoyin nan zai iya rage yaduwar cutar.
Riga-kafi - akalla wata 12-18
Riga-kafi na iya bai wa mutane kariya ta yadda ba za su kamu da rashin lafiya ba ko da sun yi mu'amala da mai cutar.
A yi wa mutane da dama riga-kafi, kusan kashi 60 cikin 100 na al'umma, kuma cutar ba za ta zamo annoba ba.
An yi gwajin riga-kafin kan wani mutum na farko a Amurka a wannan makon, bayan da aka bai wa masu bincike izini ba tare da bin al'adar da aka saba ta fara yin gwaji kan dabbobi ba.
Cibiyar binciken tana aiki ba kakkautawa, amma babu tabbas kan ko za a dace, sannan dole sai an yi riga-kafin a duniya baki daya.
Ana dai kyautata zaton za a dauki wata 12 zuwa 18 kafin a kammala samar da riga-kafin. Wannan kuwa lokaci ne mai tsawo ganin irin halin takurar da mutane ke ciki na dakatar da mu'amala da juna.
Farfesa Woolhouse ya shaida wa BBC cewa "Ba zai yiwu a ci gaba da bin wannan matakin ba a lokacin da ake jiran kammaluwar riga-kafi, wannan ba matakin bi ba ne.''
Karfin garkuwar jiki - akalla nan da shekara 2
Matakin da Burtaniya ta dauka na gajeren zango don takaita yaduwar cutar ne, ta yadda asibitoci ba za su tumbatsa a rasa yadda za a yi da marasa lafiya ba - saboda idan asibiti ya cika da masu bukatar kulawar gaggawa, to ana iya samun mace-mace da yawa.
Idan masu fama da cutar suka ragu, hakan zai bayar da damar sassauta wasu matakan - sai dai idan an samu karuwar masu cutar to dole a sake sanya wasu matakan na takaita zirga-zirga.
Sai dai babu tabbas kan hakan. Babban mai ba da shawara kan harkar kimiyya na Burtaniya Sir Patrick Vallance, ya ce "sanya takamaimai lokaci na faruwar wasu abubuwa ba zai yiwu ba.''
Amma kuma hakan zai iya sa garkuwar jikin mutane da dama ta inganta.
Ko da yake, za a dauki tsawon shekaru kafin tabbatar hakan, a cewar Farfesa Neil Ferguson na Kwalejin Imperial da ke London: ''Muna magana ne a kan rage yaduwar cutar a matakin da muke fatan cewa kaso kadan na al'ummar kasar ne za su kamu.
''Don haka a karshe, idan muka ci gaba cikin wannan hali nan da shekara biyu ko fiye, to ba mamaki a wannan lokaci kaso mai yawa na al'ummar kasar na iya kamuwa.''
Amma akwai wata tambaya a kan ko garkuwar jikin wanda ya kamu na iya raguwa.
Akwai wasu cutukan da ke jawo mura da suke rage karfin garkuwar jiki don haka sai a ga mutane na yin cuta su kuma ci gaba da maimaita yin ta a rayuwa.
Zabi - babu tabbas kan ranar wucewar ta
Farfesa Woolhouse ya ce "Zabi na uku shi ne a tabbatar da samun sauyi kan yadda muke mu'amalarmu don hana cutar ci gaba da bazuwa.
Hakan zai hada da barin wasu matakan su ci gaba da aiki. Ko kuma a dinga yin gwaji akai-akai da kuma killace marasa lafiya don su fi karfin annobar.
''Mun yi ta yin gwajin farko-farko da bin diddigin wadanda ake zargin sun kamu amma bai yi aiki ba,'' in ji Farfesa Woolhouse.
Samar da maganin da zai magance Covid-19 zai taimaka wajen bin sauran matakan.
Za a iya amfani da su da zarar mutane sun nuna alamar cutar don hana su yada wa wasu.
Ko kuma yi wa marasa lafiya magani a asibiti don hana cutar yin muni. Wannan zai bai wa kasashe damar shawo kan kula da dumbin mutanen da ke da cutar kafin a bukaci takaita zirga-zirga.
Kara yawan gadaje a dakunan jinya na musamman zai taimaka wajen shawo kan cutar idan ta zamo annoba.
Na tambayi babban mai ba da shawara kan harkar lafiya na Burtaniya Farfesa Chris Whitty, mene ne matakinsa na fita daga wannan kangi.
Ya shaida min cewa" ''Matakan dogon zango, kamar dai samar da riga-kafi na daya daga cikin hanyoyin fita daga wannan hali kuma muna fatan hakan zai samu nan kurkusa.''
Kuna iya bin James a shafinsa nao Twitter
</doc>
<doc id='bbc_rahotanni-51981916' type='mono' source_url='https://www.bbc.co.uk/hausa/rahotanni-51981916' term='COVID'>
Coronavirus ta sa kasuwar kanana jiragen sama na haya ta bude
Kamfanonin masu kananan jiragen sama na alfarma a Najeriya sun bayyana cewa karin bukatar shiga kananan jiragen cikin makwanni biyu da suka gabata ta karu.
Kamfanonin masu kananan jiragen sama na alfarma a Najeriya sun bayyana cewa karin bukatar shiga kananan jiragen cikin makwanni biyu da suka gabata ta karu.
Hakan ya faru ne tun bayan da aka gargadi jama'a da su nesanta kansu da cudanya da mutane a sakamakon takunkumin zirga-zirga a tsakanin kasashe.
Karin da aka samu daga masu bukatar shiga kananan jiragen alfarmar dai na zuwa daga ciki da wajen Najeriya - duk dai saboda mutane da ke ta kokawar komawa gida ga iyalansu.
ExecuJet, wanda shi ne wani reshe na kamfanonin zirga-zirgar kananan jiragen sama na alfarma masu zaman kansu a Najeriya, ya ce bukatar jigilar fasinjoji na kasa da kasa ya ninka fiye da na makwanni biyu da suka gabata, yayin da ma'aikatansa ke kiyaye matakan kare lafiya da jami'an kiwon lafiya na tashar jiragen saman Najeriya ke samarwa.
Babban jami'in zirga-zirgar kamfanin ExecuJet Victor Mbachi, ya ce mafi yawan masu bukatar amfani da jiragen saman 'yan Najeriya ne da ke kokarin dawowa gida, a yayin da wadanda ke bukatar jiragen  daga Najeriya ba 'yan kasar ba ne da ke niyyar komawa kasashensu.
Haka yake ga kamfanin Stargate Jets, da ke a Legas shi ma wani kamfani ne mai zaman kansa da ke zirga-zirga a ciki da wajen kasar.
Wani jami'in kamfanin ya shaida wa BBC cewa kamfanin ya samu "karuwar masu bukatar daukar hayar jiragen.
A lokuta da dama a baya, ana daukar hayar jiragen kamfanin sau daya ko sau biyu a cikin mako.
A wasu lokuta kamfanin yana samu a dauki hayarsa sau uku a cikin makonni biyu. Amma a makwanni biyun da suka gabata, ya samu kari tsakanin 10 zuwa 12.
Amma wadanda ke shigowa cikin kasar ta jiragen sama masu zaman kansu ba a kebe su daga daga bincikensu ba, bisa la'akari wannan shi ne tsarin nauyin da aka dorawa dukkanin kamfanonin jiragen sama a kasar.
A cewar Mbachi, an fada wa fasinjoji cewa su aika da hanyar tantance su ta na'urori ko wayoyin salula kafin isowarsu, wanda ganawa ta farko da fasinjoji za su yi ita ce ta haduwa da jami'an lafiya da ke tashar  domin duba koshin lafiyarsu, kafin ma su tarbarsu su karbe su.
Zai yi wuya a ce ko hanzarta yin hakan ya zama wani yunkuri na kaucewar dokar hana hana zirga-zirgar shiga kasar da gwamnatin Najeriya ta sanya a baya-bayan nan kan kasashe 13 da suke fama da cutar COVID-19.
A bayyane yake cewa iyalai da yawa suna son su kasance tare da iyalai. Ga wadanda suke da karfin yin haka,  suna ganin tafiya ta daidaiku wata farar dabara ce domin kaucewa kamuwa da cutar.
Dokar hana zirga zirga jiragen sama a kasar dai ta fara aiki tun a ranar 20 ga wannan wata.

</doc>
<doc id='bbc_rahotanni-51819568' type='mono' source_url='https://www.bbc.co.uk/hausa/rahotanni-51819568' term='COVID'>
Contagion: Shin an yi fim kan coronavirus shekara 10 da suka wuce?
Fim din wanda aka saki a 2011 da bai shahara ba sosai sai bayan buular cutar coronavirus a 'yan kwanakin nan.
Fim din wanda aka saki a 2011 da bai shahara ba sosai sai bayan buular cutar coronavirus a 'yan kwanakin nan.
Duk da cewa akwai manyan 'yan fim da suka fito a cikinsa kamar su Matt Damon da Jude Law da Gwyneth Paltrow da Kate Winslet da kuma Michael Douglas, a wancan lokacin fim din shi ne na 61 cikin jerin fina-finan da suka fi samun kudi.
Amma Contagion ya bayar da mamaki a lokacin da ya fara shahara a manhajar Apple's iTunes Store inda aka yi ta sauke shi a Amurka, sannan kuma aka yi ta neman fim din a Google.
Kamfanin da ya yi fim din Contagion Warner Bros. - ya ce shi ne na 270 cikin fina-finansa mafi shahara a watan Disambar 2019, a lokacin da aka fara samun rahoton bullar cutar a China.
Wata uku bayan nan, sai ga Contagion ya zama cikin 10 na farko.
Duk dai saboda coronavirus ne, kuma kamanceceniyar da ke tsakanin cutar da fim din ta bayyana karara ne bayan shekara 10 da yin fim din.
Meke cikin fim din?
A cikin fim din, wata bakuwar cuta mai kisa ta kashe wata mata 'yar kasuwa (Paltrow), bayan matar ta samo cutar a yayin wata tafiya zuwa China.
Kasancewar sunan China da ya fito a fim dinne ya sa yake kara yin tashe a makonnin da suka gabata, inda masu kallo suke ta neman Contagion.
Wani abin sha'awa game da yadda fim din ke kara tashe shi ne yadda aka nuna Gwyneth Paltrow (jarumar 'yar Amurka) ta wallafa hotonta tana sanye da takunkumin rufe fuska a cikin jirgin sama ranar 26 ga watan Fabrairu.
Sakon da ta wallafa a shafinta na Instagram ya ce: ''A kan hanyar zuwa Paris. Fargaba? Tsoro? Shiru? Annoba? Farfaganda? Haka Platrow za ta yi barci da wannan abin a fuskarta cikin jirgin nan.''
''Ina cikin jaruman fim din nan. Ku kula da kanku. Ban da musabaha. A dinga wanke hannu akai-akai,'' a cewar jarumar, wadda ke da fiye da mabiya miliyan shida a shafukan sada zumunta.
En route to Paris. Paranoid? Prudent? Panicked? Placid? Pandemic? Propaganda? Paltrow’s just going to go ahead and sleep with this thing on the plane. I’ve already been in this movie. Stay safe. Don’t shake hands. Wash hands frequently. 😷
A post shared by  Gwyneth Paltrow (@gwynethpaltrow) on Feb 26, 2020 at 2:59am PST
Karshen Instagram wallafa  daga gwynethpaltrow
Akwai kamanceceniya sosai da abin da ya faru a fim din Contagion.
Jaruma Paltrow ta kamu da cutar mai suna MEV-1, daga wani mai dafa abinci na Hong Kong bayan yin musabaha da shi, shi kuma ya samu cutar a jikin alade a lokacin da yake sarrafa namansa, shi kuma aladen ya samu da kwayoyin cutar ne a jikin jemage.
Bayan haka ne ta shiga jirgi ta dawo gida cikin tsananin rashin lafiya inda ta mutu ba da dadewa ba. Bayan nan ma danta ya mutu, amma mijinta bai kamu da cutar ba.
Ko a gaske, masana lafiya suna ganin cewa cutar ta samo asali ne daga dabbobi a garin Wuhan na China a Disambar 2019.
Ana ganin cewa cutar ta samo asali ne daga jemagu kamar yadda aka yi a fim din Sars epidemic na 2002, daga haka sai ta fara yaduwa zuwa mutane da wasu hallitu.
Har yanzu ba a cimma matsaya ba kan ko wacce dabba ce ta fara yada cutar kamar yadda alade ya fara yada cutar a cikin fim din, sai dai hukumomi a China sun nuna wata kasuwar dabbobi da ke a garin Wuhan inda suka ce daga nan ne cutar ta samo asali.
Kamar yadda ake yada cutar a gaske ta hanyar gaisawa da hannu da kuma kusantar juna, a fim din Contagion ma ta haka ake yada cutar.
A lokacin da ake zargin an samu barkewar cutar a cikin fim din, an ga ma'aikatan hukumar tattara bayanai kan cututtuka suna killace jama'a.
A cikin fim din, an killace jama'a a a garin Chicago na Amurka kamar yadda aka yi a China a halin yanzu.
A yanzu haka an killace jama'a da dama a arewacin yankin a kokarin da ake yi na dakile yaduwar cutar ta Covid-19.
Tunawa da kuma dawo da fim din Contagion ya bai wa Scott Z Burns mamaki matuka wanda shi ne marubucin fim din.
Amma a wata tattauna wa da jaridar Fortune ta yi da shi, ya bayyana cewa ainahin abin da yasa ya rubuta fim din shi ne domin ya ankarar da jama'a cewa irin wannan cutar za ta iya barkewa a cikin al'ummarmu.
''Kamanceceniya tsakanin Contagion da coronavirus ba su da wani muhimmanci saboda ba da gangan muka yi ba,'' in ji Burns.
Barkewar cutar a wannan karon ya jawo yada labaran bogi inda wasu ke cewa an kirkiro wannan cuta ne a matsayin makami mai guba.
Shi kansa Burns, wanda shi ne marubucin fim din ya zama abin zargi.
A wata hira da ya yi da New York Times ya bayyana cewa wasu mutane na zarginsa kan cewa ya shiga kungiyar asiri ta wadanda ke kokarin juya akalar duniya.
''Na tuna a lokacin da na damu kan cewa yaduwar labaran bogi na da hatsari kamar cutar.''
Za a iya yin bayani kan fim din Contagion kan yadda Mista Burns ya yi kokari wajen bayar da hujjoji a kimiyance.
Sai da ya tattauna da manyan likitoci da kuma jami'an Hukumar Lafiya ta Duniya WHO, a lokacin da yake rubuta fim din.
Ya bayyana cewa sun ba shi shawarwari matuka.
</doc>
<doc id='bbc_51955919' type='mono' source_url='https://www.bbc.co.uk/hausa/51955919' term='COVID'>
Coronavirus: Ana bibiyar wadanda suka yi hulda da Ba'amurken da ya mutu a Ekiti
Gwamnatin Ekiti da ke Kudu maso yammacin Najeriya ta yi karin haske kan wani mutum dan asalin jihar da ya kamu da coronavirus, bayan ya tuka wani Ba'amurke.
Gwamnatin Ekiti da ke Kudu maso yammacin Najeriya ta yi karin haske kan wani mutum dan asalin jihar da ya kamu da coronavirus, bayan ya tuka wani Ba'amurke.
Kwamishinar lafiyar jihar, Dr. Mojisola Yaya-Kolade cikin wata sanarwa ta ce ana zargin Ba'amurken da ya je daga jihar Virginia tare da rakiyar wata 'yar asalin jihar Ekiti, shi ne ya harbi mutumin dan shekara 38 da cutar COVID-19 bayan saukarsa a Najeriya.
Sanarwar ta ce Ba'amurken da 'yar rakiyarsa sun zo Najeriya ne ranar 3 ga watan Maris inda suka sauka a filin saman Murtala Mohammed da ke Lagos.
Ta ce binciken farko-farko ya nuna cewa dan Najeriyan da ya kamu da cutar coronavirus shi ne ya dauki Ba'amurken da 'yar rakiyarsa a mota ya tuka zuwa Ibadan, wurin da suka shafe tsawon kwanaki kafin su isa Ado Ekiti ranar 13 ga wata.
"Kwana guda kuma bayan isarsu ne sai Ba'amurken ya kamu da rashin lafiya, kuma aka dauke shi zuwa wani asibitin kudi, kafin a mayar da shi babban asibitin koyarwa, inda a can ne ya mutu," in ji sanarwar.
Ta ce hukumomin asibitin sun ankarar da kwamitin kar-ta-kwana mai yaki da coronavirus na jihar Ekiti inda aka dauki samfurin jinin Ba'amurken tare da abokan tafiyarsa biyu.
Ta kara da cewa "gwajin da aka yi wa direban da ya kai su, ya nuna cewa cutar Covid-19 ta harbe shi, yayin da gwaji ya nuna ita 'yar rakiyar Ba'amurken ba ta dauke da cutar, shi kuma gwajin da aka yi wa mamacin a wannan lokaci bai kammala ba."
Dr. Mojisola Yaya-Kolade ta ce bisa tanadin tsare-tsaren cibiyar takaita yaduwar cutuka ta Najeriya, tuni kwamitin kar-ta-kwanan da aka kafa ya kebe mutumin da ya kamu a wata kadaitacciyar cibiya.
"Ita kuma mai rakiyar Ba'amurken ana ci gaba da sanya ido kanta a wani wuri da ta kebe kanta," kamar yadda sanarwar ta shaida.
Kwamishinar lafiyar ta ce sun kuma fara bin sawun mutanen da suka yi hulda da su, inda suke aiki da ma'aikatar lafiya ta tarayya da Hukumar Lafiya ta Duniya ta hanyar bin diddigin wuraren da mutanen uku suka ziyarta bayan saukarsu a Najeriya.
Ta ce sun kuma tuntubi gwamnatin jihar Oyo tun da an fahimci cewa can ne mutanen suka ziyarta har suka shafe tsawon kwanaki kafin su isa jihar Ekiti.
A cewarta mutumin da aka tabbatar yana dauke da cutar COVID19 din yana nan cikin hayyacinsa, yayin da cibiyar takaita yaduwar cutuka za ta sake yi wa matar da suka zo da Ba'amurken gwaji.
Haka zalika, sanarwar ba ta yi karin haske kan halin da ake ciki game da Ba'amurken da gwamnatin jihar ta Ekiti ta ce gwajin farko da aka yi wa gawarsa, bai kammala ba.
A ranar Laraba ne hukumar dakile bazuwar cutuka a kasar ta sanar da samun karin mutum biyar masu coronavirus a Najeriya kuma kawo yanzu mutum takwas ne aka tabbatar suna dauke da cutar a Najeriya.
Karin labarai masu alaka da za ku so ku karanta
</doc>
<doc id='bbc_labarai-51989698' type='mono' source_url='https://www.bbc.co.uk/hausa/labarai-51989698' term='COVID'>
Coronavirus: Nigeria na tsaurara matakai kan tafiye-tafiye
Hukumomi a Najeriya sun bayar da sanarwar dakatar da zirga-zirgar jiragen kasa a fadin kasar daga ranar Litinin 23 ga watan Maris.
Hukumomi a Najeriya sun bayar da sanarwar dakatar da zirga-zirgar jiragen kasa a fadin kasar daga ranar Litinin 23 ga watan Maris.
A wata sanarwa da hukumar kula da sufurin jirgin kasa ta fitar, ta ce an dauki wannan matakin ne domin dakile yaduwar cutar ta Covid-19 a kasar.
Sanarwar mai dauke da sa hannun mataimakin babban daraktan hukumar Yakubu musa, ta kara da cewa, za a fitar da karin bayani game da zirga-zirgar jirgin fasinjan da zarar sun samu damar yin hakan.
An samu karin mutum 10 da ke dauke da cutar a ranar Asabar a kasar, kamar yadda ma'akatar Lafiya ta Najeriya ta tabbatar a ranar Asabar. Adadin wadanda ke dauke da cutar yanzu ya 22, biyu sun warke.
Uku daga cikin wadanda suka kamu a Abuja suke, babban birnin kasar, sauran bakwai suna Jihar Legas.
Hukumar kula da zirga-zirgar jiragen sama ta Najeriya NCAA ta sanar da hana jirage daga kasashen waje sauka a dukkanin filayen jirgin saman kasar sakamakon yakin da ake yi na dakile cutar Covid-19.
"Daga ranar 23 ga watan Maris za a rufe wa jirage daga kasashen waje kofa a filayen jirgin sama na Abuja (Nnamdi Azikiwe International Airport) da na Legas (Murtala Muhammed International Airport)," NCAA ta fada a wata sanarwa da ta fitar ranar Asabar.
Hukumar ta ce wannan kari ne kan filayen jirgin sama na Kano da na Fatakwal da na Akwa Ibom da aka rufe su ranar Asabar. Sai dai ta ce ban da jirage masu saukar gaggawa.
Kazalika, jiragen cikin gida za su ci gaba da shiga da fita a filayen jiragen.
</doc>
<doc id='bbc_labarai-51567486' type='mono' source_url='https://www.bbc.co.uk/hausa/labarai-51567486' term='COVID'>
Cutar Coronavirus ta kashe mutum biyu a Iran
Ma'aikatar lafiya ta Iran ta ce mutane biyu sun mutu bayan gwajin da aka gudanar ya tabbatar suna dauke da cutar Coronavirus.
Ma'aikatar lafiya ta Iran ta ce mutane biyu sun mutu bayan gwajin da aka gudanar ya tabbatar suna dauke da cutar Coronavirus.
Kuma hukumomi sun ce cutar ta yi saurin kashe su ne saboda manyan shekarunsu a yayin da suke jinya a asibitin Qom.
Mataimakin Ministan lafiya na Iran Qasem Janbabaei ya shaida wa kungiyar matasan 'yan jarida ta YJC cewa dukkaninsu Iraniyawa ne.
Su ne mutane na farko da aka tabbatar da sun mutu sakamakon kamuwa da cutar Coronavirus a Iran.
Kamfanin dillacin labaru na Iran IRNA ya ruwaito cewa mutanen ba su tafi kasashen waje ba ko fita daga lardin Qom kafin rasuwarsu.
Daga baya kuma kamfanin dillacin labaran ya ce za a rufe makarantu da jami'oi a lardin ranar Alhamis, a wani mataki na dakile yaduwar cutar.
An ruwaito Mista Janbabaei na cewa zuwa yanzu babu wanda ke dauke da cutar a wajen Qom.
Amma BBC ta fahimci cewa mutum 25 aka killace a asibitin Qom wadanda ake tunanin suna dauke da cutar Covid-19.
Sauran kasashen da coronavirus ta bulla
A Gabas ta Tsakiya, Kasar Daular Larabawa ta tattabar da mutum tara da ke dauke da cutar - dukkaninsu 'yan asalin China - amma zuwa yanzu babu wanda ya mutu.
A Masar, wani dan kasar waje da aka tabbatar yana dauke da cutar an bayyana cewa yanzu yana samun sauki bayan amfani da sabon gwajin maganin cutar wanda ya nuna cewa ba shi dauke da cutar.
Amma zai ci gaba da zama a killace har sai bayan mako biyu.
Tun a ranar Talata, Hukumar Lafiya ta Duniya WHO ta ce mutum 75,197 aka ruwaito suna dauke da Covid-19 kuma 2009 suka mutu.  Kuma a China ne cutar ta fi yin kisa inda ta fi yin kamari.
Sai dai kuma babban jami'in Hukumar Lafiya ta Duniya WHO Tedros Adhanom Ghebreyesus ya shaidawa taron manema labarai cewa alkalumman da ake samu a China a yanzu na raguwa.
</doc>
<doc id='bbc_labarai-51758753' type='mono' source_url='https://www.bbc.co.uk/hausa/labarai-51758753' term='COVID'>
Coronavirus ta shiga Afirka ta Kudu
Afirka ta Kudu ta sanar da bullar cutar numfashi ta Covid-19 a karon farko a kasar.
Afirka ta Kudu ta sanar da bullar cutar numfashi ta Covid-19 a karon farko a kasar.
Ministan Lafiyar kasar Zweli Mkhize cikin sanarwar da ya fitar ya ce cibiyar kula da cututtuka masu yaduwa a kasar ta tabbatar da bullar cutar.
Mutumin da aka samu da cutar mai shekara 38 ya je Italiya ne da mai dakinsa a kwanakin baya.
Suna daga cikin tawagar mutum 10 da suka koma Afirka ta Kudu ranar 1 ga watan nan na Maris.
Mara lafiyar ya je wajen likita ranar 3 ga watan Maris saboda yana fama da alamun zazzabi da ciwon kai da tari da ciwon makogwaro.
Wata ma'aikaciyar jinya ta yi masa gwaje-gwaje kuma tun ranar yake a killace.
Ma'auratan suna da yara biyu. Tuni dai cibiyar ba da agajin gaggawa ta gano mutanen da suka yi mu'amala da shi. Shi ma likitan an kebe shi.
Sanarwar ta kuma ce za a gudanar da taron manema labarai domin yin karin haske game da lamarin a nan gaba.
</doc>
<doc id='bbc_51920003' type='mono' source_url='https://www.bbc.co.uk/hausa/51920003' term='COVID'>
Coronavirus: Sadio Mane ya bai wa Senegal tallafin £41,000
Dan wasan Liverpool dan kasar Senegal Sadio Mane ya bayar da gudunmawar £41,000 ga kwamitin da kasarsa ta nada domin yaki da cutar coronavirus.
Dan wasan Liverpool dan kasar Senegal Sadio Mane ya bayar da gudunmawar £41,000 ga kwamitin da kasarsa ta nada domin yaki da cutar coronavirus.
Dan wasan ya dauki matakin ne bayan da ya lura da yadda cutar ke yaduwa a kasar ta Senegal.
A wani bidiyo da ya wallafa a shafukan sada zumunta, Mane ya yi kira a dauki batun yaduwar cutar ta coronavirus da "matukar muhimmanci."
Dan wasan ya bai wa magoya bayansa shawara kan matakan da za su dauka domi kare kansu daga kamuwa da cutar, kamar "wanke hannu tsawon dakika 30".
Kawo yanzu, an tabbatar da mutum 27 da suka kamu da Covid-19 a Senegal, ko da yake biyu dsaga cikin su sun warke, a cewar ma'aikatar lafiyar kasar.
Hukumomina Senegal sun sanar da dakatar da sauka da tashin jiragen sama tsakanin kasashen yammaci da arewacin Afrika, da kuma wasu kasashen Turai da dama. (Faransa da Spaniya da Italiya da Belgium da kuma Portugal)
A arewacin Afrika kuwa kasashe kamar Aljeriya da Tuniya yayin da Morocco tuni ta dakatar da saukar jirage daga Senegal din.
</doc>
<doc id='bbc_51678103' type='mono' source_url='https://www.bbc.co.uk/hausa/51678103' term='COVID'>
Coronavirus: WHO ta yabi Saudiyya saboda hana zuwa Umra
Hukumar Lafiya ta Duniya (WHO) ta yaba wa Saudiyya saboda hana zuwa Umra kasar domin dakile yaduwar cutar COVID-19, wato coronavirus.
Hukumar Lafiya ta Duniya (WHO) ta yaba wa Saudiyya saboda hana zuwa Umra kasar domin dakile yaduwar cutar COVID-19, wato coronavirus.
Ofishin WHO na Gabashin Mediterranean ya ce matakin zai hana taruwar mutane da kuma yiwuwar yaduwar cutar a lokacin Umra ko ziyara.
''Hana shigowar miliyoyin maniyyata Umra da masu ziyara daga kasashe zai saukaka wa Saudiyya aikin hana shigar cutar da yaduwarta a kasar,'' a cewar hukumar.
Gwamnatin Saudiyya ta hana shiga kasarta domin yin Umra ko ziyara ko yawon bude ido saboda cutar da ta kashe dubban mutane a duniya.
Ma'aikatar Harkokin Wajen Saudiyya ta ce kasar na lura da yanayin da duniya ke ciki game da coronavirus tare da daukan matakan hana shigarta kasar ko yaduwarta.
Baya ga mace-mace, annobar COVID-19 ta kwantar da dubban mutane tare da tilasta killace wasu garuruwa da makarantu da tarukan al'umma a wasu kasashe.
Sauran matakan da kasashe suka dauka na hana yaduwar COVID-19 sun hada da killace wadanda suka shigo daga kasashen da aka samu bullar cutar na tsawon kwana 14.
COVID-19 a kasashe
WHO ta ce barkewar cutar na karuwa, inda ta gargadi kasashen duniya su kasance cikin shirin ko ta kwana kan barkewar cutar, da ta yadu zuwa kasashe fiye da 50.
Hukumar ta nuna matukar damuwa game da yaduwar cutar a Iran, inda mataimakiyar shugaban kasar da wasu manyan jami'an gwamnati suka kamu da cutar.
Za a tura wata tawaga a makon gobe, yayin da hukumomin Iran ke shirin rufe makarantu na tsawon kwana uku a kasar.
Jamus da Switzerland su ne kasashe na baya-bayan nan da suka bayyana karin daukar matakai na dakile yaduwar cutar.
Amma har yanzu Korea ta Kudu ce ta fi yawan masu kamuwa da cutar kowace rana.
Najeriya da Mexico sun bayyana bullar cutar a kasashen su.
Bullar coronavirus a Najeriya shi ne karon farko da aka tabbatar da bullarta a yankin Yamma da Saharar Afrika.
Ministan lafiya na Najeriya Osagie Ehanire ya ce ba a gano cutar ta farko a kasar ba a lokacin da mutumin da ya kai ta kasar ya sauka a filin jirgin sama a Legas.
Hukumomi sun ce babu alamun rashin lafiya a tare da mutumin dan kasar Italiya a lokacin da ya isa Najeriya.
Mista Ehanire ya ce za a tuntubi duk mutanen da ke cikin jirgin da mutumin ya hau tare da sanya ido sosai a kan su.
'Mun fara aikin gano duk mutanen da mutumin ya yi mu'amala da su tun daga lokacin da ya shigo Najeriya har ma da wadanda suka shigo kasar tare,'' a cewar ministan.
</doc>
<doc id='bbc_labarai-51654034' type='mono' source_url='https://www.bbc.co.uk/hausa/labarai-51654034' term='COVID'>
Da gaske an samu bullar coronavirus a Najeriya?
Asibitin Reddington a Lagos ya karyata jita-jitar da ake yadawa cewa akwai wani dan China da aka kwantar a asibitin mai dauke da cutar coronavirus.
Asibitin Reddington a Lagos ya karyata jita-jitar da ake yadawa cewa akwai wani dan China da aka kwantar a asibitin mai dauke da cutar coronavirus.
A sanarwar da ya fitar, duk da babban daraktan asibitin Dr Olutunde Lalude, bai musanta zuwan dan China ba a asibitin domin diba lafiyarsa amma ya ce ba ya dauke da cutar mai yin kisa a China.
"Da safiyar Laraba ne dan Chinan ya kawo kansa asibitin Reddington a Ikeja inda ya ce yana fama da zazzabi, kuma bayan bincike an gano cewa ya shigo Najeriya daga China makwanni bakwai da suka gabata, kuma ba shi dauke da cutar," in ji shi.
Labarin bullar cutar Coronavirus a Najeriya ya mamaye shafukan intanet inda ake ta yada jita-jitar cewa cutar ta bulla a Lagos bayan kwantar da wani dan China a asibitin Reddington da ke Ikeja.
Babu dai wata sanarwa daga hukumomin Najeriya game da labarin, amma asibitin Reddington ya ce ya sanar da hukumomin lafiya na jihar Lagos.
Sanarwar da asibitin ta fitar ta jaddada cewa babu wani mai dauke da cutar coronavirus a dukkanin rassan asibitin.
Sanarwar ta kara da cewa lokacin da dan Chinan ya gabatar da kansa a asibitin, an yi kokarin killace shi kamar yadda asibitin ya yi tanadi kan duk wani marar lafiya da ake tunanin barazanar coronavirus tare da shi.
"An sanar da hukumomin lafiya, sannan an dauki jininsa zuwa wurin babban gwaji na gwamnatin Lagos," in ji sanarwar.
Sai dai kuma sai zuwa gobe ne sanarwar ta ce ake sa ran samun sakamakon gwajin da aka yi masa.
Zuwa yanzu an kwantar da dan Chinan a asibitin da ake kula da cututtuka masu yaduwa a Lagos yayin da ake jiran sakamakon gwajin.
Asibitin dai na nufin zuwa yanzu ba a tabbatar da ko dan Chinan yana dauke da cutar coronavirus ba.
Cutar ta kashe mutum 2771 a duniya, kuma ta fi yin kisa ne a China inda cutar ta bulla yayin da kuma take ci gaba da bazuwa zuwa wasu kasashe.
Aljeriya ta shiga jerin kasashen duniya da aka samu bullar cutar ta da ake kira COVID-19, kasa ta biyu da aka samu bullarta a Afirka bayan Masar.
</doc>
<doc id='bbc_labarai-51925607' type='mono' source_url='https://www.bbc.co.uk/hausa/labarai-51925607' term='COVID'>
An samu wata mace mai dauke da coronavirus a Najeriya
An samu wata mace dauke da coronavirus a Najeriya, wadda ta zama ta uku da aka samu da cutar a kasar.
An samu wata mace dauke da coronavirus a Najeriya, wadda ta zama ta uku da aka samu da cutar a kasar.
Ma'aikatar lafiya ta jihar Lagos ce ta wallafa hakan a shafinta na Twitter  a ranar Talata.
Matar mai shekara 30 ta dawo ne daga Birtaniya ranar 13 ga watan Maris - wadda bayan isowarta sai ta killace kanta, inda ta dinga ganin alamun cutar.
Tuni Ma'aikatar Lafiya ta jihar Legas ta yi kira ga duk fasinjojin da suka shigo Najeriya da jirhin British Airways 75, a ranar Juma'a 13 ga watan Maris, da su zauna a gidajensu har tsawon kwana 14.
Cibiyar kare yaduwar cututtuka ta kasar ta ce tuni an fara bibiyar mutanen da suka zo a jirgin don gano wadanda mai yiwuwa suna dauke da cutar.
An yi mata gwaji aka kuma tabbatar ta kamu da Covid-19, inda a halin yanzu take babban Asibitin Gwamnati na jihar da ke Mainland.
Yanzu kasar ta samu mutum uku kenan masu dauke da cutar tun farkon bullarta a Najeriyar ranar 28 ga watan Fabrairun 2020.
Nan gaba a yau ne ake sa ran hukumomin Najeriya za su bayyana wasu matakai kan batun shigowa kasar da kuma shawarwari kan taruwar jama'a.
Dukkan masu cutar uku da aka samu a kasar daga jihar Legas ne.
Matar ita ce mace ta farko da ta kamu a kasar. Coronavirus ta kashe a kalla mutum 7,174 a duniya zuwa yau.
Sannan mutum 182,726 ne suke dauke da Covid-19 a kasashe fiye da 150.
</doc>
<doc id='bbc_labarai-51988152' type='mono' source_url='https://www.bbc.co.uk/hausa/labarai-51988152' term='COVID'>
Mutum 10 sun sake kamuwa da coronavirus a Nigeria
Ma'aikatar lafiya ta Najeriya ta tabbatar da mutum 10 da suka sake kamuwa da cutar coronavirus a kasar.
Ma'aikatar lafiya ta Najeriya ta tabbatar da mutum 10 da suka sake kamuwa da cutar coronavirus a kasar.
Uku daga cikin wadanda suka kamu a Abuja suke, babban birnin kasar, sauran bakwai suna Jihar Legas.
Dukkanin wadanda suka kamu da cutar 'yan Najeriya ne, yayin da tara daga cikinsu suka je kasashen waje a kwanan nan.
Ma'aikatar ta ce wannan ya kawo adadin wadanda suka kamu da cutar zuwa 22 a Najeriya.
Tara daga cikin masu dauke da cutar sun je kasashen Canada da Faransa da Netherlands da Spain da kuma Birtaniya kuma sun shigo Najeriya ne a mako guda da ya gabata.
Shi kuma na 10 din ya harbu ne daga wani wanda ya kamu da cutar a kwanakin baya.
Ukun da suka kamu a Abuja ana kula da su ne a Asibitin Koyarwa na Jami'ar Abuja da ke Gwagwalada.
Mutum bakwai na Legas kuma suna asibitin kula da cutuka masu yaduwa na Yaba, inda ake kula da sauran wadanda ke fama da cutar.
"A yau Asabar 21 ga watan Maris na 2020, mutum 22 ne aka tabbatar sun kamu da Covid-19, an sallami biyu daga ciki sannan kuma babu wanda ya mutu a Najeriya," in ji Ma'aikatar Lafiyar Najeriya, a wata sanarwa da ta fitar.
Ta kara da cewa ana ci gaba da bin sawun wadanda ake zargin sabbin masu cutar sun yi mu'amala da su.
"Ma'aikatar Lafiya na kara sa ido a dukkanin mashigar Najeriya ta sama da ta ruwa da ta kan tudu sannan ta shimfida ka'idojin da kwamitin shugaban kasa na musamman kan dakile Covid-19 ya bayar," in ji sanarwar.
</doc>
<doc id='bbc_labarai-51784239' type='mono' source_url='https://www.bbc.co.uk/hausa/labarai-51784239' term='COVID'>
Ginin bene ya rufta kan mutanen da aka killace saboda Coronavirus
A kalla mutum 70 ne suka makale a cikin wani otel da ya ruguje a China.
A kalla mutum 70 ne suka makale a cikin wani otel da ya ruguje a China.
Otel din dai an ware shi ne domin killace wadanda ake zargi sun kamu da cutar coronavirus.
Hukumomi a kasar sun bayyana cewa an samu nasarar fitar da mutum 35 daga otel din mai suna Xinjia wanda ke da hawa biyar.
Hotunan bidiyo da aka wallafa a shafukan intanet sun nuna yadda jami'an bayar da agajin gaggawa ke kai dauki a ginin da ke lardin Fujian.
Babu bayanai dangane da abin da ya jawo ginin otel din ya ruguje.
Lamarin ya faru ne da misalin karfe 11:30 agogon GMT.
Kafofin watsa labarai na China sun ruwaito cewa ana amfani da otel din wajen killace wadanda aka tabbatar sun yi mu'amula da masu dauke da coronavirus.
An bayyana cewa an bude otel din ne a 2018 kuma yana da dakunan kwana 80.
Wata mata ta shaida wa kafar watsa labarai ta Beijing cewa 'yan uwanta na cikin wadanda aka killace a otel din.
''Na kasa samun su, ba su daukar wayoyinsu,'' in ji ta.
''Nima an killace ni a wani otel din, na shiga damuwa matuka, ban san abin da zan yi ba. Suna cikin koshin lafiya, ana yi musu gwaji a kullum kuma sakamako na nuna cewa suna cikin koshin lafiya.''
Zuwa ranar Juma'a, lardin Fujian na da mutum 296 da suka kamu da coronavirus. Akwai kuma kusan 10,819 da ake sa wa ido sakamakon sun yi mu'amula da masu dauke da cutar.
Hukumar Lafiya ta Duniya WHO ta bayyana cewa sama da mutum 101,000 a fadin duniya sun kamu da cutar ta COVID-19.
Sama da mutum 3,000 suka mutu akasari a lardin Hubei inda aka fara samun barakar cutar.
</doc>
<doc id='bbc_labarai-51955736' type='mono' source_url='https://www.bbc.co.uk/hausa/labarai-51955736' term='COVID'>
Coronavirus ta rage wa Najeriya dogon burinta a 2020
Ministar kudin Najeriya ta ce gwamnatinsu ta ga bukatar tsayawa ta yi kididdiga kan tasirin annobar COVID-19 da kuma yadda faduwar farashin man fetur zai shafi tattalin arzikin kasar.
Ministar kudin Najeriya ta ce gwamnatinsu ta ga bukatar tsayawa ta yi kididdiga kan tasirin annobar COVID-19 da kuma yadda faduwar farashin man fetur zai shafi tattalin arzikin kasar.
Dr Zainab Shamsuna yayin gabatar da jawabi ga manema labarai bayan kammala taron majalisar zartarwar kasar a ranar Laraba, ta ce matakin zai hadar da ayyukan da aka sanya cikin kasafin kudin 2020 da ma wadanda ba a sa a kasafin ba.
Ta ce manyan ayyukan da za a zaftare sun kai jimillar naira tirliyan 1.5 a cikin kasafin kudi.
Raguwar farashin danyen man fetur daga dala 57 a kan duk gangar man fetur da Najeriya ta tsara a kasafin kudin zuwa dala 30 na nufin cewa kudaden shigar da za ta samu za su ragu sosai da sosai.
"Kusan kashi 45 cikin 100, kasa da abin da muka tsara saboda haka akwai bukatar mu yi gyaran fuska kan dumbin hasashen da muka yi a kasafin kudi da kuma cikin tsarin kashe kudi na matsakaicin wa'adi don su dace da zahirin halin da ake ciki," a cewar Zainab Shamsuna.
Ta ce suna duba yiwuwar bunkasa adadin man fetur da ake hakowa don tabbatar da ganin a kalla Najeriya na samar da ganga miliyan 2.18 mafi karanci, kamar yadda aka tanada a cikin kasafin kudin 2020.
Ministar ta ce tabbas sun damu da halin da tattalin arzikin kasar yake ciki. Don kuwa tana iya samun raguwar kudin shiga da kimanin kashi 40 zuwa 45.
Kuma a cewar Zainab lamarin zai shafi jihohi saboda kudaden da ake rabawa a matakan gwamnatocin kasar uku zai yi matukar raguwa.
Don haka ta ce suna sa rai su ma jihohi za su dauki makamantan wadannan matakai don yi wa tsare-tsarensu na kudi garambawul ta yadda za su dace da halin da ake ciki.
"Muna aiki ne bisa hasashen cewa komai bacin rana, gangar man fetur ba za ta gaza dala 30 a kasuwa ba, kuma za mu tabbatar adadin gangar man da muke hakowa a kullum ya kasance a kalla miliyan 2.18, a cewar ministar.
Karin batutuwan da majalisar zartarwar ta tattauna kansu akwai dakatar da daukar ma'aikata, sai dai a bangarorin da suka zama tilas ciki har da tsaro da lafiya.
Dr. Zainab ta ce an kuma bukaci su yi bitar yadda ake aiwatar da shirin bunkasa rayuwar al'umma wato Social Investment Programme, da kuma daga kafar da bai zama tilas ba kan wasu haraje-haraje ta yadda gwamnati za ta samu karin kudaden shiga.
Daga cikin sauye-sauyen da za a yi wa kasafin kudin bana na Najeriyar har da rage yawan harajin da hukumar kwastam aka sa rai tun farko za ta samu a bana na naira tiriliyan 1.5.
Zainab ta ce an yi haka ne bisa tunanin cewa yawan hada-hadar kasuwanci zai ragu.
Haka zalika ta ce an amince da rage hasashen kudin da ake sa ran samu zuwa kashi 50 cikin dari daga ribar cefanar da kadarorin gwamnati.
A wani bangare kuma, Babban Bankin Najeriya ya sanar da daukar karin matakan zaburar da tattalin arzikin kasar yayin da cutar covid-19 ke kara ta'azzara a fadin duniya.
Kan haka ne ya ce zai zuba karin naira tiriliyan guda don zaburar da tattalin arzikin kasar.
Haka zalika, bankin ya kuma bayyana aniyar samar da wata naira biliyan 100 rance don bunkasa bangaren lafiya.
Ya kuma ce wani asusun naira tiriliyan daya da rabi na gudunmawar 'yan kasuwa wajen samar da ababen more rayuwa yana nan kan hanya, a karkashin kwamitin aiki kan tunkarar coronavirus don sada manoma da kasuwanni.
Haka kuma ya umarci bankunan kasuwanci su rubanya tallafin da suke samarwa don mara baya ga masana'antun harhada magunguna da cibiyoyin kula da lafiya.
</doc>
<doc id='bbc_labarai-51647449' type='mono' source_url='https://www.bbc.co.uk/hausa/labarai-51647449' term='COVID'>
Yadda za ku kare kanku daga kamuwa da coronavirus
A hankali-hankali cutar Coronavirus na ta yaduwa a Afirka yayin da Aljeriya ta shiga jerin kasashen duniya da aka samu bullar cutar ta COVID-19 a can.
A hankali-hankali cutar Coronavirus na ta yaduwa a Afirka yayin da Aljeriya ta shiga jerin kasashen duniya da aka samu bullar cutar ta COVID-19 a can.
Kasar ita ce ta biyu da aka samu bullar cutar a Afirka baya ga Masar da aka samun labarin bullarta, amma daga baya aka ce mutumin da ake zargin ya kamu din ya warke.
Duk da cewa har yanzu ba a samu bullar COVID-19 a Najeriya ba, harkokin kasuwanci na ci gaba da tafiya ba tare da wani nakasu ba.
A jihar Akwa Ibom, gwamnati ta dakatar da ginin Cibiyar Kimiyya da Fasaha ta Ibom, Blue Sea.
A wata sanarwa da mai magana da yawun Ma'aikatar Kimiyya da Fasaha ta Akwa Ibom Joseph Robert ya fitar, ya ce an samu tsaiko a aikin ne saboda bullar cutar coronavirus a yankin Wuhan na gundumar Hubei da ke China.
A yayin da cutar ke ci gaba da yaduwa a duniya, hukumomin lafiya sun shawarci mutane kan yadda za su kare kawunansu.
Hukumar Lafiya Ta Duniya WHO ta ce mutane da dama da suka kamu da cutar sun fara ne da kananan cututtuka.
WHO ta ce za ku iya kare kawunanku idan kuka bi wadannan matakan.
Cibiyar Yaki da Cututtuka ta kuma shawarci mutane kanyadda za su kare kawunansu daga hadarin yaduwar cutar.
Dokta Bashir Boi-Kikimoto, ya ba wa 'yan kasar wadannan shawarwari guda hudu:
Ya kuma ba wa gwamanti shawarwari:
Mutum fiye da 80,000 na iya kamuwa da cutar coronavirus da ta fara bulla a birnin Wuhan na kasar China.
</doc>
<doc id='bbc_51253019' type='mono' source_url='https://www.bbc.co.uk/hausa/51253019' term='SARS'>
Coronavirus ta kashe sama da mutum 50
Hukumomin kasar China sun sanar da cewa sama da mutum 50 ne suka mutu sakmakon cutar Coronavirus, ya yin da wasu 2,000 suka kamu da cutar.
Hukumomin kasar China sun sanar da cewa sama da mutum 50 ne suka mutu sakmakon cutar Coronavirus, ya yin da wasu 2,000 suka kamu da cutar.
Yawancin wadanda suka mutu a birnin Wuhan ne, inda cutar ta fara bulla, ya yin da Henan da Shanghai nan ma cutar ke kara yaduwa.
Hukumoi a birnin Beijing da Shantou a gundumar Guangdong sun aike da sakon kar ta kwana na wayar salula, tare da umartar jama'a idan za su gaisa ba sai sun sha hannu ba.
Kidayar da hukumomi suka yi ta nuna kowanne mutum guda da ya kamu da cutar ya na shafawa akalla mutane 3.
Masana kimiyya na cibiyar hana cutuka yaduwa ta Birtaniya sun yaba wa Cana kan daukar lamarin da muhimmanci sun ce ya kamata  arage yaduwarta da kashi 60 cikin 100.
Kuma babu alamun cewa China za ta iya shawo kan ci gaba da yaduwar wannan cuta.
Shugaba Xi Jingpin ya bayyana cewa hadarin da kasar ke ciki a dalilin wannan cuta ba karami ba ne, dan haka an haramta tarukan jama'a.
Tuni an takaita zirga zirga zuwa wasu birane musamman garuruwan da ke zagaye da birnin Wuhan inda cutar ta fara barkewa.
Haka ma za a gina asibiti na biyu a cikin mako uku, da za a kula da wadanda suka kamu da cutar 1,300 bayan wanda a ka kammala da ke daukar mutum 1,000.
Wata majiyar cikin gida na cewa an girke dubban likitoci da suka hada da na rundunar sojin kasar a yankin na Hubei da birnin Wuhan din ya ke.
Ko a shekarar 2003 Chana ta yi fama da cutar numfashi ta SARS, wadda ake samu daga dabbobi.
To sai dai wannan ne karon farko da a ka taba samun bullar wannan cuta da ke kama da SARS din.
Coronavirus na somawa ne da zazzabi da tari da kuma matsalar numfashi.
Kuma hukumomi sun zargi wata kasuwa dabbobi da ke gudanar da hada hadar dabbobin ba bisa ka'ida ba da alhakin bullar Coronavirus.
</doc>
<doc id='bbc_labarai-51330401' type='mono' source_url='https://www.bbc.co.uk/hausa/labarai-51330401' term='SARS'>
Ta yaya cutar Coronavirus za ta zama alkhairi ga dabbobi?
Masana kimiyya na zargin cewa cutar Coronavirus ta samo asali ne daga wata kasuwar sayar da kayan teku dake Wuhan a China, cutar da ta janyo mutuwar akalla mutane 170.
Masana kimiyya na zargin cewa cutar Coronavirus ta samo asali ne daga wata kasuwar sayar da kayan teku dake Wuhan a China, cutar da ta janyo mutuwar akalla mutane 170.
Sananniyar kasuwa ce da ake sayar da nau'in wadannan kayayyakin da suka hadar da Karkanda, da Kifaye, da Macizai da Jemagu dai sauran su.
Kasar China ce mafi shahara wajen sayarwa da kuma amfani da naman namun daji walau ta hanyar da ta dace ko wacce ta sabawa doka.
Hukumar lafiya ta duniya WHO tace tayi amannar cewa cutar ta samu asali ne daga Jemagu.
Amma ana tunanin cewa ta yadu zuwa ga wasu dabbobin da har yanzu ba'a tantance su ba.
Yan kasar China na matukar son naman dabbobin dawa, ana cin naman irin wadannan dabbobin saboda dadin su da kuma dandanon su, amma wasu ana amfani dasu ne saboda yin magungunan gargajiya.
Wasu wuraren cin abincin ma na sayar da irin wadannan namomi ga masu so musamman in suka je cin abinci.
Akan iya ganin beraye na shawagi a fili a kasuwannin sayar da irin wannan nama a China.
Akwai wata inkiya da Sinawa ke fada a tsakanin su da ake cewa  'yewei' bi ma'ana tsagwaron dandanon naman dabbobin dawa, akan yawaita amfani da irin wannan kalma a gidajen ama'a yayin da ake sharbar romo ko kuma farfesun naman dabbobin dawa.
Ana kuma amfani da shi a sanannun wuraren sayar da magunguna bisa tunanin cewa idan aka sarrafa shi ya zama magani toh zai iya warakar da mutum cikin hanzari, wato dai '(Sha yanzu magani yanzu).
Shin barkewar wannan cuta zai taimakawa yunkurin da akeyi na haramta cin naman dabbobin dawa a duniya da kuma kare lafiyar jama'a ?.
Masana na da ra'ayin cewa kalubale ne babba, amma ba abu ne da za'a ce bazai iya faruwa ba.
Kwayoyin cutar da ke haifar da mummunar cutar na numfashi (SARS) da kuma Tsakiyar Tsakiyar Tsakiyar Yan Sanda (MERS) an kuma yi imanin sun samo asali ne daga jemagu amma sun tsalle cikin mutane ta hanyar kuliyoyin rakakai da raƙuma bi da bi, a cewar jami'an na WHO.
"Mun fara hulda da nau'in dabbobin  daji da mazauninsu waɗanda ba mu kasance tare da su ba a baya," in ji Dokta Ben Embarek na Sashin Abinci ami gina jiki na hukumar lafiya ta duniya (WHO) ya shaida wa BBC cewa ."Saboda haka muna da sabbin cututtukan da ke da alaƙa da mutane da kuma nauikan kwayoyin cutukan da a baya basu rikida ba.
Binciken da aka yi kwanan nan game da sanannun nau'in halittar dabbobi 32,000 ya nuna cewa kusan kashi 20% daga cikinsu ana cinikin su a kasuwannin duniya, bisa ka'ida ko sabanin haka.
Cinikin haramtattun namun daji yakai kusan $ 20bn kuma, ita ce kasuwa ta huɗu mafi girma da ake kasuwancin ta ba bisa ka'ida ba, baya ga safarar kwayoyi ta haramtacciyar hanya da kuma fasakaurin mutane da kuma yaudarar mutane.
"Wannan al'amari na barkewar cututtuka ya kamata ya zama wani kira na tashi tsaye'' in ji wata sanarwar kungiyar (WWF), domin bukatar kawo karshen amfani da dabbobi dake da hadari ga lafiyar jama'a, da kuma tsaftace abinci da magunguna kafin jama'a su yi amfani dasu.
Sai dai gwamnatin China ta bayyana karara cewa haramcin zai kasance na wani lokaci.
"Beijing ta ba da sanarwar irin wannan dokar yayin barkewar SARS a 2002.
Amma masu rajin kare muhalli sun ce 'yan watanni bayan sanarwar ne kuma kasuwar dabbobin daji ta sake dawowa a China.
A watan Satumbar wannan shekara, ne Beijing zata gudanar da taron duniya game da albarkatun kasa da na halitta.
Dangane da rahoton da ke tsakanin gwamnatocin da aka fitar a bara, jinsunan dabbobi miliyan daya suna cikin hadarin halaka fiye da kowane lokaci cikin tarihin ɗan adam.
Sakamakon barkewar kwayar cutar, marubuta a kafofin yada labarai na kasar China sun yi tir da kasuwar dabbobin da ba a sarrafa su a kasar.
"Muna ganin wannan a matsayin wata dama ce ta ci gaba ta fuskar kawo karshen adanawa, kiwo a gida da ma amfani da namun daji, ba wai kawai saboda amfani dasu a matsayin nama ba, harma da maganin gargajiya," in ji Debbie Banks, na Hukumar Bincike kan tsaftar muhalli da ke London, wanda ya yi zuzzurfan bincike akan dabbobin daji a China.
Masana sun ce barkewar cutar Avian ko murar tsuntsaye ta taimaka da kiyaye wasu nau'in tsuntsayen da ke cikin daji.
Sun kuma nuna nasarar da China ta samu na haramta shigo da hauren giwa  bayan shekara da shekaru na matsin lamba daga kasashen duniya.
</doc>
<doc id='bbc_labarai-46290709' type='mono' source_url='https://www.bbc.co.uk/hausa/labarai-46290709' term='SARS'>
'Yan sandan Najeriya sun gargadi APC da PDP
Rundunar 'yan sandan Najeriya ta gargadi 'yan siyasa na jam'iyyu daban-daban ciki har da APC da PDP su guji tayar da husuma lokacin yakin neman zaben 2019.
Rundunar 'yan sandan Najeriya ta gargadi 'yan siyasa na jam'iyyu daban-daban ciki har da APC da PDP su guji tayar da husuma lokacin yakin neman zaben 2019.
Sanarwar da mai magana da yawun rundunar 'yan sandan kasar Jimoh Moshood ya aike wa manema labarai ta babban sufeton 'yan sandan kasar Ibrahim Idris, ya ce zai dauki dukkan matakan da suka dace domin ganin zaben ya gudana ba tare da tashin hankali ba.
"Muna bai wa dukkan jam'iyyu umarni da su yi biyaya ga dokokin zabe. Su tabbatar sun gargadi masu yin takara a karkashinsu da masu goyon bayansu da kada su tayar da tarzoma" idan ba haka ba za su dandana kudarsu.
Mr Moshood ya kara da cewa babban baturen 'yan sandan kasar ya umarci kwamishinonin 'yan sandan kasar 36 da na Abuja da kuma mataimakansa na shiyya 12 su tabbatar da tsaro a wuraren yakin neman zabe.
Kazalika, rundunar ta umarci 'yan sandan su guji shiga harkokin siyasa domin su kare martabarsu.
"Rundunar 'yan sanda ba za ta lamunci yin kalaman batanci da na tayar da husuma wadanda ka iya haddasa tashin hankali daga kowanne mutum lokacin yakin neman zabe da bayan sa ba,' in ji Mr Moshood.
A cewarsa, dole sarakuna da iyaye su ja kunnuwan 'ya'yansu game da shiga bangar siyasa, yana mai cewa rundunarsu za ta hukunta duk mutumin da aka samu da hannu wurin tayar da hankali.
Ranar Lahadin da ta gabata ne dai aka soma yakin neman zaben shugaban kasa a Najeriya.
'Yan takara sama da 30 ne za su fafata a zaben shugaban kasar, ko da yake masu sharhi na ganin fafatawar za ta fi yin zafi tsakanin Alhaji Atiku Abubakar na jam'iyyar PDP da Shugaba Muhammadu Buhari na jam'iyyar APC, wanda ke son yin wa'adi na biyu na mulki.
Karin labaran da za ku so ku karanta
</doc>
<doc id='bbc_labarai-42859663' type='mono' source_url='http://www.bbc.co.uk/hausa/labarai-42859663' term='SARS'>
Yadda aka sace wa wata kurma jaririnta a Kaduna
An sace jaririn wata mata kurma wadda mijinta kurma ne bayan an yi wa matar tiyatar haihuwa a jihar Kaduna da ke arewa maso yammacin Najeriya.
An sace jaririn wata mata kurma wadda mijinta kurma ne bayan an yi wa matar tiyatar haihuwa a jihar Kaduna da ke arewa maso yammacin Najeriya.
Lamarin dai ya faru ne a asibitin dan tsoho da ke cikin birnin Kaduna.
Shugaban kungiyar guragu na jihar Kaduna, Rilwanu Muhammad Abdullahi, ya ce kungiyarsu na zargin wata mata wadda take haba-haba da kuramen a lokacin da aka kai ta asibiti da sace jaririn.
Da aka yi wa kurmar aiki sai aka bai wa mijin kurmar, wanda shi ma kurma ne, ya je ya sayo mata magani.
Ana ba shi takardar maganin da zai sayo din kuwa, sai shi mijin kurmar ya yanke jiki ya fadi.
Kuma da hankalin mutane ya koma kan mijin, sai wata mata wadda ta yi kamar tana taimaka wa kuramen ta tafi. Kuma daga nan aka nemi jaririn aka rasa.
Jami'in hulda da jama'a na rundunar 'yan sandan Kaduna, Aliyu Mukhtar, ya shaida da wa BBC cewar a iya binciken da rundunar ta yi, ma'aikatan asibitin ba su da laifi cikin lamarin satar jaririn.
Sai dai kuma, rundunar ta ce tana iya kokarinta wajen samun wannan matar wadda ta zo ta yi wa iyayen jaririn da aka sacen hidima domin gano inda yaron yake.
Sace-sacen mutane dai a jihar ta Kaduna an fi yi ne domin garkuwa da mutane da zummar neman kudin fansa.
</doc>
<doc id='bbc_46945956' type='mono' source_url='https://www.bbc.co.uk/hausa/46945956' term='SARS'>
Sabon sufeton 'yan sanda zai yi wa rundunar garambawul
Sabon Sufeto Janar na 'yan sandan Najeriya, Mohammed Abubakar Adamu ya sanar da wasu garambawul a ayyukan rundunar.
Sabon Sufeto Janar na 'yan sandan Najeriya, Mohammed Abubakar Adamu ya sanar da wasu garambawul a ayyukan rundunar.
Sauye-sauyen sun hada da mayar da runduna ta musamman mai yaki da fashi da makami, SARS karkashin kwamishinonin yan sanda na jihohi.
Ya kuma rusa duk sassan da ke gudanar da bincike kamar Kwamitin Jami'ai masu bincike na musamman.
Haka kuma, ya sanar da cewa zai yi gyaran fuska a yadda rundunar ke tattara bayanan sirri da yin bincike da kuma ayyuka na musamman na rassan rundunar kan yaki da ta'addanci da sashen da ke bayar da kariya na musamman.
Wannan ne dai taronsa na farko da kwamishinonin 'yan sanda da sauran manya a rundunar.
Taron na sirri zai duba matakan tsaro da rundunar za ta dauka a lokacin zabe mai zuwa. A makon jiya ne dai Shugaban Najeriya Muhammadu Buhari ya nada sabon babban sufeton riko na 'yan sandan kasar.
Ya maye gurbin Ibrahim Idris, wanda ya sauka daga kan mukaminsa bayan ya kai shekara 60 da haihuwa kamar yadda doka ta tanada.
</doc>
<doc id='bbc_labarai-51389747' type='mono' source_url='https://www.bbc.co.uk/hausa/labarai-51389747' term='SARS'>
An harbo jirgin 'yan sanda, an kashe 'yan bindiga 250 a Kaduna
Rundunar 'yan sandan Najeriya mai yaki da 'yan fashi ta Operation Puff Adder ta ce ta kai samame wani sansanin kungiyar 'yan bindiga ta Ansaru, inda ta kashe 250 daga cikinsu.
Rundunar 'yan sandan Najeriya mai yaki da 'yan fashi ta Operation Puff Adder ta ce ta kai samame wani sansanin kungiyar 'yan bindiga ta Ansaru, inda ta kashe 250 daga cikinsu.
An kai harin ne a dajin Kuduru da ke Birnin Gwari a jihar Kaduna a safiyar ranar Laraba tare da taimakon sojojin sama, kuma ta ce an harbi wani jirginta mai saukar ungulu a lokacin samamen.
Sai dai babu wata majiya mai zaman kanta da ta tabbatar da wannan labarin.
"Samamen, wanda aka kai shi tare da hadin gwiwar rundunar IRT da ta CTU da STS da SARS, ya biyo bayan wasu bayanan sirri ne game da katafaren sansanin na Ansaru," in ji wata sanarwa da hedikwatar 'yan sanda ta fitar a Abuja ranar Laraba.
Ta kara da cewa: "'Yan bindigar sun harbi wani jirgin helikwaftan 'yan sanda, sai dai matukansa sun nuna juriya da kwarewa wurin saukar da jirgin lafiya ba tare da wani rauni babba ba."
A ranar Talata an samu rahoton cewa barayin shanu sun kashe kimanin mutum 13 tare da kora shanun da ba a san yawansu ba a wasu kauyuka da ke jihohin Kaduna da Neja da kuma Zamfara.
A makon jiya Gwamnan jihar Kaduna Malam Nasir El-Rufai ya shaida wa BBC cewa suna da masaniyar cewa 'yan bindiga sun yi sansani a yankin Birnin Gwari.
Ya fadi haka ne yayin da yake amsa tambayoyin 'yan jihar kan alkawurran da ya yi kafin zabe a wani shiri na musamman da BBC ta gudanar mai taken 'A Fada A Cika'.
'Yan bindiga masu garkuwa da mutane suna ci gaba da cin karensu babu babbaka a yankin, inda jami'an tsaro da kuma shugabannin al'umma ma ba su tsira ba daga hare-harensu.
Rundunar 'yan sandan ta ce an dauke jirgin da aka kai wa harin daga sansanin soji na jihar Kaduna zuwa Abuja.
</doc>
<doc id='bbc_labarai-45232477' type='mono' source_url='https://www.bbc.co.uk/hausa/labarai-45232477' term='SARS'>
Wadanne batutuwa Shugaba Buhari zai taras a Nigeria?
Ranar Asabar ake sa ran shugaban Najeriya Muhammadu Buhari zai koma kasar bayan ya kwana goma yana hutun aiki.
Ranar Asabar ake sa ran shugaban Najeriya Muhammadu Buhari zai koma kasar bayan ya kwana goma yana hutun aiki.
Shugaban ya tafi birnin Landan ne  bayan ya soma hutun ranar uku ga watan Agusta.
Gabanin tafiyar tasa, ya mika ragamar gudanar da kasar a hannun mataimakinsa Farfesa Yemi Osinbajo.
A farkon wannan makon ne wasu jaridun kasar suka bayyana cewa shugaban ya dage ranar da zai koma Najeriya, sai dai mai taimakawa shugaban na musamman kan yada labarai Malam Garba Shehu ya tabbatar wa BBC cewa a ranar Asabar Shugaba Buhari zai koma gida.
Abubuwa da dama sun faru a kasar tun bayan yin bulaguron Shugaba Buhari:
An yi wa majalisar dokoki kutse
Jim kadan da ficewar Shugaban daga Najeriya ne dai, wato ranar bakwai ga watan na Agusta aka wayi gari da ganin wasu jami'an hukumar tsaro ta farin kaya, DSS, a babbar kofar shiga majalisar dokokin tarayya.
Jami'an, wadanda kafofin watsa labarai suka nuna sanye da hulunan da suka rufe fuskokinsu, sun hana kowa shiga majalisar - ciki kuwa har da 'yan majalisar dokokin.
Wasu 'yan majalisar dokokin na jam'iyyar PDP mai hamayyar, wadanda tunda sanyin safiya suka isa ginin majalisar duk da yake suna hutu, sun yi zargin cewa an aika jami'an DSS ne domin su ba da kariya ga takwarorinsu na jam'iyyar APC mai mulki wadanda, a cewar su, ke cikin zauren majalisar domin su tsige shugaban majalisar dattawa Bukola Saraki.
Daga bisani dai 'yan majalisar na APC sun musanta zargin.
An cire shugaban DSS
Wannan kutse da aka yi wa majalisar dokokin ta Najeriya, wanda ya dauki tsawon sa'o'i da dama, ya jawo muhawara da suka daga bangarori daban-daban, ciki har da tsohon mataimakin shugaban kasar Atiku Abubakar.
Masu sukar sun zargi bangaren zartawa da yunkurin kassara mulkin dimokradiyya.
A tsaka da wannan kwamacala ne fadar shugaban kasar ta fitar da sanarwar sauke shugaban DSS, Lawan Daura, daga kan mukaminsa.
An nada Mr Matthew B. Seiyefa a matsyin shugaban-riko na DSS.
Mukaddashin shugaban kasar ya ce matakin yi wa majalisar dokoki kutse ya sabawa doka kuma abin kyama ne.
'Yan kasar da dama sun yi murnar cire shugaban na DSS, wanda ake zargi da take hakkin bil adama da kin bin umarnin kotu, daga kan mukaminsa.
Saraki ya 'gagari' gwamnatin Buhari
Kwana guda bayan soke shugaban hukumar tsaro ta farin kaya daga kan mukaminsa ne shugaban majalisar dattawa Bukola Saraki ya gudanar da abin da ya kira taron manema labarai na duniya inda ya caccaki yunkurin da aka yi "na cire ni daga kan mukamina."
Saraki ya yi zargin cewa an yi yunkurin cire shi ne saboda ficewar da shi da wasu 'yan majalisar suka yi daga jam'iyyar APC zuwa jam'iyyar PDP.
A cewar sa, jagorancin majalisar bai dada shi da kasa ba amma ba zai sauka daga kujerarsa kamar yadda shugaban jam'iyyar APC ya nemi ya yi ba sai dai idan kashi biyu cikin 'yan majalisar dattawan ne suka cire shi - kamar yadda kundin tsarin mulkin kasar ya bayyana.
Wadannan kalamai dai na ci gaba da yi wa APC zafi, inda shugabanta Adams Oshimohle ya jaddada cewa ko da karfin tuwo sai Sanata Saraki ya sauka daga mulki- ko da yake daga bisani ya ce za su bi doka wurin cire shi.
Jam'iyyar APC ta samu karuwa
Da alama daya daga cikin abubuwan da za su faranta ran Shugaba Buhari idan ya koma Najeriya shi ne karuwar da jam'iyyarsa ta APC ta samu.
A ranar Asabar, 11 ga watan Agusta ne aka gudanar da zaben maye gurbin kujerun majalisar dattawa a jihar Katsina, mahaifar shugaban kasar da kuma jihar Bauchi.
Shugaban ya yaba wa al'umar jihohin biyu, yana mai cewa "zaben da kuka yi wa APC ya nuna cewa za ku ci gaba da amincewa da mu."
Sakamakon zaben ya nuna cewa jam'iyyar APC ce ta lashe dukkan su - hakan na nufin APC ta karfafa rinjayen da take da shi a majalisar dattawa duk da ficewar da wasu 'yan majalisar dokokin suka yi daga cikin ta makonnin da suka wuce.
Aisha Buhari ta samu Digirin Digirgir
Kazalika wani abin farin cikin da Shugaba Buhari zai taras shi ne karramawar da wata Jami'ar Koriya ta Kudu ta yi wa mai dakin shugaban kasar Aisha Buhari ta yi.
Jami'ar Sun Moon ta bai wa matar shugaban kasar Digirin Digirgir a fannin gudanarwa.
Osinbajo ya yi wa rundunar 'yan sanda garambawul
A tsakiyar makon nan ne kuma mukaddashin shugaban Najeriya Farfesa Yemi Osinbajo ya yi wa bangaren rundunar 'yan sandan kasar da ke yaki da 'yan fashi da makami kwaskwarima.
Rundunar ta SARS, kamar yadda aka fi sanin ta, ta yi kaurin suna wurin cin zarafin dan adam da musgunawa da kuma kisa, kamar yadda ake zarginta.
'Yan kasar da dama sun yaba kan daukar wannan mataki - kuma hakan ta sa suna ci gaba da yabawa mukaddashin shugaban kasar - wanda suke gani ya fi Shugaba Buhari gaggawar daukar mataki domin ganin ci gaban kasar.
Sai dai magoya bayan Shugaba Buhari sun sha cewa Farfesa Osinbajo yana daukar dukkan matakan ne tare da masaniyar shugaban kasa - ko da kuwa yana hutu ne.
Ga karin wasu labarai da za ku so ku karanta:
</doc>
<doc id='bbc_51366215' type='mono' source_url='https://www.bbc.co.uk/hausa/51366215' term='SARS'>
Coronavirus: China ta amsa gazawa
A karon farko gwamnatin China ta amsa cewa an yi sanyin jiki wajen tunkarar cutar Coronavirus.
A karon farko gwamnatin China ta amsa cewa an yi sanyin jiki wajen tunkarar cutar Coronavirus.
Haka ma ta bayyana cewa an samu kalubalen da ya kawo tsaiko wajen tunkarar cutar.
Kwamitin da gwamnatin kasar ta kafa ya ce babu makawa dole ne hukumar agajin gaggawa ta shawo kan yaduwar wannan cuta ta Coronavirus.
Kuma tuni an fara ganin sauyi, inda aka shiga kargame duk wata kasuwa da ake sayar da dabbobin da ake zargin daga can ne wannan cuta mai hana numfashi ta bulla.
Kawo yanzu mutane 20,000 sun kamu yayin da 425 su ka mutu.
Bincike ya nuna cewa mutun 3,000 ne ke kamuwa da Coronavirus a duk rana.
Kuma tuni adadin wadanda suka mutu ya zarta na cutar Sars wadda akayi a shekarar 2003.
Rahotanni sun kuma nuna cewa ko a wajen China wadanda suka kamu da cutar sun kai mutun 150 tare da rahoton mutuwa daya a Philippines.
Coronavirus na farawa ne da zazzabi daga nan kuma sai tari wanda daga karshe zai kai me fama da ita kwance.
Wannan annoba ta yi sanadiyyar mummunar faduwar hannayen jarin China a ranar Litinin, wanda ba a ta taba gani ba a cikin shekara hudu.
Gwamnatin China haka ma ta zargi Amurka da tsoratar da al'umma da kuma kai lamarin inda bai kai ba.
Yanzu dai hukumomi sun soma tilastawa yankunan da ke da yawan jama'a miliyan 300 saka kyallen rufe baki da hanci, yayin da ake ta fadi tashin neman maganin cutar ta Coronavirus.
</doc>
<doc id='bbc_labarai-51308677' type='mono' source_url='https://www.bbc.co.uk/hausa/labarai-51308677' term='SARS'>
Coronavirus: Masana kimiyya na rige-rigen samar da maganin cutar
Sabuwar cuta mai kisa. Dubban mutane sun kamu da ita. Babu riga-kafi. Babu magani.
Sabuwar cuta mai kisa. Dubban mutane sun kamu da ita. Babu riga-kafi. Babu magani.
Mun dade muna zuwa nan.
A shekara biyar da ta wuce kawai, duniya ta fuskanci barkewar cututtuka kamar Ebola da Zika da wani nau'in cutar Coronavirus da ake kira Mers (Middle East Respiratory Syndrome), sai kuma yanzu da wata kwayar cuta da ake kira "2019-nCoV".
Ta riga ta kama duban mutane ta kuma kashe fiye da mutum 100.
Sai dai ba kamar barkewar wasu cututtuka da dama a baya ba, inda ake kwashe shekaru kafin a samar da maganin da zai kare mutane kamuwa da cutar, nan take aka fara binciken samar da maganin dakile barkewar wannan cutar sa'o'i kadan da gano ta.
Jami'an China sun fitar da tasu kwayar halitta da wuri. Wannan bayanin ya taimaka wa masana kimiyya gano inda cutar ta fito, yadda cutar ka iya sauyawa yayin da take ci gaba da yaduwa da kuma yadda za a kare mutane daga kamuwa da ita.
Da taimakon ci gaban fasaha da kuma mayar da hankali da gwamnatoci a fadin duniya suka yi kan samar da kudin gudanar da binciken cututtukan da ke bullowa, cibiyoyin bincike sun samu damar fara aikinsu da wuri.
A dakin binciken 'Inovio's lab' da ke San Diego, masana kimiyya na yawan amfani da sabon nau'in fasahar DNA (kwayar halittan jikin dan adam) su samar da magani.
"INO-4800 " - kamar yadda ake kiran shi a yanzu - na da nufin shiga gwajin mutane a farkon lokacin zafi.
Kate Broderick, babbar mataimakiyar shugaban bincike da ci gaba a Inovio ta ce; "muddin China ta samar da jerin kwayar halittar wannan cutar, mun samu mun shigar cikin komfutar fasaha da ke dakin gwaje-gwajenmu sannan muka samar da magani cikin sa'a uku.
"Magungunanmu na kwayar halittar dan adam da ke bayar da kariya kamar littafi ne da ke amfani da jerin kwayar halittar dan adam daga kwayar cutar zuwa wasu sassa na cutar, wanda muke da yakinin cewa karfin jikin dan adam zai dauki maganin.
"Sai mu yi amfani da kwayoyin jikin mai jinyar ya zama wata ma'aikata ta magani, yana karfafa jikin ta yadda zai samu waraka".
Inovio ya ce idan har muka yi nasara a gwajin farko, za mu ci gaba da gwajin da dama, musamman inda aka samu barkewar cutar a China "zuwa karshen shekara".
Zai yi wuya mu yi hasashen ko barkewar wannan cutar ka iya karewa zuwa lokacin.
Amma idan abubuwa suka yi daidai da shirin Inovio, kamfanin ya ce zai kasance sabon magani mafi hanzarin samar da waraka da aka taba samu aka kuma gwada a wani yanayi na barkewar cuta.
A baya da aka samu irin wannan barkewar cutar Sars a shekarar 2002 - China ba ta yi hanzarin sanar da duniya abinda take ciki ba. A lokacin da aka fara aiki tukuru don samar da magani, tura ta riga ta kai bango.
Yadda cutar Coronavirus ta yadu cikin lokaci
Ayyukan da ake gudanarwa a dakin gwaje-gwaje na samun tallafin kudi daga hadakar kungiyar masu kirkire-kirkiren na shirin bullar annoba (Coalition for Epidemic Preparedness Innovations (Cepi),) wanda ya hada da gwamnatoci da kungiyar masu aikin sa kai da ke ba da tallafin kudi daga kasashen da ke fadin duniya.
An samar da kungiyar ne bayan bullar barkewar cutar Ebola a yammacin Afirka domin samar da tallafin kudi na samar da magungunan cutar.
Dakta Melanie Saville, daraktar binciken magani da kuma ci gaba a Cepi, ta ce: "burinmu shi ne tabbatar da cewa, barkewar cuta ba zai zama barazana ga dan adam ba sannan a ci gaba da samar da maganin cututtukan da ka iya bullowa."
Kungiyar Cepi tana kuma ba da tallafin kudi ga wasu shirye-shirye da ke ci gaba da samar da magani ga wannan sabuwar cutar Coronvirus.
Jami'ar Queensland na aiki da wasu "hadin sinadaran" magani wanda ta ce, "yana taimakawa wajen samar da maganin cututtuka."
Kamfanin Moderna Inc da ke Massachusetts ya hada kai da US National Institute of Allergy and Infectious Diseases, cibiyar yaki da cututtuka ta kasar Amurka domin hanzarta binciken da su ke gudanarwa.
Hukumar Lafiya ta Duniya WHO na shirya wannan aikin ne a fadin duniya don samar da sabon magani.
Ta ce tana bibiyar ci gaban aikin wasu cibiyoyin gudanar da bincike, har da guda ukun da Cepi ke bai wa tallafi.
Duk da cewar ana ta kokarin samar da magani ga wannan sabuwar cutar, bincike kan gano maganin na mataki farko har yanzu a dukkanin cibiyoyin gudanar da binciken da ke rige-rigen samo sabon maganin.
Gwaje-gwajen na daukar lokaci kuma ya fi dacewa a yi shi a inda aka samu bullar cutar.
Babu dai tabbacin ko daya daga cikin magungunan da aka samar kawo yanzu zai yi tasiri isasshe da za a iya amfani da shi a barkewar cutar na China.
Ana Maria Henao-Restrepo daga shirin gaggawa na WHO: "mun tsara aiki ta yadda za mu samu shawarwari kan wane magani/magunguna da aka gudanar da bincike kansu za a fara gwadawa.
"Masanan za su yi la'akari da abubuwan da suka hada da amintaccen tsatson maganin, tabbatar da jikin dan adam zai yi daidai da maganin da kuma samun isasshen maganin a ko da yaushe cikin lokaci.
"Fahimtar cutar da yawanta da yaduwarta da yawan gwajin da kuma ci gaba da inganta maganin ta yadda ba zai ki yin aiki ba muhimmin abubuwa ne na dakile yaduwar cutar."
Kungiyar WHO na shirin yanke shawarar wane magani za a fara gwadawa kan dan adam a 'yan kwanaki masu zuwa.
</doc>
<doc id='bbc_labarai-51347428' type='mono' source_url='https://www.bbc.co.uk/hausa/labarai-51347428' term='SARS'>
Annobar Coronavirus ta yi kisan farko a wajen China
Coronovirus ta yi kisan farko a daya cikin kasashen da aka samu bullar annobar bayan kasar China inda cutar ta samo asali.
Coronovirus ta yi kisan farko a daya cikin kasashen da aka samu bullar annobar bayan kasar China inda cutar ta samo asali.
Mutum na farko da ya mutu sakamakon cutar a wajen China ya rasu ne a kasar Filifins.
Hukumar lafiya ta duninya WHO ta ce da alama mutumin mai shekara 44 ya kamu da cutar ne kafin zuwansa Filifins.
Mutumin ya isa Filifins ne daga Hong Kong bayan ya baro yankin Wuhan tare da wata mata da a makon da ya gabata aka gano cewa tana dauke da cutar.
An fara kwantar da mutumin ne a asibiti a birnin Manila inda daga bisani rashin lafiyarsa ta tsananta.
WHO ta ce zuwa yanzu annobar ta kashe mutum fiye da 300, galibinsu a yanin Hubei, yayin da wasu fiye da 14,000 suka maku da cutar.
Kasashen Amurka da Australia da New Zealand da Rasha da Japan da Pakistan da Italy da Indonisia da Singapore da Koriya ta Kudu sun dakatar da shigowar baki daga China.
Amurka na killace 'yan kasarta da suka dawo daga yankin Hubei na kasar China na tsawon kwana 14. Wadanda suka dawo daga wasu sassan kuma za a bar su su rika lura da yanayin lafiyarsu.
Yawan wadanda suka kamu a barkewar annobar coronavirus ya haura na wadanda suka kamu da kwayar cutar Sars a shekarar 2003, inda mutum kimanin 30 suka kamu da annobar.
</doc>
<doc id='bbc_labarai-45189840' type='mono' source_url='https://www.bbc.co.uk/hausa/labarai-45189840' term='SARS'>
An fara aiwatar da umarnin Osinbajo kan SARS
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
A cikin wata sanarwa da kakakin 'yan sandan kasar, Jimoh Moshood ya fitar ranar Talata, Idris ya nada kwamishina wanda zai yi ta lura da rundunar, wadda yanzu aka saka mata suna rundunar tarraya ta yaki da fashi da makami (FSARS).
Sufeto janar na 'yan sandan ya ce a yanzu za a hade dukkan rundunonin FSARS din na fadin Najeriya a karkashin kwamishinan 'yan sanda daya.
Wannan na zuwa ne sa'o'i bayan mukaddashin shugaban Najeriya, Yemi Osinbajo, ya bayar da umarnin yin garambawul a hukumar gudanarwa da kuma ayyukan rundunar 'yan sanda ta musamman mai yaki da fashi da makami (SARS) a kasar.
Mukaddashin shugaban Najeriyar ya ba da umarnin ne bayan korafe-korafen take hakkin bil Adama da aka yi wa rundunar ta SARS.
Sanarwar 'yan sandan ta ce sufeto Janar din ya ce dole kwamishinonin 'yan sanda a fadin kasar su bi umarnin, ta hanyar yi wa sauran jami'ansu gargadi kan badda kama da sunan su ma 'yan rundunar FSARS ne.
Ta kuma kara da cewa  daga yanzu rundunr za ta yi aiki kamar yadda doka ta tsara, tare da mutunta 'yancin wadanda ake zargi kamar yadda dokokin kasa da kasa suka tanada.
Domin cimma wannan ma'aikatar 'yan sanda za ta samar da bangaren kula da hakkin bil Adama ga rundunar FSARS a ko wacce jiha domin jin korafe-korafe daga mutane, wadanda za'a tura ga hedikwatar 'yan sanda, kuma 'yan sandna wannan bagaren za su yi aiki ne da kwamshinan 'yan sanda mai kula da FSARS a hedikwatar, maimakon kwamandan FSARS a jiha.
Haka kuma nan take za a fara nazari kan tunani da lafiyar jami'an FSARS din.
Za kuma a sake fasalin kakin jami'an FSARS a fadin kasar na take
Sannan daga yanzu, jami'an FSARS ba za su yi aikin binciken abubuwan hawa ba, sai dai in an nemi a kawo dauki kan laifukan fashi ko kuma garkuwa da mutane.
Cikin 'yan kwanakin nan dai matasa a Najeriya sun yi ta neman a soke rundunar a shafukan sada zumunta, musamman ma Twitter ta hanyar amfani da maudu'in #EndSARS .
A ranar Talata ce dai wata sanarwa da babban mai taimakawa na musamman na mukaddashin shugaban kasar kan harkar watsa labarai, Laoulu Akande ya fitar, ta ce duk wata rundunar da za ta fito bayan garam bawul din za ta mayar da hankali ne kawai kan aiki da bayanan sirri da hanawa tare da gano fashi da makami da satar mutane, gami da kama wadanda da suka yi irin wadannan laifukan.
Hakazalika Osinbajo ya umarci sufeto janar na 'yan sanda ya tabbatar da cewar dukkan jami'an da za su kasance cikin sabuwar rundunar su zama masu gudanar da ayyukansu ta hanyar mutunta dokakin kasa da kuma kiyaye hakkin bil Adama na wadanda ake zargi da aikata laifi.
Mukaddashin shugaban kasar ya kuma ce dole ne jami'an rundunar su ringa tafiya da alamar rundunar a duk lokacin da suke bakin aiki.
Har wa yau, Osinbajo ya umarci shugaban hukumar kare hakkin bil Adama ta Najeriya da ya samar da wani kwamiti na musamman wanda zai yi bincike game da zargin da ake yi wa rundanr SARS na yin wasu ayyuka ba bisa doka ba, domin mutane su samu damar gabatar da koke-kokensu.
</doc>
<doc id='bbc_labarai-42223254' type='mono' source_url='http://www.bbc.co.uk/hausa/labarai-42223254' term='SARS'>
Za a yi wa rundunar 'yan sandan SARS ta Nigeria garanbawul
Sufeto Janar na 'yan Sandan Najeriya, Idris Kpotun, ya bayar da umarnin a gyara fasalin rundunar 'yan sanda ta musamman da ke yaki da masu fashi da makami.
Sufeto Janar na 'yan Sandan Najeriya, Idris Kpotun, ya bayar da umarnin a gyara fasalin rundunar 'yan sanda ta musamman da ke yaki da masu fashi da makami.
Wannan na zuwa ne a lokacin da 'yan Najeriya suka yi ta suka a shafukan sa da zumunta game da zargin rundunonin 'yan sanda masu yakar masu fashi da makami da cin zarafin al'umma.
Masu fafutika da masu ruwa da tsaki a lamarin dai sun yi ta amfani da maudu'in #EndSARs a shafin sa da zumunta na Twitter, domin kira da a kawo karshen rundunonin.
A ranar wata Asabar ce wani mai amfani da shafin sa da zumunta na Twitter @YabaKid, ya yi ikirarin cewa a gabansa wasu jami'an SARs suka harbi wani yaro a kansa.
Tun a lokacin yake wallafa sakonni a shafin na Twitter da maudu'in #EndSARS, wato a kawo karshen SARs tsawon watanni, amma sai a 'yan kwanakin baya-bayan nan ne dubban masu amfani shafin suka fara wallafa irin wadannan labaran, inda suke fadin yadda jami'an SARs din ke cin zarafin mutane.
Da yawa sun ce jami'an sun sha nuna musu bakin bindiga, ko kuma su kama su ba tare da wata tuhuma ba, su tilasta musu bayar da cin hanci, ko ma su harbe mutane.
Kiraye-kirayen ne suka sa Sufeto-Janar na 'yan sandan Najeriya Ibrahim Idris ya ba da umarnin yin garambawul a kan rundunar ta SARs, tare da yin bincike a kan dukkanin zarge-zargen.
Sannan rundunar ta fitar da lambobin wayoyi da adireshin email da wasu kafofin sada zumunta, inda ta bukaci mutane su kai kokensu na cin zarafin da suke zargin an yi musu, don a bincika tare da daukar matakan da suka dace.
A Najeriya dai an dade ana zargin cewa 'yan sanda suna cin zarafin mutane, zargin da 'yan sandan suke musantawa.
</doc>
<doc id='bbc_labarai-46758045' type='mono' source_url='https://www.bbc.co.uk/hausa/labarai-46758045' term='SARS'>
'Yan sanda sun kama Sanata Dino Melaye
Dan majalisar dattawan Najeriya, Sanata Dino Melaye, ya mika kansa ga rundunar 'yan sandan kasar.
Dan majalisar dattawan Najeriya, Sanata Dino Melaye, ya mika kansa ga rundunar 'yan sandan kasar.
Ya mika kan nasa ne bayan an girke jami'an 'yan sanda masu dimbin yawa kusan mako daya suna yi wa gidansa kawanya.
'Yan sandan suna zargin dan majalisar ne da yunkurin kashe wani jami'in dan sanda mai suna Danjuma Saliu a ranar 19 ga watan Yulin 2018.
Sai dai ya musanta zargin.
Wakilin BBC da ya je gidan Sanata Dino Melaye lokacin da aka tafi da shi, ya ce 'yan sandan sun tafi da shi ofishin rundunar 'yan sandan da ke yaki da 'yan fashi da makami, SARS.
SARS dai ta yi kaurin suna wurin kashe mutanen da basu ji ba basu gani ba.
Da ma Sanata Dino Melaye ya sha cewa ya ki mika kansa ga rundunar 'yan sandan ce saboda zargin za su yi masa allurar mutuwa, ko da yake 'yan sandan sun musata zargin.
Ranar Laraba ne rundunar 'yan sandan ta girke na'urar toshe sadarwa a kofar gidan Sanata Dino Melaye.
Hakan baya rasa nasaba da wani sakon Twitter da ya wallafa a safiyar Larabar wanda yake nuni da cewa 'yan sandan suna kawo kayayyaki domin su fasa kofofin shiga gidansa.
</doc>
<doc id='bbc_labarai-42356366' type='mono' source_url='http://www.bbc.co.uk/hausa/labarai-42356366' term='SARS'>
Nigeria: An kori 'yan sanda masu fataucin wiwi
Rundunar 'yan sandan jihar Kogi da ke Najeriya ta ce ta kori jami'anta uku da take zargi da laifin fatauncin wiwi.
Rundunar 'yan sandan jihar Kogi da ke Najeriya ta ce ta kori jami'anta uku da take zargi da laifin fatauncin wiwi.
Kakakin rundunar ASP William Aya ya tabbatar wa BBC cewa jami'an  hukumar hana sha da fataucin kwayoyi, NDLEA ne suka kama 'yan sandan a watan Nuwamba lokacin da suke yin rakiya ga wata mota dauke da buhu 30 na wiwi a Lokoja, babban birnin jihar.
Ya kara da cewa hukumar NDLEA ce za ta gurfanar da su a gaban kotu.
A cewar ASP Aya, rundunar 'yan sanda ba za ta lamunci duk wani jami'inta da zai bata mata suna ba.
Ana zargin 'yan sandan kasar da yin kaurin suna wajen aikata laifukan da suka kamata su hana aikatawa, ko da yake sun sha musanta zargin.
</doc>
<doc id='bbc_labarai-45236109' type='mono' source_url='https://www.bbc.co.uk/hausa/labarai-45236109' term='SARS'>
Shin Farfesa Osinbajo zai zama shugaban Najeriya?
A halin yanzu 'yan Nijeriya da dama na nuna wa mataimakin shugaban kasar, Farfesa Yemi Osinbajo matukar so irin wanda ba kasafai 'yan siyasa ke samu ba, a kasar da ba a kallon galibin 'yan siyasa da kima sosai.
A halin yanzu 'yan Nijeriya da dama na nuna wa mataimakin shugaban kasar, Farfesa Yemi Osinbajo matukar so irin wanda ba kasafai 'yan siyasa ke samu ba, a kasar da ba a kallon galibin 'yan siyasa da kima sosai.
Ana yaba wa mataimakin shugaban kasar saboda yadda ya dauki kwararan matakai ba tare da wata-wata ba yayin da ya rika wa Shugaba Buhari a matsayin mukaddashin shugaban Nijeriya, lokacin hutun shugaban na kwanaki goma a baya-bayan nan.
Yanayin hobbasa da kazar-kazar din mutumin, mai shekaru 61 a duniya, ya sha bamban da yanayin jinkiri da jan-kafa na Shugaba Buhari, mai shekaru 75 a duniya, wanda wasu 'yan kasar ke wa lakabi da ''Baba Go-slow'', wato ''Baba Mai nawa.''
Manyan jami'an gwamnatin Najeriya dai na cewa duk wani mataki da mataimakin shugaban kasar ko kuma shi kansa Shugaba Buhari ya dauka, abu ne na gwmnati guda babu wani bambanci, kuma dukkanninsu sun zo ne da manufofi guda da zimmar aiki tare.
Amma duk da haka wasu sun fara kwatanta salon jagorancin Shugaba Muhammadu Buhari da na mataimakin nasa Osinbajo.
'Halayyar azabtarwa da muguntar 'yan sanda'
Matakin na baya-bayan nan da Farfesa Osinbajo ya dauka shi ne bayar da umarnin a yi garambawul ga sashen nan na rundunar 'yan sanda da aka kirkiro domin yaki da fashi da makami da satar mutane da ake kira SARS a takaice, wanda ya yi kaurin suna a wajen 'yan Najeriya.
Mukaddashin shugaban ya kuma umarci Hukumar Kare Hakkin bil-Adama ta Kasar da ta gudanar da bincike game da ayyukan keta hakkin bil-Adama da ake zargin jami'an SARS sun aikata ko suna aikatawa.
An dai kwashe fiye da shekara guda ana matsa wa Shugaba Buhari lamba don ya dauki mataki a kan sashen 'yan sandan na SARS, yayin da aka yada labarai da rahotanni a shafukan sada zumunta da wasu kafofin labarai na irin ayyukan assha da ake zargin ma'aikatan na SARS da aikatawa.
Zarge-zarge sun hada da azabtarwa, da kashe-kashen mutane ba tare da shari'a ba, da kuma kama mutane gami da tsare su ba bisa ka'ida ba, da kuma tatsar kudi daga jama'a da dai wasu nau'o'i na mugunta.
Cikin masu wadannan zarge-zarge har da kungiyar kare hakkin dan adam ta Amnesty International.
An kuma kaddamar da wata fafutika ta shafukan sada zumunta mai taken #EndSars tare da kiraye-kirayen a rusa sashen na SARS.
Farfesa Osinbajo ya ce ya dauki mataki ne saboda ''yadda jama'a ke ci gaba da koke-koke babu kakkautawa da kuma rahotanni game da ayyukan Sashen na Musamman don Yaki da Fashi (SARS), wadanda suka shafi zarge-zargen keta hakkokin bil-Adama.''
Bai dai rusa sashen na 'yan sanda ba amma ya ce a yi garambawul kuma su mayar da hankali wajen aiki da bayanan sirri, kuma kada su wuce gona da iri a ayyukan da aka ba su na yaki da fashi da kuma satar mutane domin neman kudin fansa.
Haka nan kuma wajibi ne jami'an 'yan sandan na SARS su makala shaidar ko su wane ne karara yayin da suke aiki, abin da zai taimaka wajen gane duk jami'in da ya aikata ba daidai ba.
'Yan Najeriya da dama sun bayyana farin cikinsu da hakan a Twitter, kuma ga alama sun ji dadin ganin yadda wani dan siyasa ke daukar mataki babu inda-inda.
Sallamar Shugaban DSS Lawal Daura
Kafin daukar matakin yi wa SARS garambawul, Farfesa Osinbajo ya kuma dauki gagarumin mataki na ba-zata na sallamar shugaban hukumar 'yan sandan ciki ta Najeriya, Lawal Musa Daura, wani mutum mai janyo ce-ce-ku-ce. Matakin ya biyo bayan killace ginin Majalisar Dokoki ta Najeriya ne da jami'an tsaro sanye da hulunan dodo suka yi, daga bisani kuma bayanai suka nuna cewa jami'an hukumar tsaron ta DSS ne.
Lamarin garkame kofar majalisar ya daure wa mutane da dama kai - kuma har yanzu babu cikakken bayani kan dalilan kutsen, amma masu lura da lamaru na danganta lamarin da makirce-makircen siyasa gabanin zabukan da ake shirin yi a watan Fabrairu.
Ko ma dai mene ne dalili, 'yan Najeriya da dama sun dade suna kallon shugaban hukumar 'yan sandan cikin ta Najeriya, Lawal Daura, a matsayin daya daga cikin mutanen da ke janyo wa gwamnatin Buhari bakin jini da kuma zubar mata da kima a idanun jama'a saboda wuce gona da iri da ake zargin jami'an hukumar da yake shugabanta na yi.
Masu suka da dama sun kasa fahimtar abin da ya sa Shugaba Buhari - wanda shi ya nada Lawal Daura - ya kasa daukar mataki a kansa.
A wani lamari mai kama da hannun riga da yanayin Shugaba Buhari, mataimakinsa Farfesa Osinbajo, a matsayinsa na mukaddashin shugaban kasa, bai bata lokaci ba wajen tarar aradu da ka kana ya bayyana take-taken Lawal Daura a matsayin ''abubuwan ba za a amince da su ba, kuma sun saba tsarin doka da oda.''
Sosa wa jama'a wurin da ke masu kaikayi
Farfesa a fannin shari'a, mataimakin shugaban na Najeriya ba sasanne mutum ne a fadin Najeriya ba kafin ya zama mataimakin Shugaba Muhammadu Buhari, amma wadanda suka san shi suna bayyana shi a matsayin mutum mai kwazo da shiru-shiru.
Amma mutum ne mai zalaka wajen magana, kuma mai fara'a da kuma tausayi.
Ya kasance kwamishinan Shari'a a jihar Legas daga 1999 zuwa 2007 inda ya kawo sauye-sauye a fannin shari'a ciki har da kirkiro wani sashe na musamman domin kare hakkin bil-Adama.
Ya kuma kasance Fasto mai shugabantar majami'ar Redeemed Christian Church of God a birnin Legas.
A 2015 ya zama mataimakin shugaban kasa, lokacin da shugaba Buhari ya tsallake dukkan shingayen da ake jin ba a iya tsallakewa a siyasar Najeriya inda ya doke shugaba da ke kan karagar mulki a wancan lokacin wato Goodluck Jonathan a zabe, kana ya zama shugaban Najeriya.
Daga lokaci zuwa lokaci, Osinbajo kan rike ragamar Najeriya a matsayin mukaddashin shugaban kasa.
Ana dai yaba wa shugaba Buhari saboda yadda yake bin tanadin kundin tsayin mulki na mika ragama ga mataimakinsa yayin da zai yi hutu, sabanin yadda aka saba gani a baya yadda wasu shuwagabannin ba su yin haka.
A shekarar 2017 lokacin da shugaba Buhari ya tafi hutun neman magani a London, mataimakin nasa ya dauki wasu matakai na gyara tattalin arzikin kasa da nufin tallafa wa darajar kudin kasar wato Naira.
A lokacin ana fama da karancin dala wadda 'yan kasuwa masu sayo kaya daga kasashen waje ke bukata, don haka sai ya nemi Babban Bankin Najeriya, CBN, ya zuba miliyoyin dala a kasuwa domin daidaita darajar Naira wacce a lokacin ke ci gaba da faduwa warwas.
Farfado da tattalin arzikin kasa na daya daga cikin alkawuran yakin neman zabe na shugaba Buhari, to amma masana na cewa kawo yanzu bai aiwatar da irin manyan sauye-sauye da ake bukata ba.
Ga alama Farfesa Osinbajo ba ya so a kalle shi a matsayin mai taka rawar-gaban-hantsi, kuma kullum yana jaddada biyayyarsa ga mai gidan nasa Buhari.
Hasali ma, cewa yake yi ba ya daukar duk wani mataki ba tare da ya tuntubi shugaba Buhari da kuma samun amincewarsa ba - don haka, da kai da kaya duka mallakar wuya ne.
Duk da yana nuna cewa manufofin gwamnatinsu guda ne, kuma duk matakan da aka dauka da sunan gwamnatin Buhari aka dauke su, to amma salon shugabancinsa ya soma jawo masa masoya da dama.
Wasu dai na cewa Farfesa Osinbajo mutum ne mai saurin fahimtar inda ra'ayin jama'a ya fi karkata, da kuma sosa wa jama'a wurin da yake masu kaikayi nan take - ba tare da bata lokaci.
Me ya sa salon daukar matakin Osinbajo ya sha bamban da na Buhari?
Wasu dai na da ra'ayin cewa daya daga cikin dalilan salon hobbasa da kazar-kazar na mataimakin shugaban Najeriya Yemi Osinbajo, mai shekaru 61 da haihuwa, shi ne bai da manyan mukarrabai da dama masu karfin fada a-ji, don haka yana da 'yanci da kuma damar daukar mataki bisa tunaninsa na abin da ya dace ba tare da wasu mukarrabai sun sauya masa ra'ayi cikin sauki ba.
A daya bangaren kuma, mai gidansa Shugaba Buhari da kyar yake iya daukar mataki na ladabtar da jami'an gwamnati musamman mukarrabansa masu fada a-ji, kuma ba ya iya kawo sauye-sauye a cibiyoyi da hukumomin gwamnati cikin hanzari.
Haka zalika, wasu na ganin kuzarin da Farfesa Osinbajo ke nunawa ba zai rasa nasaba da  karancin shekarunsa, idan aka kwatanta da shugaba Buhari mai shekaru 75.
Wasu masu lura da lamura kuma na ganin rashin adalci ne a kwatanta mutanen biyu domin rike ragamar shugabanci na 'yan makwanni ko watanni ba daidai yake ba da shugabanci na cikakken wa'adin mulki musamman a kasa wacce take bambarakwai, inda kuma galibin shuwagabanni kan gaza ko kuma su yi ta tafka kurakurai idan tafiya ta yi nisa.
Najeriya, wadda tafi kowace kasa a Afirka yawan jama'a, kasa ce mai wuyar sha'ani da sarkakiya, kuma daidaita bukatu da muradu daban-daban - ta fuskar bambancin siyasa, da kabila, da addini da kuma yankunan kasa - ba karamin aiki ba ne.
Yayin da 'yan Nijeriya da dama ba su da tababa ko shakku kan gaskiyar Shugaba Buhari da kishin kasarsa, da kudurinsa da kuma burinsa na magance tarin matsalolin kasar, suna kuma cewa wasu daga cikin mukarrabansa mutane ne masu son zuciya, wadanda ba su sanya muradun kasar gaba da muradunsu na kashin kai.
Haka nan kuma larurar rashin lafiya da ya fuskanta a bara ta kawo cikas ga kuzari da azamarsa, da kuma kwazonsa, ko da yake dai a baya-bayan nan alamomi na nuna cewa lafiyar tasa ta inganta kwarai.
Duk da irin sukar da Shugaba Buhari ke sha saboda jinkirinsa wajen daukar mataki, mutane da dama na yaba wa da kokarinsa wajen yaki da cin hanci da rashawa, da yaki da masu tayar da kayar baya na kungiyar Boko Haram, da yunkurinsa na fadada tattalin arzikin kasa musamman fannin noma, da kuma kyautata martabar Najeriya a idanun duniya.
Ya kama hanyar zama shugaban Najeriya?
Yanzu dai watanni suka rage a gudanar da manyan zabuka a Najeriya, kuma wasu 'yan kasar sun fara tunanin yadda lamura za su kasance idan Farfesa Osinbajo ya kasance cikakken shugaban Najeriya ta yin la'akari da irin matakan da ya dauka a matsayinsa na mukaddashin shugaban kasa.
Tuni dai shugaba Buhari ya bayyana aniyarsa ta neman wa'adin mulki na biyu a zaben tare da sake ayyana Farfesa Osinbajo a matsayin mataimakinsa a inuwar jam'iyyar APC.
Haka zalika akwai tsarin da ake bi a Najeriya na karba-karbar shugabanci tsakanin Kudu da Arewa bayan wa'adi biyu-biyu bisa fahimtar juna - amma ba tanadi na dokokin kasa ba.
Ana ganin dai wannan karon  na Arewa ne.
Shugaba Buhari, wanda dan arewa ne, yana kokarin kammala wa'adin mulkinsa na farko ne yanzu, don haka da wuya mataimakin nasa mai biyayya, Farfesa Osinbajo, wanda dan kudancin kasar ne,  ya yi takarar shugabancin kasar a wannan karon.
Shi ma mataimakin shugaba kasa Osinbajo bai nuna sha'awarsa ta neman shugabancin Najeriya ba.
Wani lamarin kuma shi ne su ma 'yan adawa na da damar samun nasara a zaben, lamarin da ka iya kawar da Farfesa Osinbajo da maigidan nasa Buhari daga fagen mulki.
Yayin da bisa dukkan alamu zai yi wuya Farfesa Yemi Osinbajo ya zama cikakken shugaban Najeriya a nan kusa, amma wasu na ganin yana da dama a shekaru da ke tafe, kuma a siyasar Najeriya komai ka iya yiwuya.
Ga karin wasu labarai da za ku so ku karanta:
</doc>
<doc id='bbc_labarai-45307067' type='mono' source_url='https://www.bbc.co.uk/hausa/labarai-45307067' term='SARS'>
Za a soma yi wa 'yan sandan SARS gwajin kwakwalwa
Rundunar 'yan sandan Najeriya ta ce za ta dauki hayar masana kwakwalwa domin su tace duk mutumin da za a bai wa aikin dan sandan da ke yaki da fashi da makami, wato SARS a takaice.
Rundunar 'yan sandan Najeriya ta ce za ta dauki hayar masana kwakwalwa domin su tace duk mutumin da za a bai wa aikin dan sandan da ke yaki da fashi da makami, wato SARS a takaice.
Jami'an runduar SARS dai sun yi kaurin suna wajen musgunawa 'yan kasar da take hakkin dan adam.
Hakan ne ya sa kwanakin baya mukaddashin shugaban Najeriya Farfesa Yemi Osinbajo ya bukaci babban sufeton 'yan sandan kasar ya yi wa rundunar garanbawul.
Wata sanarwa da kakakin rundunar 'yan sandan kasar DSP Jimoh Moshood ya sanya wa hannu ta ce taron da manyan jami'an rundunar 'yan sandan kasar suk yi ya amince da batutuwa da dama.
"Cikin abubuwan da aka umarci 'yan sandan SARS su daina yi shi ne kada su shiga duk wata hulda da ta shafi harkokin da ba na aikata manyan laifuka ba ne, sannan su guji tsoma baki a kararakin da suk shafi tattalin arziki. Su tsaya kawai a kan yaki da 'yan fashi da makami," in ji sanarwar.
Kakakin rundunar 'yan sandan ya kara da cewa daga yanzu jami'in SARS za su rika sanya kaya irin na 'yan sanda tare da makala tambarin da zai nuna sunansu.
A cewar sa, hakan zai sa a yi gaggawar gane duk wanda ya musgunawa jama'a.
Kazalika rundunar ta SARS ta amince ta kafa sashen da zai rika kula da kare hakkin dan adam ta yadda za a hukunta duk jami'in da ya keta hakkin bil adama.
</doc>
<doc id='bbc_labarai-45185800' type='mono' source_url='https://www.bbc.co.uk/hausa/labarai-45185800' term='SARS'>
An fara aiwatar da umarnin Osinbajo kan SARS
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
A cikin wata sanarwa da kakakin 'yan sandan kasar, Jimoh Moshood ya fitar ranar Talata, Idris ya nada kwamishina wanda zai yi ta lura da rundunar, wadda yanzu aka saka mata suna rundunar tarraya ta yaki da fashi da makami (FSARS).
Sufeto janar na 'yan sandan ya ce a yanzu za a hade dukkan rundunonin FSARS din na fadin Najeriya a karkashin kwamishinan 'yan sanda daya.
Wannan na zuwa ne sa'o'i bayan mukaddashin shugaban Najeriya, Yemi Osinbajo, ya bayar da umarnin yin garambawul a hukumar gudanarwa da kuma ayyukan rundunar 'yan sanda ta musamman mai yaki da fashi da makami (SARS) a kasar.
Mukaddashin shugaban Najeriyar ya ba da umarnin ne bayan korafe-korafen take hakkin bil Adama da aka yi wa rundunar ta SARS.
Sanarwar 'yan sandan ta ce sufeto Janar din ya ce dole kwamishinonin 'yan sanda a fadin kasar su bi umarnin, ta hanyar yi wa sauran jami'ansu gargadi kan badda kama da sunan su ma 'yan rundunar FSARS ne.
Ta kuma kara da cewa  daga yanzu rundunr za ta yi aiki kamar yadda doka ta tsara, tare da mutunta 'yancin wadanda ake zargi kamar yadda dokokin kasa da kasa suka tanada.
Domin cimma wannan ma'aikatar 'yan sanda za ta samar da bangaren kula da hakkin bil Adama ga rundunar FSARS a ko wacce jiha domin jin korafe-korafe daga mutane, wadanda za'a tura ga hedikwatar 'yan sanda, kuma 'yan sandna wannan bagaren za su yi aiki ne da kwamshinan 'yan sanda mai kula da FSARS a hedikwatar, maimakon kwamandan FSARS a jiha.
Haka kuma nan take za a fara nazari kan tunani da lafiyar jami'an FSARS din.
Za kuma a sake fasalin kakin jami'an FSARS a fadin kasar na take
Sannan daga yanzu, jami'an FSARS ba za su yi aikin binciken abubuwan hawa ba, sai dai in an nemi a kawo dauki kan laifukan fashi ko kuma garkuwa da mutane.
Cikin 'yan kwanakin nan dai matasa a Najeriya sun yi ta neman a soke rundunar a shafukan sada zumunta, musamman ma Twitter ta hanyar amfani da maudu'in #EndSARS .
A ranar Talata ce dai wata sanarwa da babban mai taimakawa na musamman na mukaddashin shugaban kasar kan harkar watsa labarai, Laoulu Akande ya fitar, ta ce duk wata rundunar da za ta fito bayan garam bawul din za ta mayar da hankali ne kawai kan aiki da bayanan sirri da hanawa tare da gano fashi da makami da satar mutane, gami da kama wadanda da suka yi irin wadannan laifukan.
Hakazalika Osinbajo ya umarci sufeto janar na 'yan sanda ya tabbatar da cewar dukkan jami'an da za su kasance cikin sabuwar rundunar su zama masu gudanar da ayyukansu ta hanyar mutunta dokakin kasa da kuma kiyaye hakkin bil Adama na wadanda ake zargi da aikata laifi.
Mukaddashin shugaban kasar ya kuma ce dole ne jami'an rundunar su ringa tafiya da alamar rundunar a duk lokacin da suke bakin aiki.
Har wa yau, Osinbajo ya umarci shugaban hukumar kare hakkin bil Adama ta Najeriya da ya samar da wani kwamiti na musamman wanda zai yi bincike game da zargin da ake yi wa rundanr SARS na yin wasu ayyuka ba bisa doka ba, domin mutane su samu damar gabatar da koke-kokensu.
</doc>
<doc id='bbc_37426423' type='mono' source_url='http://www.bbc.co.uk/hausa/37426423' term='SARS'>
Amnesty ta zargi 'yan sandan Nigeria da azabtar da mutane
Kungiyar kare hakkin bil`adama ta Amnesty International ta zargi rundunar `yan sandan Najeriya da ke yaki da `yan fashi da wuce gona-da-iri wajen azabtar da jama`a, tare da karbar rashawa.
Kungiyar kare hakkin bil`adama ta Amnesty International ta zargi rundunar `yan sandan Najeriya da ke yaki da `yan fashi da wuce gona-da-iri wajen azabtar da jama`a, tare da karbar rashawa.
Wani rahoton da kungiyar ta futar a ranar Larabar nan, bayan tattara bayanai daga mutanen da suka taba shiga hannun rundunar `yan sandan, ya ce `yan sandan suna gallaza wa jama`a azaba, inda wuya kan sanya su amincewa da aikata laifi, yayin da wani lokaci suke ba da cin hanci domin su samu sa`ida.
Wani sashi na musamman na rundunar 'yan sandan wanda aka fi sani da Sashin masu yaki da 'yan fashi ko kuma SARS, ya yi kaurin suna a Nigeria wajen ganawa mutane azaba a cewar kungiyar ta Amnesty International.
Kungiyar mai kare hakkin dan adam ta ce mutanen da aka taba tsarewa a wajen, sun bata bayanin irin gwale-gwalen da ake yiwa duk wanda aka kai wajen, da suka hada da ratayewa, da horon yunwa, da harbi, da kuma barazanar kisa.
Kungiyar ta yi zargin cewa a yanzu sashin ya koma na azabtar da mutane, da cin hanci da rashawa, maimakon kare su wanda shi ne manufar kirkirar sashin.
Rahoton ya ce rundunar `yan sanda na da gadirun da dama a kewayen Abuja, babban birnin kasar, inda take tsare mutane, ciki har wani wuri da aka lakaba masa suna "kwata" ko "mayanka," inda Amnesty ta yi zargin cewa ana tsare da mutane 130 a cikin halin matsi.
Rundunar `yan sandan Najeriyar dai ba ta ce  komai  ba dangane da wannan zargin.
</doc>
<doc id='bbc_labarai-51348377' type='mono' source_url='https://www.bbc.co.uk/hausa/labarai-51348377' term='SARS'>
Za a bude sabon asibitin Coronavirus a China
China ta kammala gina wani babban asibiti cikin kwana biyar domin kula da masu dauke da kwayar cutar coronavirus.
China ta kammala gina wani babban asibiti cikin kwana biyar domin kula da masu dauke da kwayar cutar coronavirus.
Ranar Litinin ne kasar za ta bude asibitin Huoshenshan mai fadin murabba'in mita 14,000 da ta gina bayan bullar bakuwar cutar.
Hukumomin China sun ce asibitin Huoshenshan zai dauki gado 1,000.
Hukumar Lafiya ta Majalisar Dinkin Duniya WHO ta ayyana coronavirus a matsayin babbar annoba a duniya. Mutum 14,000 sun kamu da ita kuma ta kashe mutum 304, inji gwamantin China. Ana zargin wasu mutun 100 a kasa 22 na dauke da kwayar cutar.
A ranar 24 ga watan Janairu ne China da tura manyan motoci da kayan aiki domin aikin gina asibitin.
Adadin wadanda suka kamu da coronavirus a duniya ya haura na annobar cutar Sars wadda kasa da mutum 30 suka kamu da ita a shekarar 2003. Mutum 8,000 ne suka kamu da kwayar cutar Sars a tsawon lokacin.
An fara samun cutar coronavirus ne a yankin Wuhan na kasar China mai yawan al'umma 11,000,000.
Gidan talabijin na gwamantin China ya ruwaito cewa sabon asibitin na Huoshenshan zai dauki gado 1,000 na kwantar da marasa lafiya.
Gidan talabijin na CCTV ta rika yada wa duniya yadda aikin gina asibitin ke gudana kai tsaye domin jama'a su gani, kuma jama'a sun yi ta bibiyar tashar fiye da a kowane lokaci.
Mutum miliyan arba'in ne suka kalli yadda ake aikin gina asibitin kai tsaye ta talabijin a fadin China, inji jaridar Global Times.
Nuna ginin asibitocin kai tsaye ya sa jama'ar kasar kara ganin kimar motocin da ake aikin gine-gine da su.
Jama'ar kasar sun rika yi wa motar kwaba siminti kirari da sunan 'Sarkin Siminti' da 'Babban Farin Zomo' da sauransu.
An gina asibitin ne a wani bangare na asibitin Xiaotangshan da aka fara ginawa a birnin Beijin domin yakar cutar Sars a shekarar 2003.
An gina asibitin na Xiaotangshan ne a cikin kwana bakwai, abin da ake gani a matsayin ginin asibiti mafi sauri a duniya a wancan lokacin.
"China na da tarihin kammala abubuwa cikin harzari, ciki har da manyan gine-gine kamar wannan asibiti," inji Yanzhong Huang, wani babban jami'in lafiya a cibiyar hulda da jama'ar kasashen waje.
Asibitin Huoshenshan na dauke da wasu sassan gini da aka riga aka kera, kamar asibitin Xiaotangshan da ke Beijing din.
Mista Huang ya ce za a kawo injiniyoyi daga fadin kasar domin ganin an kammala a aikin kan kari.
"Aikin injiniya shi ne abin da China ta fi kwarewa a kai, Kasar na da tarihin gina dogayen benaye cikin sauri. Kasashen yammaci na mamakin hakan, amma tana yiwuwa,'' inji shi.
</doc>
<doc id='bbc_140426_saudi_mers_death' type='mono' source_url='http://www.bbc.co.uk/hausa/news/2014/04/140426_saudi_mers_death' term='MERS'>
Sabuwar cuta ta kashe mutane 5 a Saudi
Ma'aikatar kiwon lafiyar Saudiyya ta ce sabuwar cutar MERS da bata da magani ta hallaka mutane biyar a kasar.
Ma'aikatar kiwon lafiyar Saudiyya ta ce sabuwar cutar MERS da bata da magani ta hallaka mutane biyar a kasar.
Hakan ya kawo adadin wadanda suka mutu sakamakon cutar zuwa 92.
A kasar Masar ma an bada labarin cewa wata mata mai shekaru 28 da bata jima da dawowa daga Saudiyya ba ta kamu cutar
Wata sanarwa da aka wallafa a shafin internet na ma'aikatar kiwon lafiyar Saudiyyar ta ce an samu karin mutane 14 da suka kamu da cutar.
Hakan na nufin mutane dari-ukku-da-goma-sha ukka ne suka kamu cutar tun bayan bullarta watanni 18 da suka wuce
</doc>
<doc id='bbc_140603_saudi' type='mono' source_url='http://www.bbc.co.uk/hausa/news/2014/06/140603_saudi' term='MERS'>
Annobar cutar MERS a Saudiyya
A kasar Saudiyya an hukumomi sun bayyana gagarumar karuwar yawan mutanen da cutar nan mai saurin kisa mai suna MERS ta hallaka a kasar.
A kasar Saudiyya an hukumomi sun bayyana gagarumar karuwar yawan mutanen da cutar nan mai saurin kisa mai suna MERS ta hallaka a kasar.
Jami'an kiwon lafiya sun ce, ya zuwa yanzu cutar dake zuwa da tsananin mura da zazzabi mai zafi ta hallaka mutane dari biyu da tamanin da biyu.
Kuma an bayyana cewar, wasu mutanen dari da goma sha uku sun kamu da cutar a kasar ta Saudiyya.
Batun wannan cuta dai ya zama wata badakala a Saudiyya inda koda a yau an sallami mataimakin kiwon lafiya na kasar.
</doc>
<doc id='bbc_140914_mers_virus_saudia_' type='mono' source_url='http://www.bbc.co.uk/hausa/news/2014/09/140914_mers_virus_saudia_' term='MERS'>
Saudia ta ce ba damuwa a kan cutar MERS
Hukumomin lafiya Saudiyya sun ce suna iyakacin kokarinsu don hana yaduwar cutar MERS mai sa zazzabi da mura da hana kodar mutum da hallaka mutane, yayin da Musulmai ke isa kasar don aikin Hajji.
Hukumomin lafiya Saudiyya sun ce suna iyakacin kokarinsu don hana yaduwar cutar MERS mai sa zazzabi da mura da hana kodar mutum da hallaka mutane, yayin da Musulmai ke isa kasar don aikin Hajji.
Cutar ta MERS ta hallaka mutane kusan 300 a kasar ta Saudiyya tun bayan bullarta shekaru biyu da suka gabata.
Kuma a kasashen duniya ta kama sama da mutane 800 inda ta hallaka kashi 40 cikin dari daga cikinsu, yawancinsu a Saudi Arabia.
An zargi hukumomin kasar da yin rufa-rufa akan yaduwar cutar da kuma rashin daukar matakan da suka da ce na yaki da ita.
Sai dai sun ce yanzu sun dauki matakan dakile ta musamman a asibitoci inda a nan aka fi kamuwa da ita.
Duk da wannan tabbaci na hukumomin kasar, hukumar lafiya ta duniya ta ce lamarin abin damuwa ne, ta kuma shawarci duk maniyyacin da yake da wata cuta ya tabbatar ya tuntubi likitansa kafin ya je kasar.
</doc>
<doc id='bbc_140428_saudi_mers_death_toll' type='mono' source_url='http://www.bbc.co.uk/hausa/news/2014/04/140428_saudi_mers_death_toll' term='MERS'>
Cutar numfashi ta kashe mutane 102 a Saudiyya
Cutar numfashi da ke saurin kisa ta Mers ta kashe fiye da mutane 100 a Saudiyya, tun bayan bullarta a kasar a shekarar 2012.
Cutar numfashi da ke saurin kisa ta Mers ta kashe fiye da mutane 100 a Saudiyya, tun bayan bullarta a kasar a shekarar 2012.
Hukumomin lafiya na kasar sun ce wasu karin mutane takwas sun mutu a ranar Lahadin da ta wuce, hakan ya kawo adadin zuwa 102.
Yawan mutanen da suka kamu da cutar na karuwa, yayin da hukumar lafiya ta duniya WHO, ta nemi taimaka wa kasar ta hanyar binciken yadda ake kamuwa da cutar.
A ranar Asabar ne aka samu mutum na farko, wani mai shekaru 27 da ya kamu da cutar a Masar, bayan ya dawo daga Saudiyya.
</doc>
<doc id='bbc_150912_saudi-camels' type='mono' source_url='http://www.bbc.com/hausa/news/2015/09/150912_saudi-camels' term='MERS'>
Saudiyya ta haramta yanka rakuma bana
Saudi Arabiya ta haramta yanka rakuma a biranen Makkah da Madina a lokacin aikin hajjin bana, bayan da aka samu karuwar mace macen da ake samu daga kwayar cutar MERS.
Saudi Arabiya ta haramta yanka rakuma a biranen Makkah da Madina a lokacin aikin hajjin bana, bayan da aka samu karuwar mace macen da ake samu daga kwayar cutar MERS.
Binciken farko da hukumar lafiya ta Duniya ta wallafa, ya nuna cewa ta'ammali da rakuma na kara hatsarin kamuwa da cutar.
Hukumomin Saudiyya sunce tumaki da shanu---da basa dauke da kwayar cutar---sune kadai za a bada damar shigar dasu biranen masu tsarki a bana.
Mutane fiye da dari - biyar ne suka mutu a Saudi Arabiya, tun lokacin da aka gano kwayar cutar MERS a kasar a shekarar 2012
</doc>
<doc id='bbc_140424_saudiyya_mers_prevention' type='mono' source_url='http://www.bbc.co.uk/hausa/news/2014/04/140424_saudiyya_mers_prevention' term='MERS'>
Saudiyya na hana yaduwar cutar numfashi
Hukumomi a Saudiyya na cigaba da daukar matakan hana yaduwar cutar nan dake shafar numfashi, mai suna MERS mai saurin kisa.
Hukumomi a Saudiyya na cigaba da daukar matakan hana yaduwar cutar nan dake shafar numfashi, mai suna MERS mai saurin kisa.
Yanzu dai an gano cewa karin mutane 11 sun kamu da cutar, a garuruwan da suka hada da birnin Makkah.
Ya zuwa yanzu cutar ta hallaka mutane 81 a kasar ta Saudiyya.
Kwayar cutar na da yanayi da cututtukan HIV da cutar murar tsuntsaye, kuma tana kawo zazzabi da daukewar numfashi sai mutuwa.
</doc>
<doc id='bbc_141002_hajj_2millions_minna' type='mono' source_url='http://www.bbc.co.uk/hausa/news/2014/10/141002_hajj_2millions_minna' term='MERS'>
Musulmi miliyan biyu sun fara aikin hajji
A Alhamis din nan ne, musulmi miliyan biyu da suka je Saudiyya daga kasashe daban-daban suka fara gudanar da aikin hajjin bana a garin Makkah.
A Alhamis din nan ne, musulmi miliyan biyu da suka je Saudiyya daga kasashe daban-daban suka fara gudanar da aikin hajjin bana a garin Makkah.
A ranar farko ta aikin hajjin, musulmi cikin farin mayafai na tafiya zuwa Minna daga garin Makka, mahaifar Annabi Muhammadu (S.A.W), inda za su shafe daren Alhamis din nan a cikin manyan tantunan da aka tanada.
Sannan kuma a ranar Juma'a su yi tsayuwar dutsen arfa, wani muhimmin bangare na ibadar aikin hajji.
Tun da farko, Hukumomin Saudiyya sun nuna damuwa a kan cutukan Ebola da Mers, don haka suka karfafa daukar matakan lafiya.
Haka zalika, Hukumomin Saudiyya sun hana takardun zuwa Hajji da na aiki ga mutanen kasashen uku na yankin Afirka ta yamma da suka fi fama da cutar Ebola a wani bangare na riga-kafi.
Kasashen su ne Saliyo da Guinea da kuma Liberiya.
</doc>
<doc id='bbc_150604_south_korea_mers' type='mono' source_url='http://www.bbc.com/hausa/news/2015/06/150604_south_korea_mers' term='MERS'>
Korea na daukar matakai kan cutar MERS
Kasar Korea ta Kudu, ta rufe makarantu sama da 500 a wani bangare na kokarin hana yaduwar annobar nan da ta barke ta cutar da ke shafar numfashi wadda ta samo asali daga yankin Gabas ta Tsakiya watau MERS.
Kasar Korea ta Kudu, ta rufe makarantu sama da 500 a wani bangare na kokarin hana yaduwar annobar nan da ta barke ta cutar da ke shafar numfashi wadda ta samo asali daga yankin Gabas ta Tsakiya watau MERS.
Mutane biyu ne dai suka mutu akwai kuma karin wasu biyar da suka kamu da cutar, abinda ya kai adadin zuwa 35 na mutanen da ke dauke da cutar a kasar.
Korear ta Kudu dai ta zamo kasa ta farko da aka samu mutane da dama da suka kamu da cutar bayan Saudi Arebiya, kasar da tun farko aka gano cutar.
Bayan ta gana da hukumomin lafiya na kasar, Shugabar Korea ta kudu Park Gun-Hye, ta yi kiran da a kara tashi tsaye wajen kare yaduwar cutar da rage fargaba a zukatan jama'a.
</doc>
<doc id='bbc_labarai-41875936' type='mono' source_url='http://www.bbc.co.uk/hausa/labarai-41875936' term='MERS'>
'Abin da ya sa aka kama ministocin Saudiyya'
Tun bayan kama ministoci hudu da kuma yarimomin gidan sarautar Saudiyya 11 kan zargin cin hanci, ake sharhi kan hakikanin abin da ya jawo hakan.
Tun bayan kama ministoci hudu da kuma yarimomin gidan sarautar Saudiyya 11 kan zargin cin hanci, ake sharhi kan hakikanin abin da ya jawo hakan.
Mohammad Qaddam Siddiq Isa wani mai sharhi ne a kan al'amuran da suka shafi yankin Gabas ta Tsakiya ya ce siyasar cikin gidan masarautar ce ta sa aka kama ministocin.
Sabanin yadda ake fada cewa "matsala ce ta cin hanci a'a, abin ya fi kama da siyasa," a cewarsa.
Latsa alamar lasifika da ke kasa don sauraron cikakkiyar hirarsa da BBC
An kama su ne sa'o'i kadan bayan kaddamar da kwamitin wanda Yarima Mai Jiran Gado Muhammad bin Salman yake jagoranta.
Yarima Alwaleed bin Talal wanda biloniya ne da ke da hannun jari a kamfanonin Twitter da kuma Apple, yana cikin wadanda aka tsare.
Hakazalika Sarkin Salman ya sauya shugabannin dakarun tsaron kasar da kuma na sojin ruwa.
Sabuwar dokar yaki da cin hancin ta ayyana cewa: "Kasar nan ba za ta dore ba matukar ba mu magance cin hanci da kuma binciken wadanda suke aika ta shi ba."
Yarima Muhammad yana kokarin kara karfin ikonsa ne yayin da yake kara kawo sauye-sauye a masarautar kasar, kamar yadda wakilin BBC kan harkokin tsaro Frank Gardner ya ce.
Sabon kwamitin yana da ikon tsarewa da kuma haramta tafiye-tafiye ga wadanda ake zargi da cin hanci, a cewar kafar yada labaran kasar.
Sai dai ba a bayyana abin da ake zarginsu da aikatawa ba tukuna.
Amma kafar yada labarai ta Al-Arabiya ta ce an fara wani bincike kan ambaliyar ruwan da aka yi a birnin Jeddah a shekarar 2009 da kuma barkewar cutar Mers wadda aka yi a shekarar 2012.
</doc>
<doc id='bbc_140521_saudi_mers_minista' type='mono' source_url='http://www.bbc.co.uk/hausa/news/2014/05/140521_saudi_mers_minista' term='MERS'>
Saudiyya za ta dinga bayani kan cutar mers
Ministan kiwon lafiya a Saudi Arabia ya shaida wa BBC cewa kasar zata dinga bayyani, kan yadda take tafiyar da batun cutar Mers mai saurin kisa.
Ministan kiwon lafiya a Saudi Arabia ya shaida wa BBC cewa kasar zata dinga bayyani, kan yadda take tafiyar da batun cutar Mers mai saurin kisa.
Fiye da mutane 170 ne dai suka mutu a sanadiyyar kamuwa da cutar.
Haka zalika ana samun karuwar wadanda suke kamuwa da cutar, cikin sauri a watanni biyu da suka wuce.
Har yanzu masana kimiyya basu san yadda kwayar cutar ke bazuwa ba, balle daga inda ta samo asali ba.
</doc>
<doc id='bbc_150827_saudi' type='mono' source_url='http://www.bbc.com/hausa/news/2015/08/150827_saudi' term='MERS'>
Saudiyya: Ana samun karuwar cutar MERS
Wasu alkaluma daga Ma'aikatar lafiyar kasar sun nuna cewa mutum 17 ne suka rasu a cikin makon da ya wuce.
Wasu alkaluma daga Ma'aikatar lafiyar kasar sun nuna cewa mutum 17 ne suka rasu a cikin makon da ya wuce.
Kuma a makon jiyan ma sai da aka rufe sashen kula da majinyata na gaggawa, bayan wani jami'i a sashen ya harbu da cutar, a Riyadh, babban birnin kasar.
Wannan annobar dai na yaduwa ne a daidai lokacin da kimanin musulmi miliyon biyu ke shiga kasar don yin aikin hajjin bana.
Dr Ha'il al-Abdeli kwararre a fannin yaki da cututtuka masu yaduwa a ma'aikatar lafiya ta Saudiyya yace suna daukar matakai domin hana yaduwar cutar.
</doc>
<doc id='bbc_140908_ebola_nigeria_update' type='mono' source_url='http://www.bbc.co.uk/hausa/news/2014/09/140908_ebola_nigeria_update' term='ebola'>
Ebola: Mace daya ta rage a asibiti
Hukumomin lafiya a Nigeria sun ce mata daya ce tak ta rage ake yi wa magani daga cikin wadanda suka kamu da cutar Ebola a kasar.
Hukumomin lafiya a Nigeria sun ce mata daya ce tak ta rage ake yi wa magani daga cikin wadanda suka kamu da cutar Ebola a kasar.
A cewarsu, ana sa ran sallamarta daga asibiti a cikin wannan mako saboda babu sauran alamun cutar Ebolan a jikinta.
A taron manema labarai a Abuja, Ministan lafiya na kasar, Farfesa Onyebuchi Chukwu ya ce mutane 11 daga cikin 19 da aka tabbatar sun kamu da cutar a kasar, sun warke, yayin da 7 suka mutu.
Kwanaki hamsin kenan cif da bullar cutar Ebola a Nigeria bayan da wani dan kasar Liberia, Patrick Sawyer ya shigo da cutar cikin kasar.
Hukumar lafiya ta duniya, WHO ta ce cutar Ebola ta hallaka mutane fiye da 2,000 a wasu kasashen yammacin Afrika.
</doc>
<doc id='bbc_labarai-41868166' type='mono' source_url='http://www.bbc.co.uk/hausa/labarai-41868166' term='ebola'>
'An wawure kudin yaki da Ebola' - Red Cross
Gamayyar kungiyoyin agaji ta Red Cross da Red Crescent ta ce tana da hujjar cewa an wawure dubban miliyoyin dala na kudaden tallafi da aka samar a shekarun 2014 zuwa 2016 lokacin annobar Ebola da ya addabi yankin Afirka ta Yamma.
Gamayyar kungiyoyin agaji ta Red Cross da Red Crescent ta ce tana da hujjar cewa an wawure dubban miliyoyin dala na kudaden tallafi da aka samar a shekarun 2014 zuwa 2016 lokacin annobar Ebola da ya addabi yankin Afirka ta Yamma.
Wannan annobar ta yi sanadiyyar mutuwar akalla mutane 10,000, kuma a lokacin kungiyar Red Cross ta samar da kimanin fam miliyan 76 daga babban ofishinta dake birnin Geneva ga kungiyoyin Red Cross dake kasashen Laberiya da Saliyo da kuma Guinea.
An ware kudin ne domin tallafawa asibitocin dake kula da masu cutar Ebola da dabarun birne wadanda suka mutu.
A lokacin annobar ta Ebola, ma'aikatan Red Cross sun rika sadaukar da kansu domin ceto rayukan wasu.
An samar da miliyoyin fam, amma labarin cewa an sace wasu daga cikin kudaden ya fito ne a shafin kungiyar na yanar gizo:
Ana cigaba da bincike, amma da alama cewa a Laberiya, fiye da fam milyan biyu sun yi dabo, kuma a Saliyo kusan fam miliyan 1.5 kana a Guinea akalla fam miliyan daya aka wawure.
Da aka tambayi babban sakataren kungiyar Red Cross, ElHadj as Sy ya ce kamata yayi a mai da hankali kan nasarorin da aka samu maimakon wannan batun:
"Sama da kashi 90 cikin 100 na kudaden da aka samar anyi amfani da su ne ta hanyoyin taimaka wa wadanda suka yi fama da cutar...amma batun yayi mana ciwo domin abin takaici ne, kuma bamu ji dadin lamarin ba".
Kungiyoyi masu bada taimako kamar Red Cross sun dogara ga kamfanoni masu bada taimako domin gudanar da ayyukanta a kasashen duniya.
Kuma a sanadiyyar wannan almundahanar, kungiyar ta samar da sabbin dabaru da take fatar zai ba masu bata tallafi karfin gwuiwar cigaba da taimaka mata.
</doc>
<doc id='bbc_140925_saliyo_larduna_ebola' type='mono' source_url='http://www.bbc.co.uk/hausa/news/2014/09/140925_saliyo_larduna_ebola' term='ebola'>
Ebola: An killace larduna 3 a Saliyo
Saliyo ta killace karin wasu lardunan kasar uku don yaki da cutar Ebola.
Saliyo ta killace karin wasu lardunan kasar uku don yaki da cutar Ebola.
Hakan na nufin an killace biyar daga cikin lardunan kasar 14, kimanin kashi daya cikin uku na al'ummar kasar.
Yunkurin ya biyo bayan matakin hana fita na kwana uku da ya kawo karshe ranar Lahadin da ta gabata.
Da yake jawabi da maraicen ranar laraba, Shugaban kasar, Ernest Bai Koroma ya ce killacewar za ta sanya al'umma cikin wahala, sai dai ya ce tserar da al'ummar kasar shi ne gaba da komai.
Hukumar lafiya ta duniya ta ce mutane kusan dubu uku ne suka mutu sakamakon cutar Ebola a yankin Afirka ta yamma.
</doc>
<doc id='bbc_49032005' type='mono' source_url='https://www.bbc.co.uk/hausa/49032005' term='ebola'>
Ebola: Najeriya ta shirya yaki da bala'in da ke tunkarar Afirka
Cibiyar kiyaye yaduwar cutuka ta Najeriya ta bayyana cewa kwamitin da ke yaki da cutar ebola za ta ci gaba da aiki domin shiryawa barkewar cutar.
Cibiyar kiyaye yaduwar cutuka ta Najeriya ta bayyana cewa kwamitin da ke yaki da cutar ebola za ta ci gaba da aiki domin shiryawa barkewar cutar.
Jami'an lafiyan sun furta hakan ne a matsayin martani kan hukuncin da Hukumar Lafiya Ta Duniya, WHO ta dauka na kadammar da dokar ta bacci kan ebola a Jamhuriyar Demokradiyyar Congo.
WHO ta dauki matakin ne bayan matsin lamba da ta fuskanta saboda yadda cutar ke bazuwa a sassan Congo da kuma makwabta, inda ake ganin kuma za ta yadu a kasashen duniya kamar yadda ta faru a baya.
Karkashin dokar, WHO ta bukaci kasashe su tsaurara binciken lafiya a kan iyakoki a matsayin matakan kariya ga barazanar cutar.
Sai dai mai magana da yawun hukumar Dakta Margaret Harris, ta yi kira ga kasashen duniya da su kwantar da hankulansu ka da a samu irin rudanin da aka samu a baya.
Ta ce "Mun ga yadda a baya aka yi wa lamarin mummunar fahimta, abinda ya sa ya rikita jama'a.
"A cikin sanarwar da suka fitar mambobin kwamitin gaggawa na hukumar sun bayar da shawarwarri ga dukkan kasashen duniya da kada su rufe hanyoyin sufuri, da kawo tsaiko ga harkokin yau da gobe.
"Akwai abubuwa da dama da za a iya yi kuma wannan shi ne lokacin da ya kamata a fara aiki." in ji Dakta Margaret.
WHO ta kaddamar da dokar ta bacci kan ebola wacce ta riga ta kashe mutane da dama a Jamhuriyar Demokradiyyar Congo bayan wani zaman tattaunawa da suka yi a ranar laraba.
Wannan zaman dai na zuwa ne bayan da WHO ta gano cewar cutar ta barke a birnin Goma da ke gabashin DRC, wanda ke da mazauna a kalla mutum miliyan 1.
A cewar WHO "Kwamitin gaggawa na hukumar ya shawrci duka kasashen duniya da kada su rufe hanyoyin sufuri, da kawo tsaiko ga harkokin yau da gobe."
Ministan lafiya a Jamhuriyar Demokradiyyar Congo Dakta Oly Illunga ya yi maraba da hukuncin kuma ya ce hukunci ba shi da bambanci da matakan da jami'an lafiya ke bi domin yaki da cutar.
Najeriya ita ce kasar Afirka mafi yawan mutane kuma ta ce a shirye ta ke don yakar cutar.
"Kwamitin da ke yaki da cutar ebola zai ci gaba da aiki domin yaki da kuma shiryawa cutar ta Ebola'', a cewar Cibiyar kiyaye yaduwar cutuka ta Najeriya.
</doc>
<doc id='bbc_140806_ebola_explainer_peace' type='mono' source_url='http://www.bbc.co.uk/hausa/news/2014/08/140806_ebola_explainer_peace' term='ebola'>
Mece ce cutar Ebola?
Ya zuwa yanzu cutar Ebola da ta barke a yankin Afirka ta yamma ita ce cuta mafi hatsari a duniya, a cewar Majalisar Dinkin Duniya.
Ya zuwa yanzu cutar Ebola da ta barke a yankin Afirka ta yamma ita ce cuta mafi hatsari a duniya, a cewar Majalisar Dinkin Duniya.
Hukumar lafiya ta duniya, WHO ta ce ya zuwa ranar 4 ga watan Agusta cutar ta kashe mutane 932, yayin da wasu mutane 1,711 kuma suka harbu da cutar a kasashen Guinea, Liberia da Nigeria da kuma Saliyo.
Ebola wata kwayar cutar virus ce wadda alamun kamuwa da ita na farko suka hada da zazzabi mai zafi da ya wuce kima da kasala mai karfi da ciwon gabobi da rikewar makogwaro a cewa Hukumar lafiya ta duniya.
Sai matakin cutar na gaba wato amai da gudawa da kuma a wasu lokuta, zubar jini a ciki da kuma jiki.
Cutar Ebola na yaduwa a tsakanin mutane ta hanyar ta'ammali da dabbobin da suka kamu da cutar irinsu gwaggon Biri da Jemage da Gada.
Daga nan sai ta yadu tsakanin mutane ta hanyar jini da danshin jiki ko na gabobin jiki ko kuma ta hanyar dauka daga muhallan da suka gurbata.
Hatta jana'izar gawar mai Ebola tana iya zama hatsari, idan masu makoki suka taba jikin mamacin.
Kwayoyin cutar kan dauki tsawon kwana biyu zuwa makonni uku kafin su kyankyashe, kuma kula da wadanda suka kamu da cutar abu ne mai wuya.
Ma'aikatan lafiya suna cikin hatsari idan suka duba lafiyar wanda ya kamu, ba tare da daukar matakan kariyan da suka dace ba.
Ya zuwa yanzu cutar Ebola a jikin Mutane ta takaita akasari ga nahiyar Afirka, ko da yake an samu bullar wani nau'inta a kasar Philippines.
Mutane za su iya yada ta matukar jininsu ko wani nau'in sinadarin jiki ya shafi wasu mutane, a wasu lokuta har bayan fiye da makonni bakwai da samun waraka.
An fara gano cutar ne a Jamhuriyar Dimokradiyyar Congo cikin shekarar 1976 tun lokacin ne ta ci gaba da yaduwa a tsakanin kasashen gabashin Afirka ciki har da Uganda da Sudan.
Cutar tana da bazata don kuwa ta bulla a kasar Guinea a watan Fabairu, wadda ba ta taba saninta ba a baya, inda take ci gaba da yaduwa a birane.
An killace wani mutum dan Liberia da ya je Lagos a Najeriya a cikin watan Yuli, kuma daga bisani Ebola ta yi sanadin mutuwarsa, bullar cutar ta farko kenan a Najeriyar.
Tun daga nan ne daya daga cikin likitoci da ma'aikatan jinyar da suka kula da shi suka kamu, hukumin kasar sun kuma tabbatar da mutuwar wata jami'ar a cikinsu, wadda ita ce 'yar Najeriya ta farko da ta mutu sakamakon cutar, yayin da kuma aka kebe wasu mutane takwas a jihar Lagos, kuma biyar daga cikinsu an tabbatar suna dauke da cutar.
Hukumar lafiya ta duniya ta ba da shawarar cewa a kauce wa mu'amala da masu cutar Ebola da kuma taba sinadarin danshin jikinsu.
Kada a yi amfani da komai irinsu tawul da ya gurbata.
Kamata ya yi masu kula da mutanen da suka kamu da Ebola su sanya safar hannu da kayayyakin kare-kai, irinsu abin rufe fuska kuma a dinga wanke hannu a ko da yaushe.
</doc>
<doc id='bbc_140819_ebola_who_lagos_reassuring' type='mono' source_url='http://www.bbc.co.uk/hausa/news/2014/08/140819_ebola_who_lagos_reassuring' term='ebola'>
WHO: Ana samun nasara a yaki da Ebola
Hukumar lafiya ta duniya WHO ta ce alamu na nuna cewa ana ci gaba da samun nasara a kokarin dakatar da yaduwar cutar Ebola a kasashen Najeriya da Guinea.
Hukumar lafiya ta duniya WHO ta ce alamu na nuna cewa ana ci gaba da samun nasara a kokarin dakatar da yaduwar cutar Ebola a kasashen Najeriya da Guinea.
Hukumar ta ce yanayin da ake ciki a Lagos, inda cutar ta bulla a Nijeriya yana da karfafa gwiwa don kuwa mutane 12 da suka kamu da cutar, sun samo tushe ne daga Patrick Sawyer.
Ta ce karuwar mutanen da ke warkewa daga Ebola a Nijeriya ya nuna cewa hakika ana iya warkewa daga wannan cuta.
Haka zalika, binciken da Hukumar lafiya ta Nijeriya da hadin gwiwar cibiyar kula da cutuka masu yaduwa ta Amurka ya nuna cewa babu wani Dan Nijeriya da ya kamu da cutar ba ta hanyar Dan Laberiya Patrick Sawyer ba.
Haka kuma, cutar Ebola a Guinea, inda ta fara bayyana bara a yankin Afirka ta yamma, ba ta tayar da hankali kamar a kasashen Laberiya da Saliyo
</doc>
<doc id='bbc_141001_ebola_sierraleone_morecases' type='mono' source_url='http://www.bbc.co.uk/hausa/news/2014/10/141001_ebola_sierraleone_morecases' term='ebola'>
'Ebola na kama mutane 5 cikin sa'a 1'
Kungiyar Save the Children ta ce an samu kiyasin mutane 765 da suka kamu da cutar Ebola cikin makon jiya a kasar Saliyo, kwatankwacin mutane biyar a duk sa'a guda.
Kungiyar Save the Children ta ce an samu kiyasin mutane 765 da suka kamu da cutar Ebola cikin makon jiya a kasar Saliyo, kwatankwacin mutane biyar a duk sa'a guda.
Kungiyar ta ce bukatar kayayyakin kula da lafiya da ma'aikatan jinyar da za su dakile yaduwar Ebola cikin hanzari a Saliyo ta ninka abun da ke akwai.
Bayanai sun ce gadajen kwantar da marasa lafiya 327 ne kadai a fadin kasar, yayin da kananan yara ke mutuwa a cikin gidaje da kan tituna.
Kungiyar ta ce Ebola na yaduwa cikin wani adadi mai razanarwa a fadin kasar Saliyo, inda ake samun ninkawar adadin masu cutar cikin 'yan makwanni.
Ana fargabar cewa, idan lamarin ya ci gaba a haka zuwa nan da karshen watan Oktoba, mutane goma ne za su dinga kamuwa da Ebola a duk sa'a guda.
</doc>
<doc id='bbc_labarai-51647453' type='mono' source_url='https://www.bbc.co.uk/hausa/labarai-51647453' term='ebola'>
Yadda hana zuwa Umrah ya shafi 'yan Najeriya
Matakin da Saudiyya ta dauka na dakatar da bayar da biza ga masu zuwa Umrah saboda tsoron shigar coronavirus kasar na kawo fargaba.
Matakin da Saudiyya ta dauka na dakatar da bayar da biza ga masu zuwa Umrah saboda tsoron shigar coronavirus kasar na kawo fargaba.
Saudiyya ta hana maniyyata daga kasashen da cutar ta bulla zuwa Umrah da kuma ziyara a biranen Makkah da Madinah.
Hakan ya sa ana fargabar dokar za ta iya kai wa lokacin aikin Hajjin da ake sa ran gudanarwa a watan Agusta.
A lokacin da aka samu annobar cutar Ebola a 2014, hukumomin Saudiyya sun hana maniyyata aikin Hajjin daga Guinea shiga kasarta.
Miliyoyin 'yan Najeriya kan je Saudiyya a duk shekara domin yin Umrah ko sauke farali. Ko yaya matakin na Saudiyya zai shafe su?
Wasu daga cikin masu shirin zuwa Umrah sun fara bayyana matsayinsu game da matakin, duk da cewa yanzu coronavirus ba ta bulla a Najeriya ba.
Rahotanni sun nuna cewa wasu daga cikin wadanda suka riga suka biya kudin kujera sun fara tuntubar kamfanonin shirya tafiye-tafiyensu game da kudadensu.
Hadiza Tanimu shugabar wani kamfanin shirya tafiye-tafiye ne na 7twelve Travel Agency, ta ce, "Mutane sun aiko mana da sako a kan cewa yanzu me zai faru da kudin da suka riga suka biya?"
Ta ce cutar da ta sa Saudiyya dakatar da bayar da biza ta kawo raguwar tafiye-tafiye da harkokin kasuwanci zuwa kasashe tare da tilasta soke tafiye-tafiyen da suka tsara.
Ta ce suna fata za a shawo kan matsalar da ta shafi cutar nan da watan Ramadan, duk da cewa Najeriya ba ta cikin kasashen da dokar ta shafa.
''Mun ba su hakuri mun ce musu su dakata kar su ta da hankalinsu, in sha Allahu tafiya za ta yiwu.''
Wasu daga cikin maniyyatan sun nuna fahimta game da matakin da kokarin da kamfanonin ke yi domin ganin sun samu zuwa Saudiyya domin gudanar da ayyukansu na ibada.
Coronavirus a Afirka
Coronavirus ta bulla a wasu kasashe Afirka inda ake ganin kasashen nahiyar ba su yi kyakkyawan shirin tunkarar cutar ba.
Amma Hukumar Kare Yaduwar Cututtuka ta Najeriya (NCDC) ta ce ta fara shirye-shirye domin tunkari yiwuwar bullar cutar.
Gabanin sanarwar Saudiyyar na ranar Laraba, NCDC ta ce babu cutar a Najeriya, bayan an zargi wani mutum da alamominta.
A sanarwar da ta fitar ranar Alhamis, hukumar ta ce ba a samu alamun kwayar coronavirus ba a gwajin da aka yi kan wani mutumin.
Manyan kasashen Musulunci
Kasar Paikstan na daga cikin kasashen da dokar ta shafa, kuma 'yan kasar na daga kashen da suka fi zuwa aikin Hajji da Umrah a duk shekara, bayan Indonesiya da Indiya.
Sai dai hakan bai zo da mamaki ba. 'Yan Pakistan miliyan 2.1 ne suka yi Umraha a 2019, bayan miliyan 1.7 da suka yi ibadar a 2018.
Wane tasiri hanin zai yi?
Gwamnatin Saudiyya ta ce dakatar da bayar da bizar shiga kasarta ta wucin gadi ce, ko da yake har yanzu ba a samu bullar cutar a kasar ba.
Matakin ya sanya damuwa a zukatan maniyyata Umara da masu ziyara, saboda gwamnatin kasar ba ta fayyace tsawon lokacin dakatarwar da ta yi ba.
Musulmi kimanin miliyan takwas ne ke zuwa Saudiyya a duk shekara domin yin Umrah, yawancinsu a cikin watan Ramadan da lokacin aikin Hajji.
Coronavirus a Gabas Ta Tsakiya
Iran ta haramta wa masu dauke da coronavirus yin tafiye-tafiye a kasar. A ranar Alhamis gwamnatin kasar ta sanar da karuwar wadanda cutar ta kashe zuwa mutum 26.
A Kuwait kuma Ma'aikatar Lafiya ta ce mutum 43 da suka dawo kasar daga Iran sun kamu da cutar coronavirus.
Wani mutum na shida ya kamu da coronavirus a Iraki bayan dawowarsa daga Iran. Gwamnatin Iraki ta kuma haramta shiga ko fita daga yankunan da aka fi samun cutar.
Hukumomi a Lebanon kuma sun ce an samu mutum na biyu da ke dauke da cutar bayan ya dawo daga Iran.
A Bahrain kuma an dakatar da zirga-zirgar jirage zuwa Iraki da Lebanon, zuwa na gaba.
Zuwa yanzu 33 ne suka kamu da cutar a Bahrain bayan samun karin wasu mutum bakwai a ranar Laraba.
Gwamnatin Qatar kuma ta bayar da umurnin kwashe 'yan kasarta da 'yan kasar Kuwait daga Iran.
</doc>
<doc id='bbc_wasanni-50035541' type='mono' source_url='https://www.bbc.co.uk/hausa/wasanni-50035541' term='ebola'>
Garkuwan Cindo ya sake zama sarkin damben gargajiya
Garkuwan Cindo zai ci gaba da zama sarkin damben gargajiya karo na biyu a jere, bayan da ya yi nasara a kan Abdurrazak Ebola ranar Lahadi.
Garkuwan Cindo zai ci gaba da zama sarkin damben gargajiya karo na biyu a jere, bayan da ya yi nasara a kan Abdurrazak Ebola ranar Lahadi.
Tun a makon jiya Garkuwan Cindo, Guramada da Ebola, Bakude suka tashi dambe babu kisa a wasan da suka yi a gidan dambe da ke Ado Bayero Square a Kano, Najeriya.
Wannan ne karo na biyu a jere da Garkuwan Cindo ya yi nasara a kan Ebola a wasan karshe, inda a bara a filin wasa na Kano Pillars ya lashe kyautar motar Gwamnan jihar Kano, Dakta Abdullahi Umar Ganduje.
Wannan sarautar ana kiranta da sunan Muhammdu Sunusi na biyu, inda masarautar Kano kan bayar da doki da kayayyakin nadin Sarauta da sauran kyautukan alfarma.
Ita kuwa kungiyar damben jihar Kano kan bayar da Mota ga wanda ya zama Zakara da babur na hawa ga wanda ya yi na biyu da kuma kudi ga wanda ya yi na uku.
Bahagon Shagon 'Yan Sanda yana daga cikin 'yan damben da suka kara a gasar bana, amma aka cire shi, sakamakon bai samu halartar fili ba a lokacin da zai yi wasa.
Bahagon Shagon 'yan Sanda shi ne ya lashe motar damben Katsina da aka yi, bayan da ya yi nasara a kan Dogon Aleka a wasan karshe.
Garkuwan Cindo ya kai wasan karshe ne, bayan da ya doke Ali Kanin Bello, shi kuwa Ebola nasara ya yi a kan Bahagon Sanin Kurna.
Yanzu dai ya rage wasan karshe na gwamnan jihar Kano Dakta Abdullahi Umar Ganduje da za a yi nan gaba.
Cikin wadanda suka rage sun hada da Dogo Mai Takwasa da Dogon Kyallu dukkansu Guramada sai Ali Kanin Bello da Bahagon Shagon 'Yan Sanda su kuma daga Arewa.
</doc>
<doc id='bbc_labarai-50759801' type='mono' source_url='https://www.bbc.co.uk/hausa/labarai-50759801' term='ebola'>
'Hana 'yan mata masu ciki zuwa makaranta a Saliyo ba daidai ba ne'
Wata kotun kasashen Yammacin Afirka ECOWAS ta yanke hukuncin cewa matakin da gwamnatin Saliyo ta dauka na haramta wa 'yan mata masu ciki zuwa makaranta ya kauce wa ka'ida kuma ya kamata a gaggauta soke shi.
Wata kotun kasashen Yammacin Afirka ECOWAS ta yanke hukuncin cewa matakin da gwamnatin Saliyo ta dauka na haramta wa 'yan mata masu ciki zuwa makaranta ya kauce wa ka'ida kuma ya kamata a gaggauta soke shi.
Matakin kotun ya samu goyon bayan kungiyoyin kare hakkin dan Adam irin su Amnesty International.
Kunigyar Amnesty ta ce hukuncin kotun zai zama darasi ga sauran kasashe masu irin wannan haramcin kamar Tanzaniya da Equitorial Guinea.
Kotun ta ce haramta wa 'yan matan zuwa makaranta nuna wariya ne kuma ya kauce wa dokokin kare hakkin bil Adama.
Gwamnatin Saliyo ta kakaba haramcin ne shekara hudu da suka gabata, lokacin da aka samu karuwar 'yan mata masu samun ciki a waje saboda illar da cutar Ebola ta yi a kasar.
Illar da cutar ta yi a kasar ta daidaita iyalai, tare da jefa 'yan mata da yawa cikin maraici da saukin fadawa cikin hadari.
Gwamnatin ta ce dalilin haramcin shi ne saboda 'yan matan ba za su samu kuzarin zuwa makaranta da juna biyu ba, kuma za su iya gurbata tarbiyyar kawayensu.
An bude makarantu na musamman saboda 'yan mata masu ciki amma kungiyoyin kare hakkin dan Adam sun ce makarantun ba su da inganci kamar saura, kuma suna iya dakile cigaban 'yan matan.
</doc>
<doc id='bbc_150228_saliyo_ebola_vp' type='mono' source_url='http://www.bbc.co.uk/hausa/news/2015/03/150228_saliyo_ebola_vp' term='ebola'>
Ebola: Mataimakin Shugaban Saliyo ya kebe kansa
Mataimakin shugaban kasar Saliyo, Samuel Sam-Sumana ya shiga kebe kansa daga sauran jama'a na tsawon kwana 21 bayan cutar Ebola ta yi sanadin mutuwar wani mukarrabinsa.
Mataimakin shugaban kasar Saliyo, Samuel Sam-Sumana ya shiga kebe kansa daga sauran jama'a na tsawon kwana 21 bayan cutar Ebola ta yi sanadin mutuwar wani mukarrabinsa.
Kazalika mahukuntan kasar sun kara tsaurara matakai a kasar sakamakon karuwar masu harbuwa da cutar.
Matakan dai sun hada da auna lafiyar jama'a da takaita yawan mutanen da za a dinga dauka a motar haya da kuma wasu matakai a harkar sufurin ruwan kasar.
</doc>
<doc id='bbc_labarai-51684020' type='mono' source_url='https://www.bbc.co.uk/hausa/labarai-51684020' term='ebola'>
Coronavirus: Atiku ya bai wa Buhari shawara kan yadda za a yaki cutar
Tsohon mataimakin shugaban Najeriya Alhaji Atiku Abubakar na jam'iyyar PDP mai hamayya ya ba gwamnatin Buhari shawarwari ciki har da soke jigilar jirage zuwa kasashen da cutar ta bulla.
Tsohon mataimakin shugaban Najeriya Alhaji Atiku Abubakar na jam'iyyar PDP mai hamayya ya ba gwamnatin Buhari shawarwari ciki har da soke jigilar jirage zuwa kasashen da cutar ta bulla.
A cikin wasu jerin sakwannin da ya wallafa a Twitter, Atiku ya ce yanzu da aka tabbatar da bullar coronavirus a Lagos, a matsayinsa mai kishin kasa zai ba gwamnatin Buhari shawara kan matakan da suka fi dacewa a dauka.
A ranar Alhamis ne hukumomi a Najeriya suka tabbatar da bullar cutar corona a Najeriya inda suka ce wani dan Italiya ne da ke aiki a kasar ya shigo da cutar bayan ya dawo daga Milan zuwa Lagos.
Atiku wanda ya sha kaye zaben 2019 kuma babban mai hamayya da Buhari, ya ce kamar yadda aka rufe iyakoki domin yakar zagon kasa ga tattalin arzikin kasa, yanzu kuma lokaci ne da ya dace a dakatar da jigilar jiragen sama zuwa kasashen da ke fama da cutar.
"Najeriya na bukatar daukar tsauraran matakai domin dakile bazuwar cutar. kuma kare rayuka ya fi ceto tattalin arziki muhimmanci"
"Yanzu babu wani batun zargi ko nuna dan yatsa ga wani. Idan ana zargi ya kamata a dakata, a mayar da hankali wajen samar da mafita." in ji Atiku.
Tsohon mataimakin shugaban kasar ya kara bayar da shawarar cewa ya kamata a nemo kwararrun da suka yaki cutar Ebola lokacin da ta bulla Najeriya a 2014.
A cewarsa gwamnatin da ke mulki a lokacin ta yi aiki ne tare da gwamnatocin jihohin Lagos da Rivers. Kuma a cewarsa hadin kan da aka samu kan manufa daya shi ya taimaka aka dakile cutar.
Atiku ya yi kira ga 'yan Najeriya su kwantar da hankalinsu. "Mun yaki Ebola, za mu iya yin galaba kan wannan halin da muka shiga."
Cutar corona dai yanzu an bayyana cewa ta yadu zuwa kasashe fiye da 50. Kuma Najeriya ce kasa ta uku da cutar ta bulla a nahiyar Afirka.
</doc>
<doc id='bbc_labarai-41188014' type='mono' source_url='http://www.bbc.co.uk/hausa/labarai-41188014' term='ebola'>
Nigeria: Har yanzu ba a biya likitocin da suka yi yaki da Ebola ba
A cikin jerin wasikunmu na 'yan jaridar Afirka, marubuciya Adaobi Tricia Nwaubani, ta yi duba kan korafe-korafen ma'aikatan lafiyar da suka ceto Najeriya daga fadawa cikin bala'in annobar Ebola a shekarar 2014, wadanda suka yi aiki tukuru amma har yanzu ba a biya su hakkokinsu ba.
A cikin jerin wasikunmu na 'yan jaridar Afirka, marubuciya Adaobi Tricia Nwaubani, ta yi duba kan korafe-korafen ma'aikatan lafiyar da suka ceto Najeriya daga fadawa cikin bala'in annobar Ebola a shekarar 2014, wadanda suka yi aiki tukuru amma har yanzu ba a biya su hakkokinsu ba.
A watan Oktobar 2014 ne Najeriya ta samu yabo a duniya kan yadda ta yi gaggawar dakile yaduwar annobar cutar Ebola, wadda ta yi barna sosai a makwabtanta da ke Yammacin Afirka kamar su Saliyo da Guinea da Laberiya.
Amma tuni likitocin babbar tawagar da suka yi wannan hobbasa na Cibiyar Kare Yaduwar Cututtuka ta Najeriya NCDC, suka bar aikinsu, saboda an ki biyansu albashinsu na kusan shekara uku.
"Idan da za su iya dawo da hannun agogo baya, ba za su neme ni don na yi aikin nan ba," in ji Dr Kenneth Madiebo, wani likita mai shekara 53 da ya kula da gawar Patrick Sawyer, wanda shi ne mutum na farko da aka gano yana dauke da cutar Ebola a Najeriya a shekarar 2014.
Dr Madiebo wanda jami'i ne a cibiyar NCDC tun watan Satumbar 2012, an  sanya shi aikin kawar da duk wani abu da zai iya yada cutar daga dakin asibitin da Mista Sawyer ya mutu a watan Yulin 2014, kuma shi ne ya kintsa gawar mamacin don a konata.
A wani bidiyo da ya nuna min, Dr Madiebo, wanda shi ne kadai jami'in lafiyar da ya yi wannan hobbasa, ya jagoranci masu kula da gawa wajen ciro gawar Mista Sawyer daga wani da tsukukun ban-daki inda a nan ne ya mutu.
A tabbatar da mutuwar Mista Sawyer tun karfe 7:30 na safe amma ba a ciro gawarsa ba sai karfe 11:30 na dare.
Dr Madiebo ya ce: "Kowa yana jin tsoro, ba wanda yake son yin wannan aiki. Amma ni na yi saboda aikina ne."
"Na yi rashin lafiya kwanaki kadan bayan hakan, amma na san firgici ne kawai ba Ebola ba."
Ya samu yabo daga wajen mutane a yayin da aka sanar a hukumance cewa babu Ebola a Najeriya a ranar 20 ga watan Oktoba, bayan nan kuma ministan lafiyar kasar a wancan lokaci Onyebuchi Chukwu, ya umarci Dr Madiebo ya mike tsaye a yayin wani taron manema labarai, inda ya jinjina masa tare da yabonsa a gaban mutane kan rawar da ya taka ta dakile yaduwar Ebola.
A wannan watan ne kuma dai ministan ya yi murabus daga mukaminsa don tsayawa takarar siyasa, a yayin da shi kuma Dr Madiebo ya samu ci gaba a aikinsa, matsayin da ya sa yawan albashinsa ya karu.
Amma fa tun daga wancan lokacin har zuwa yau ba a sake biyansa albashi ba, walau sabon ko tsohon.
Wata abokiyar aikinsa Colette Isu-Ezumah, mai shekara 43, wadda ta koma Najeriya daga Amurka a shekarar 2011, ta bani labarin irin wannan tagayyara.
Ita ce kashin bayan hada wannan tawagar ta masu aikin sa-kai 'yan Najeriya 250 da aka tura Saliyo da Laberiya domin su taimaka wajen yaki da Ebola, a yayin da cutar ke kan ganiyar yaduwarta a shekarar 2014 da 2015.
Baya ga wannan, kuma dai kamar yadda ya faru ga Dr Madiebo, ita ma Ms Isu-Ezumahba a biyata albashi ba tu watan Oktobar 2014.
"Shugabanmu ya sha gaya mana cewa ka da mu damu, za a biya mu,: in ji ta.
Annobar Ebola a 2014:
Da ya gaji da gafara sa bai ga kaho ba, sai kawai Dr Madiebo ya dauki hukunci a hannunsa.
A wannan lokaci ba a dade da zabar Shugaba Muhammadu Buhari a matsayin shugaban kasar ba, kuma da yake ba a saka sabon minista a ma'aikatar lafiya ba, sai babban sakatare Linus Awute ya zama shi ke jan ragamar.
Dr Madiebo ya aikawa Mr Awute sakon email, tare da sanya sunan abokan aikinsa shida wadanda su ma ba a biya su albashi ba tsawon wata tara.
Amma a amsar da Mr Awute ya aikawa Dr Madiebo sai ya ce: "Baka da damar da za ka turo min sakon email kai tsaye, bayan ka san cewa kana aiki ne karkashin mutane da dama a ma'aikatar lafiya ta kasa."
"Ina wannan hali na rashin da'a da rashin ladabi ya samo asali?"
Ya kara da cewa: "A iyakar sanina, tsarin biyan albashinka yana karkshin wata doka ce ta ma'aikatar lafiya ta kasa.
"Kuskure daya a nan shi ne ma'aikatar lafiya na bukatar dakatar da kai na dan wani lokaci saboda wannan sakon email din naka mai cike da rudani.
'A nuna adalci'
Sai dai kalaman karshe na email din Mr Awute sun sa masa kwarin gwiwa:
"Bayan tauttaunawar da na yi da sashen da ka ke aiki karkashinsa, na yanke shawarar neman hanyar da za a maida ka cikin ma'aikatan gwamnati".
Da suka samu wannan kwarin gwiwa ne sai Dr Madiebo da abokan aikinsa suka ci gaba da aikinsu.
Daya daga cikin likitocin da suka assasa cibiyar kare yaduwar cututtuka ta Najeriya NCDC a watan Satumbar 2012, Dr Chuks Ukpaka, ya ce: "Na bar aikina a Birtaniya don na zo kasata na taimaka wajen gyaruwar bangaren lafiya da ya lalace ta hanyar amfani da kwarewata ta shekara 15.
"Ba a taba dakatar da mu daga aiki ba, amma dai an yi mana alkawarin biyanmu albashinmu da muke bi."
Abin da ke gaban Dokta Madiebo shi ne hada wani shirin kula da wadanda suka yi aiki da masu fama da cutar Ebola na mako uku.
Daga baya kuma wani aiki mafi hatsari ya biyo wannan, inda ya dauki jinin wanda ake tsammanin yana dauke da cutar Lassa a wani asibiti da ke birnin Abuja a shekarar 2016.
"Kowa ya dauka bani da hankali ne," in ji shi. "Har ma'aikatan sashen bincike ma na tsoron karbar samfurin jinin da na debo".
Duk da haka ba a biya su albashinsu ba.
Saboda haka sai Likita Madiebo ya cigaba da rubuta wa Mista Awute da sauran manyan jami'an ma'aikatar lafiya wasiku tuni, kuma yana ganin wannan ne dalilin da yasa suke kallonsa a matsayin dan rigima.
Lokacin da hukumar NCDC ta koma sabon gininta a shekarar 2015, Likita Madiebo ya fuskanci wariya, inda aka ki ba shi ofishin da zai rika gudanar da aiki:
"Daga baya sai na daina zuwa wajen aiki saboda sun ki bani ofis don ka da su biyani".
Adaobi Tricia Nwaubani:
Najeriya ta yi asarar kwarewar ayarin jami'an da suka taimaka ta yaki cutar Ebola
Shugaban hukumar NCDC daga shekarar 2011 zuwa ta 2016, Abdul Nasidi, ya tabbatar da cewa ba a biya albashin ma'aikatan ba, amma ya ce ba laifinsa ba ne: "Nima ba a biya ni wani bangaren albashina ba".
Amma da alama kokarin Likita Madiebo na aikawa da sakon imel dangane da rashin biyan albashinsu ya kusa cimma nasara, bayan da Ministan Kiwon Lafiya na Najeriya, Isaac Adewole, ya fitar da wata sanarwa a watan Mayun 2017 da zummar duba lamarin.
"Ma'aikatar Lafiya na son ganin an yi wa wadannan mutanen adalci", in ji Halad Keana, jami'in da ke jagorantar ayyukan gyaran tsarin aiki da ake wa ma'aikatar.
Ya kuma kara da cewa za a tura wa minista Adewole lafiya sakamakon aikin nasu bayan kwamitin nasu ya kammala zama a karshen watan Satumba.
Amma Najeriya ta yi asarar kwarewar ayarin jami'an da suka taimaka ta yi nasarar yaki da cutar Ebola, kuma ba makawa dole ta sake sabon shiri idan ta sake fuskantar irin wannan annobar.
"Na kasa biyan kudin hayar gidana, da kudin makarantar 'ya'yana har da kudin motar zuwa wurin aiki," in ji Ms Isu-Ezumah.
"A yayin da aka kwantar da dana a asibiti a watan Maris na 2016, kuma na kasa biya masa kudin magani, na yi tunanin cewa da na yi zamana a Amurka da ban fuskanci irin wannan matsalar ba".
Ta bar Najeriya a watan Yulin 2016, kuma a yanzu tana aiki tare da ma'aikatar lafiya ta Amurka.
Likita Ukpaka ma ya koma Ingila, inda yake aiki a matsayin mai koyar da jami'an kiwon lafiya da kuma babban likita. Amma ya ce har yanzu hankalinsa na gida Najeriya, duk da matsalolin da ya fuskanta a hannun hukumar NCDC:
"Akwai kalubale masu yawa a bangaren kiwon lafiya da suke bukatar kwarewata."
Har yanzu likita Madiebo na daukar kansa a matsayin ma'aikacin NCDC domin kawo yanzu babu wanda ya aika masa da takardar sallama.
"Sun tatse ni," in ji shi. "Da na sani da ban fara wannan aiki ba, da na yi wani aikin na dabam da yafi min".
</doc>
<doc id='bbc_150323_un_ebola' type='mono' source_url='http://www.bbc.co.uk/hausa/news/2015/03/150323_un_ebola' term='ebola'>
Za a magance Ebola a watan Agusta
Shugaban shirin yaki da cutar Ebola na Majalisar Dinkin duniya, Ismael Ould Sheik, ya ce yana sa ran a kawo karshen barkewar annobar a yankin Afrika ta yamma zuwa karshen watan Agusta.
Shugaban shirin yaki da cutar Ebola na Majalisar Dinkin duniya, Ismael Ould Sheik, ya ce yana sa ran a kawo karshen barkewar annobar a yankin Afrika ta yamma zuwa karshen watan Agusta.
Mr Ould Sheik ya bayyana hakan ne a wata hira da BBC, yayin cika shekara daya da bullar annobar, wadda ta hallaka mutane sama da dubu goma.
Akasarin mutane da cutar ta kashe sun fito ne daga kasashen Guinea da Saliyo da kuma Liberia.
A tattaunawar da BBC ta yi da kungiyar likitoci masu bayar da agaji ta duniya, MSF  ta ce babu wani gaggarumin ci gaba da aka samu na raguwar mutanen da ke kamuwa da annobar tun watan Janairu.
</doc>
<doc id='bbc_140828_ebola_five_tips' type='mono' source_url='http://www.bbc.co.uk/hausa/news/2014/08/140828_ebola_five_tips' term='ebola'>
Hanyoyin guje wa cutar Ebola
Cutar Ebola mai saurin kisa ta hallaka mutane da dama amma kuma ba ta yaduwa ta hanyar iska kamar yadda ake kamuwa da mura. Kwararrun kiwon lafiya sun ba da shawarwari kan yadda mutum zai iya kare kansa:
Cutar Ebola mai saurin kisa ta hallaka mutane da dama amma kuma ba ta yaduwa ta hanyar iska kamar yadda ake kamuwa da mura. Kwararrun kiwon lafiya sun ba da shawarwari kan yadda mutum zai iya kare kansa:
1. Sabulu da Ruwa
Wanke hannu a kodayaushe da sabulu, da tsabtataccen ruwa sannan a goge hannu da tawul. Sai dai abin na da wuya a yankunan karkara, inda babu ruwan sha.
Dr Unnis Krishnan ya shaidawa BBC cewar a guji yin musabaha da hannu, saboda cutar Ebola ta fi saurin yaduwa ta hanyar hada jiki. A cewarsa, a yi amfani da wasu hanyoyin yin musabaha da jama'a.
2. Banda hada jiki
Idan kuna tunanin wani na dauke da cutar Ebola, ka da ku taba shi. Abin babu dadi ga 'yan uwa. Amma kuma hada jiki ta yadda zufa ko amai ko yawu ko maniyi za su taba wani, hakan zai iya yada cutar Ebola.
Daga cikin hanyoyin gane cutar har da zazzabi, da kashe lakar jiki, da bushewar makoshi, da ciwon kai, da kuma yawan gajiya. Daga nan kuma sai mutum ya soma amai da zawo da kuma zubar da jini.
A shawarci wanda ya ji daya daga cikin wannan yanayin, ya tuntubi likita.
3. Guji Taba Gawa
Idan kana tunanin cutar Ebola ta kashe wani, to kada ku taba gawarsa, wajen yin jana'izarsa saboda za a iya kamuwa da cutar Ebola sakamakon taba gawar wanda cutar ta kashe.
Ku tuntubi tawagar ta musamman ta kwararrun kiwon lafiya domin su san matakan da za su dauka a kan gawar.
4. Daina cin namun daji
A guji farauta da cin namun daji irin su birai, da jemage , da sauransu saboda ana iya kamuwa da cutar ta wannan hanyar.
Ku tabbarda cewar an dafa abinci da kyau kafin a ci.
5. Kada a firgita
A daina yada jita-jita saboda hakan na kara jefa al'umma a cikin al'umma.
Idan har aka tuntubi jami'an kiwon lafiya sun san irin matakan da suka dace a dauka domin tabbatar da cewar cutar ba ta yadu tsakanin al'umma ba.
</doc>
<doc id='bbc_141203_education_ebola_threat' type='mono' source_url='http://www.bbc.co.uk/hausa/news/2014/12/141203_education_ebola_threat' term='ebola'>
Ebola na barazana ga Ilimi a Afrika
An bukaci makarantu a kasashen yammacin Afirka da cutar Ebola ta fi kamari, su hanzarta budewa domin ba da damar yara miliyan biyar ci gaba da harkokin karatu.
An bukaci makarantu a kasashen yammacin Afirka da cutar Ebola ta fi kamari, su hanzarta budewa domin ba da damar yara miliyan biyar ci gaba da harkokin karatu.
Wata kungiyar kasa da kasa mai kamun kafa kan habaka ci gaban ilimi ce ta bukaci hakan.
A cewarta akwai bukatar samar da wani shirin ilimi na gaggawa ya zuwa lokacin da za'a sake bude dukkanin makarantu cikin cikakkiyar kariya.
Ta ce idan ba an dauki managarcin mataki ba, mai yiwuwa yara da dama ba za su sami damar komawa makaranta ba har abada.
Daga cikin wadanda suka marawa wannan kira baya, har da hamshakin attajirin da ya fi kowa kudi a Afirka, Aliko Dangote da jakadan musamman na majalisar dinkin duniya kan harkar Ilimi kuma tsohon Fira ministan Biritaniya Gordon Brown.
</doc>
<doc id='bbc_150131_liberia_ebola' type='mono' source_url='http://www.bbc.co.uk/hausa/news/2015/01/150131_liberia_ebola' term='ebola'>
Ebola: An dage sake bude makarantu a Liberia
Gwamnatin kasar Liberia ta sanar da jinkirta sake bude makarantu a kasar, wanda aka shirya yi ranar Litinin, bayan cutar Ebola ta tilastawa hukumomi rufe makarantun a bara.
Gwamnatin kasar Liberia ta sanar da jinkirta sake bude makarantu a kasar, wanda aka shirya yi ranar Litinin, bayan cutar Ebola ta tilastawa hukumomi rufe makarantun a bara.
Ko da yake ana samun raguwar masu kamuwa da cutar yanzu a kasar, gwamnatin ta ce har yanzu, makarantu ba su shirya komawa akin aiki ba.
Makarantu da asibitoci, wurare ne da ake kamuwa da cutar Ebola a Liberiya, a saboda haka aka rufe dukkan makarantu lokacin da cutar ke ganiyar yaduwa.
A halin yanzu, an shawo kan yaduwar cutar, sai dai da yawan makarantun ba su shirya komawa bakin aiki ba.
Babu wasu kayayyakin kare dalibai daga kamuwa da cutar, kamar ruwan wanke hannu dake dauke da sinadaran kashe kwayar cutar Ebola da na'urorin gwada cutar ebola a jikin dalibai.
</doc>
<doc id='bbc_140804_sierraleone_ebola_ban_football' type='mono' source_url='http://www.bbc.co.uk/hausa/sport/2014/08/140804_sierraleone_ebola_ban_football' term='ebola'>
Saliyo ta soke kwallo saboda Ebola
Hukumar kwallon kafar Saliyo ta dakatar da wasannin kwallon kafa a kasar a kokarin da take na kauracewa yada cutar Ebola.
Hukumar kwallon kafar Saliyo ta dakatar da wasannin kwallon kafa a kasar a kokarin da take na kauracewa yada cutar Ebola.
Tuni shugaban kasar Ernest Bai Koroma ya kaddamar da dokar ta baci da nufin shawo kan matsalar yaduwar cutar.
Ana sa ran za ayi wata guda zuwa kwanaki 90 wajen yaki da yaduwar cutar a kasar.
Hakan na nufin kasar ba za ta fafata a wasan neman gurbin shiga kofin nahiyar Afirka ba da Kamaru a watan gobe.
Haka kuma Saliyo ba za ta samu halartar wasan farko na rukuni na hudu da za ta kara da Ivory Coast ba.
Itama gasar cin kofin Premier Saliyo wasannin zagaye na biyu ba za'a ci gaba da wasannin ba.
</doc>
<doc id='bbc_141108_ebola_businessmen' type='mono' source_url='http://www.bbc.co.uk/hausa/news/2014/11/141108_ebola_businessmen' term='ebola'>
Ebola: Manyan 'yan kasuwa sun yi alkawarin $30m
Manyan 'yan Kasuwa a Afrika sunyi alkwarin taimakawa da kusan dala miliyan 30 don taimakawa da yakin da akeyi da Ebola.
Manyan 'yan Kasuwa a Afrika sunyi alkwarin taimakawa da kusan dala miliyan 30 don taimakawa da yakin da akeyi da Ebola.
Sun tara kudin ne Adis Ababa babban birnin Habasa.
Za'a yi amfani da kudin ne wajen biyan albashin ma'aikatan kiwon lafiya kusan dubu daya da za a tura Guinea, da Laberiya da Saliyo.
Kungiyar agaji ta Medecins Sans Frontieres ta ce an samu saukin annobar sosai a kasar Laberia. Kungiyar lafiya ta duniya tace kusan mutane dubu biyar ne cutar ta hallaka a yammacin Afrika.
</doc>
<doc id='bbc_141009_ebola_nigeria_volunteers' type='mono' source_url='http://www.bbc.co.uk/hausa/news/2014/10/141009_ebola_nigeria_volunteers' term='ebola'>
Ebola: Nigeria za ta aika jami'an sa-kai
Gwamnatin Nigeria ta ce za ta aika gudunmawar jami'an lafiyan sa-kai zuwa kasashen Afirka ta yamma masu fama da cutar Ebola a kokarin shawo kan cutar.
Gwamnatin Nigeria ta ce za ta aika gudunmawar jami'an lafiyan sa-kai zuwa kasashen Afirka ta yamma masu fama da cutar Ebola a kokarin shawo kan cutar.
Karamin Ministan lafiya na Nigeria, Dr. Khaliru Alhassan ne ya bayyana haka a wani taron kwararru don binciken hanyoyin tunkarar Ebola da ma sauran cutuka da ka iya barkewa a kasar.
Ya ce ana ci gaba da yi wa jami'an lafiyan rijista wadanda ya zuwa yanzu sun kai 200, kuma cibiyoyin lafiya na duniya sun taimaka wajen horas da su.
Gwamnatin Nigeria dai ta yi shelar samun nasara wajen shawo kan cutar Ebola a fadin kasar, tun bayan barkewarta sakamakon zuwan wani dan Liberiya da ke dauke da cutar.
</doc>
<doc id='bbc_labarai-49194431' type='mono' source_url='https://www.bbc.co.uk/hausa/labarai-49194431' term='ebola'>
Ma'aikatan lafiya na fuskantar barazanar kisa daga 'yan bindiga
"Mutane suna tunanin cewa babu gaskiya a batun yaduwar cutar Ebola," a cewar Dokta Pascal Vahwere, wani likita da ke kokarin dakile cutar. "Tawagata na fuskantar barazana domin aikin da muke yi".
"Mutane suna tunanin cewa babu gaskiya a batun yaduwar cutar Ebola," a cewar Dokta Pascal Vahwere, wani likita da ke kokarin dakile cutar. "Tawagata na fuskantar barazana domin aikin da muke yi".
Dakta Vahwere ya shaida wa BBC cewa a cikin watan Maris da ya gabata, wasu gungun mutane sun kai masa hari a lokacin da yake jagorantar wata kungiya ta ma'aikatan lafiya domin zuwa wani kauye domin bayar da rigakafin cutar a yankin arewacin Kivu na Jamhuriyar Dimokradiyyar Kongo.
"Kwatsam sai wani gungun mutane masu dauke da bindiga suka afka mana. Ba mu san dalilinsu na kawo mana hari ba. Mun tsorata. Daga baya mun yi magana da shugabanin yankin, lamarin da ya jawo mutanen suka watse."
Ma'aikatan lafiya na neman wadanda suka kamu da cutar, sai su kawo su cibiyoyin da aka ware domin kulawa da su. Suna kuma taimakawa wajen binne wadanda suka mutu.
Sai dai abu ne mai hadarin gaske ga ma'aikatan lafiyar su shiga wuraren da ake fama da cutar.
A yayin da cutar take ci gaba da yaduwa, tana kuma kara halaka mutane kuma ma'aikatan lafiya na fuskantar fushin masu dauke da makamai sakamakon zarge-zargen da ake yadawa musamman a dandalin Whatsapp.
Akalla mutum bakwai ne suka rasa rayukansu a cikin shekarar nan kawai. BBC ta yi magana da masu yaki da cutar kan dalilin da ya sa hakan ke faruwa.
Zarge-zarge da kuma rashin daukar cikakkun matakai kan cutar ne ke haifar da kiyayya tsakanin mutanen da za su iya kamuwa da cutar.
"Yaduwar labaran bogi ya jawo mutane sun yarda cewa Ebola hanya ce ta samun kudi ga 'yan siyasa," a cewar Dr Vahwere.
Yana aiki ne da wani kwamitin ceto mutane na kasa da kasa da ke birnin Goma wanda ke gabashin DRC.
Birnin ya bayyana cewa mako biyu da suka gabata ne ya fara rasa mutum daya sakamakon cutar, inda a farkon makon nan kuma aka samu mutum daya da ya kamu da cutar.
"Wasu har cewa suke yi maganin Ebolan ne ke kashe mutane," in ji shi.
An samu karuwar hare-hare kan ma'aikatan lafiya tun bayan da aka fara yada zarge-zargen.
"Tun 1 ga watan Janairun 2019, an kai hari 198 kan cibiyoyin lafiya da kuma ma'aikata da ke karkashin hukumar kula da lafiya ta duniya WHO.
"Lamarin ya jawo mutuwar mutum 7 da kuma 58 da suka samu raunuka a Jamhuriyar Demokradiyyar Kongo," kamr yadda Sakuya Oka wani manajan sadarwa na WHO  ya shaida wa BBC.
A cikin wadanda suka rasa rayyukansu har da wani babban mai bincike kan cutuka na WHO, Richard Mouzoko.
An kashe shi ne a yayin wani harin da aka kai kan asibitin jami'ar Butembo a ranar 19 ga watan Afrilu. Mutum biyu ne suka samu raunuka a yayin harin.
A cikin watan Mayu mazaunan wani kauye da ke gabashin Kongo sun kashe wani ma'aikacin lafiya tare da kuma sace abubuwan da ke cikin cibiyar ta kula da lafiya.
A ranar 15 ga watan Yuli an kashe wasu ma'aikatan lafiya masu yunkurin dakile Ebola a gidajensu da ke yankin Kivu na arewacin kasar.
Yadda ake samun karuwar hare-hare na rage kaifin yadda hukumomi ke tunkarar cutar.
Cutar na ci gaba da yaduwa cikin gaggawa - a cikin kwannaki 224 ne dai mutum 1000 suka kamu da cutar, cikin kwanaki 71 kuma wasu 2000 suka sake kamuwa.
"A yau mun samu nasarar dakile cutar daga kan mutum 57 a cikin wata cibiyar kula da cutar ta Beni. Hakan na nufin kenan muna aikin mu da kyau," a cewar Dakta Freddy Sangala.
Ebola cuta ce wadda ke yaduwa ta ruwan jikin mutum kamar ruwa da kuma kayayyaki ko barguna wadanda wannan ruwan ya taba. Babu maganin Ebola, amma shan magani idan aka yi hasashen cewa mutum na dauke da ita zai iya taimakawa wajen samun nasarar dakile ta.
Rigakafi
An kirkiri wani sabon rigakafi wanda ake bai wa mutane a DRC domin taimakawa wajen dakile yaduwar cutar ta Ebola.
An yi wa kusan mutum 170,000 wadanda suke da alaka da masu dauke da cutar rigakafi.
Amma hare-haren na kawo cikas kan shirin na yi wa mutane riga kafi, wanda hakan ke baiwa cutar karin damar yaduwa.
Yaduwar Ebola na faruwa ne a yankin da ke da a kalla kungiyoyin 'yan tawaye 24. A cikinsu har da wadanda gwamnati ke zargin cewa sun kai hare-hare kan ma'aikatan lafiya.
Babban darakta janar na WHO Tedros Adhanom Ghebreyesus ya wallafa wani sako a ranar 10 ga watan Mayu bayan da ma'aikatan lafiya suka fuskanci hare-hare cewa:
''Abin tausayin shi ne ba mu da yadda za mu yi mu dakile Ebola, amma idan aka ci gaba da kai hare-hare to dakile yaduwar zai fi zama abu mai wuya.''
A arewacin Kivu, wata kungiyar masu dauke da bindiga wadanda ake kira "Mai-Mai" ne ke da hannu a wasu hare-hare kan ma'aikatan lafiyar da kuma cibiyoyinsu,  a cewar gwamnati.
An zargi wata kungiyar masu bindiga mai suna Allied Defence Forces wato 'yan tawayen Uganda kenan masu aiki cikin Kongo da lalata wasu cibiyoyin lafiya.
An kuma samu hare-hare daga wasu kungiyoyi da ba a san ko su wane ne ba kan cibiyoyin da ake kula da masu Ebola.
An taba samun wani lamari a watan Mayu, inda wasu 'yan uwa suka ci zarafin wasu ma'aikatan lafiya wadanda ke binne daya daga cikin 'yan uwansu.
Karuwar hare-haren dai ya jawo abubuwa da dama.
"Bayan kowane hari dai, ana samun karuwar mutanen da ke kamuwa da cutar," a cewar Amy Daffe.
Domin kare ma'aikatan lafiyar, gwamnati na kara aika jami'an tsaro domin tsare su.
Kate White wata nas ce kuma tana aiki da kungiyar da ke bayar da tallafi a fannin lafiya ta kasa da kasa, mai suna Doctors without Borders.
Ta shaida wa BBC dalilin da ya sa ba a cika yarda da juna a yankin ba.
''Al'ummomin na fama da rashin yarda ne na tsawon shekara 20 da ake rikici a gabashin Kongo, inda ake rasa kulawar asibiti ta gari. A wasu wuraren ma ba a samu baki daya."
Ma'aikatan lafiya dai na tattaunawa da shugabbanin al'ummomi domin kawar da rashin yardar.
"Ya kamata mu saurari damuwar mutane kamar yadda muke so mu ma a ji tamu. Amsoshin da za mu samu kuma za mu yi amfani da su wajen biyan bukatunsu ta fannin lafiya," a cewar White.
Sannan kuma ta ce za su iya yin nasara.
"Ba zai yiwu mutane su yarda da kai don ka shiga al'ummarsu so daya ba ka tattauna da su kan Ebola. Dole sai ka dauki lokaci wajen samun su yarda da kai tukunna."
Wannan gaskiya ne musamman idan muka dubi lamarin Charles Lwanga-Kikwaya, wani ma'aikacin lafiya. An kai wa tawagarsa hari a ranar farko ta wannan shekara a wata cibiyar da ake yi wa mutane riga kafi da ke DRC.
Bayan da ya yi kwanaki shida a asibiti yana karbar kulawa mai tsanani, an sallame shi daga asibiti. Bayan wasu 'yan watanni har ya koma aiki da tawagarsa masu rajin dakile Ebola.
"Zan ci gaba da aiki har sai an dakile cutar baki daya," in ji Mista Lwanga-Kikwaya.
"Ba zan yarda abokanaina da kannena mata da maza su rasa rayukansu sakamakon cutar da zan iya yin kokari na wajen dakile ta ba," ya shaida wa WHO.
</doc>
<doc id='bbc_150123_ebola_liberia' type='mono' source_url='http://www.bbc.co.uk/hausa/news/2015/01/150123_ebola_liberia' term='ebola'>
Cutar Ebola ta ragu a kasar Liberia
Mataimakin ministan lafiyar kasar Tolbert Nyenswah, ya ce hakan na nufin nan ba da jimawa ba kasar za ta kakkabe cutar baki daya.
Mataimakin ministan lafiyar kasar Tolbert Nyenswah, ya ce hakan na nufin nan ba da jimawa ba kasar za ta kakkabe cutar baki daya.
Sai dai hukumar lafiya ta duniya WHO ta yi gargadin cewar kada ai saurin yin sakaci, ta yiwu cutar Ebolar na yaduwa a yankunan da jami'an lafiya ba su da masaniya akai, kuma har yanzu ana cikin hadarin yaduwar Cutar.
Akalla mutane kusan dubu tara cutar Ebola ta hallaka a kasar Laberia kadai, ya yin da kasashen Guinea da kuma Saliyo suke kokarin kakkabe ta saboda agajin da aka samu daga kasashen waje.
</doc>
<doc id='bbc_141010_ebola_sabo' type='mono' source_url='http://www.bbc.co.uk/hausa/news/2014/10/141010_ebola_sabo' term='ebola'>
WHO ta ce cutar Ebola ka iya karuwa
Kungiyar lafiya ta duniya ta ce akwai yiwuwar karuwar masu dauke da cutar Ebola, muddin ba a samu karin taimako daga kasashen duniya ba.
Kungiyar lafiya ta duniya ta ce akwai yiwuwar karuwar masu dauke da cutar Ebola, muddin ba a samu karin taimako daga kasashen duniya ba.
Wani kakakin kungiyar ta WHO ya ce akwai kusan kashi daya bisa 3 na gadajen da ake bukata ga majinyata a kasashen da cutar tafi shafa.
Da ma dai Kungiyar Likitocin sa kai ta Medecins Sans Frontieres MSF ta ce an samu karuwar masu dauke da kwayar cutar Ebola matuka a Conakry babban birnin Kasar Guinea.
Kungiyar ta MSF ta kuma ce ta kasa gane shin me yasa wata guda bayan fara barkewar annobar,ba a aike da taimakon kayan aiki da ma'aikana kiwon lafiya ba.
Mataimakin shugaban hukumar lafiya ta Duniya WHO dai ya ce a yanzu cutar na kara yawa ne a manyan biranen kasashen da cutar tafi muni guda uku wato Liberia, Guinea da Saliyo.
</doc>
<doc id='bbc_150624_malaria_ebola' type='mono' source_url='http://www.bbc.com/hausa/news/2015/06/150624_malaria_ebola' term='ebola'>
Ebola: Masu fama da zazzabi ba sa samun magani
Masu bincike sun ce fiye da masu fama da zazzabin cizon sauro dubu 70 ne ba su je an duba su a kasar Guinea a bara ba, saboda barkewar cutar Ebola.
Masu bincike sun ce fiye da masu fama da zazzabin cizon sauro dubu 70 ne ba su je an duba su a kasar Guinea a bara ba, saboda barkewar cutar Ebola.
Wani bincike wanda masana kimiyya a Amurka suka jagoranta, ya yi nuni da cewa cutar malariyan da akai ta samu ka iya zama dalilin karuwar mace- macen da aka samu cikin kasar, fiye da cutar ebolar ita kanta
Rahotan ya ce masu fama da cutar Malariyar ba su sami magani ba, ko dai saboda dakunan shan magungunan sun kasance a rufe, ko kuma saboda marasa lafiya na tsoron neman taimako
</doc>
<doc id='bbc_141024_ebola_vaccine_who' type='mono' source_url='http://www.bbc.co.uk/hausa/news/2014/10/141024_ebola_vaccine_who' term='ebola'>
Ebola: Za a samu magungunan gwaji
Hukumar lafiya ta duniya-WHO ta ce za a iya samun kimanin magungunan gwaji na cutar Ebola dubu dari biyu zuwa tsakiyar shekara mai zuwa.
Hukumar lafiya ta duniya-WHO ta ce za a iya samun kimanin magungunan gwaji na cutar Ebola dubu dari biyu zuwa tsakiyar shekara mai zuwa.
Wata jami'ar hukumar Marie-Paule Kieny, ta ce tuni aka fara gwada nau'o'i biyu daga cikin magungunan a jikin mutane a dakunan gwaji.
Tarayyar Turai ta sanar da bada karin kudade na yaki da cutar ta Ebola, inda yanzu zata bada gudunmuwar dala biliyan daya da miliyan dari biyu da hamsin.
Kimanin mutane dubu hudu ne dai cutar ta kashe zuwa yanzu.
Hukumomi a Mali suna sanya ido a kan mutane sama da 40 da suka yi mu'amulla da yarinyar da ta harbu da kwayar cutar Ebola, wadda ita ce ta farko da aka tabbatar ta kamu da cutar a kasar.
Goma daga cikin mutanen ma'aikatan lafiya ne.
</doc>
<doc id='bbc_150904_ebola_sierraleaone_quarantine' type='mono' source_url='http://www.bbc.com/hausa/news/2015/09/150904_ebola_sierraleaone_quarantine' term='ebola'>
Ebola: An killace mutane 1000 a Saliyo
An killace mutane kusan 1,000 a Saliyo bayan mutuwar wata mata sakamakon kamuwa da cutar Ebola.
An killace mutane kusan 1,000 a Saliyo bayan mutuwar wata mata sakamakon kamuwa da cutar Ebola.
Killacewar ta tsawon makonni uku za ta hada da dokar hana fita a wani kauye a arewacin kasar da ke yankin Kambia.
Matar ta rasu ne a ranar Asabar da ta wuce, kwana biyar bayan an sanar da cewa kasar ta yi makonni shida babu cutar ta Ebola.
Mutane sama da 11,000 sun mutu tun da cutar ta barke a kasashen Saliyo da Guinea da Liberia.
</doc>
<doc id='bbc_140821_ebola_doctor_recovered' type='mono' source_url='http://www.bbc.co.uk/hausa/news/2014/08/140821_ebola_doctor_recovered' term='ebola'>
Likitan da ya kamu da Ebola ya warke
Likitan nan Ba amurke da ya kamu da cutar Ebola a Liberia ya warke kuma an sallame shi daga asibiti a Amurka.
Likitan nan Ba amurke da ya kamu da cutar Ebola a Liberia ya warke kuma an sallame shi daga asibiti a Amurka.
An bai wa Dr. Kent Brantly maganin Zmapp da ake gwajin shi a lokacin da ake kula a wani asibiti da ke jihar Atlanta ta Amurka.
Hakan na zuwa ne yayin da wasu likitoci uku da suka kamu da cutar a Liberiya ke ci gaba da samun sauki, bayan an ba su maganin na Zmapp.
Sai dai kamfanin da ya hada maganin ya ce a yanzu babu sauran maganin da ya rage.
</doc>
<doc id='bbc_49785385' type='mono' source_url='https://www.bbc.co.uk/hausa/49785385' term='ebola'>
WHO: Tanzania na boye bayani kan Ebola
Hukumar Lafiya ta duniya WHO ta ce kasar Tanzania na kin bada cikakken bayani kan wasu da ake zargin suna dauke da cutar Ebola, inda hakan ke kawo cikas a yakin da ake yi da cutar.
Hukumar Lafiya ta duniya WHO ta ce kasar Tanzania na kin bada cikakken bayani kan wasu da ake zargin suna dauke da cutar Ebola, inda hakan ke kawo cikas a yakin da ake yi da cutar.
WHO ta ce ta samu bayanan akwai mutum biyu da suka kamu da cutar daya a birnin Dar es Salam daya kuma a Mwanza.
Amma a kwanakin baya ministar lafiyar Tanzania Mis Ummy Mwalimu ta ce mutane biyu da aka yi wa gwajin jini an tabbatr ba su da cutar.
Sai dai a yanzu hukumar lafiyar ta ce ba bu wata shaida ko sakamakon gwajin jinin da aka ba ta a hukumance.
Barkewar cutar Ebola ta baya-bayan nan ta hallaka sama da mutane 2,000 a jamhuriyar dimukradiyyar Congo.
A bangare guda aikin hana yaduwar cutar kasashe makoftaka na ci gaba da zama barazana musamman a yankuna da ake fuskantar tashin hankali.
</doc>
<doc id='bbc_141015_ebola_text_message' type='mono' source_url='http://www.bbc.co.uk/hausa/news/2014/10/141015_ebola_text_message' term='ebola'>
Fadada sakonni ta waya game da Ebola
Masu kula da tsarin aikewa da sakonni ta wayar salula dake gargadi game da cutar Ebola a Saliyo sun ayyana fadada tsarin ya kai sauran wasu kasashe 7 na Yammacin Afrika.
Masu kula da tsarin aikewa da sakonni ta wayar salula dake gargadi game da cutar Ebola a Saliyo sun ayyana fadada tsarin ya kai sauran wasu kasashe 7 na Yammacin Afrika.
Tsarin dai ya baiwa kungiyoyin bayar da agaji da Red Cross da Red Crescent damar aikewa da sakonni ta wayoyin salula ga kowacce waya a wasu yankuna na musamman ta hanyar zanen yanayinta a wata zayyana ta musamman na'urar Komputa.
Haka kuma ba tare da wani bata lokaci ba, tsarin yana maida amsar kowanne sako da aka turo ta wannan hanyar.
Kungiyoyin agajin sun ce suna fatar kammala aikin fadada tsarin cikin watanni 9 masu zuwa.
Sai dai kuma za su bukaci hadin kai na kamfanonin sadarwa ta wayar salula da hukumo na wadannan yankuna.
Robin Burton na gamayyar kungiyoyin agaji na Red Cross da Red Crescent ya ce, "Wannan tsari yana yin tasiri matuka a kasar Saliyo inda ake aikewa da sakonnin ta wayar salula kimanin miliyan 2 a kowanne wata, wanda ke taimakon al'ummomin a yankin su kula da kariyar lafiyar su, su guji kamuwa da cutar, idan kuma suka kamu da ita, su san matakan da za su dauka."
Ba kamar Talabijin ba, ya ce, "idan muka aike musu da sakonni ta waya, sakonnin suna nan ajiye a caikin wayar su".
Kasashen 7 da aka shirya gwada wannan tsari da ake kira TERA System, sun hada da Benin da Togo da Ghana da Mali da Guinea Bissau da Gambida da Burkina Faso.
An fara amfani da wannan tsari ne na TERA a kasar Haiti sakamakon girgizar kasar da yi mummunar barna a kasar a shekara ta 2010.
Daga bisani aka kai shi kasar Saliyo a shekara ta 2013 bayan kamfanin waya na Airtel shiyyar kasar ya amice ya kafa na'urar da ta wajaba don tsari irin wannan a lokacinda mummunar annobar Kolera ta barke a kasar wadda ba taba ganin irin ta ba tun kimanin shekaru 40 da suka gabata.
</doc>
<doc id='bbc_150903_liberiaebola' type='mono' source_url='http://www.bbc.com/hausa/news/2015/09/150903_liberiaebola' term='ebola'>
Liberia ta kawar da cutar Ebola
Hukumar lafiya ta duniya ta bayyana Liberia a matsayin kasar da ta kawar da cutar ebola baki daya a karo na biyu.
Hukumar lafiya ta duniya ta bayyana Liberia a matsayin kasar da ta kawar da cutar ebola baki daya a karo na biyu.
A watan Mayun da ya gabata ne ta ce kasar ta kawar da kwayar cutar ta ebola baki daya , sai dai daga bisani an samu wani da ya kamu da cutar a watan Yuni.
Hukumar lafiyar ta ce za a karfafa sa ido a kan ko za a sake samun wani da ya  kamu da cutar a cikin kwanaki 90 masu zuwa.
Kasashen Guinea da Saliyo da ke makobtaka da Liberia kawo yanzu na samun mutanen da ke kamuwa da cutar ta ebola.
</doc>
<doc id='bbc_38411808' type='mono' source_url='http://www.bbc.co.uk/hausa/38411808' term='ebola'>
An samu allurar rigakafin cutar Ebola
An samu wata allurar rigakafi da ake saran za ta yi tasirin kashe kwayar cutar Ebola.
An samu wata allurar rigakafi da ake saran za ta yi tasirin kashe kwayar cutar Ebola.
An dai yin gwajin allurar ne a daya daga cikin kasashen yammacin Afurka da cutar Ebola ta yi wa mummunar illa, wato kasar Guinea kasar da sai a shekarar nan aka kakkabe cutar daga ciki.
Sakamako na karshe da aka wallafa a mujallar Lancet ta Birtaniya, ya nuna dukkan mutane kusan sittin da aka yi musu allurar, bayan kwana 10 da aka sake gwada su sai aka ga babu wannan cutar a jikinsu.
Ya yin da wasu sittin da ba a yi musu riga-kafin ba, kusan ashirin da uku sun kamu da cutar.
Daraktan cibiyar bincike a Birtaniya the Wellcome Trust, ya ce samar da riga-kafin cutar Ebola abu ne da ya kamata a yaba da shi.
Fiye da mutane dubu goma sha daya ne suka mutu a kasashen da cutar Ebola ta fi kamari a yammacin Afurka, wato Guinea, da Laberia da kuma Saliyo.
</doc>
<doc id='bbc_141221_guinea_matasa_ebola' type='mono' source_url='http://www.bbc.co.uk/hausa/news/2014/12/141221_guinea_matasa_ebola' term='ebola'>
Guinea: Matasa sun fatattaki ma'aikatan Ebola
Rahotanni na cewa matasa sun gudanar da zanga zanga a Guinea inda suka hana ma'aikatan kiwon lafiya kafa wata cabiyar kula da masu fama da cutar ta Ebola a Kudancin kasar.
Rahotanni na cewa matasa sun gudanar da zanga zanga a Guinea inda suka hana ma'aikatan kiwon lafiya kafa wata cabiyar kula da masu fama da cutar ta Ebola a Kudancin kasar.
'Yan sanda sun ce masu zanga zangar sun kona tantuna da dama, sun kuma fatattaki ma'aikatan kiwon lafiya dake yankin.
Rahotanni daga Laberiya kuma na cewa an samu karancin mutane a wajen kada kuri'a a zaben 'yan majalisar dattawan kasar da aka gudanar.
Sau biyu dai hukumomin kasar suke dage zaben, saboda barkewa cutar Ebola, lamarin da ake ganin ya yi tasiri wajen kin bayyanar mutane a rumfunan zaben.
Yayin gudanar da zaben, rahotanni sun ce an umurci masu kada kuri'a da su tsaya da tazarar mita daya a tsakaninsu, sannan an kuma dauki yanayin zafin jikinsu a lokacin zaben.
</doc>
<doc id='bbc_141014_ebola_britain_commenced_screening' type='mono' source_url='http://www.bbc.co.uk/hausa/news/2014/10/141014_ebola_britain_commenced_screening' term='ebola'>
Ebola ta hallaka ma'aikacin Majalisar Dinkin Duniya
Wani ma'aikacin Majalisar Dinkin Duniya da ake yi wa maganin cutar Ebola a kasar Jamus ya mutu.
Wani ma'aikacin Majalisar Dinkin Duniya da ake yi wa maganin cutar Ebola a kasar Jamus ya mutu.
A cikin makon jiya ne aka dauko jami'in dan kasar Sudan wanda ba a bayyana sunansa ba daga kasar Liberia zuwa birnin Leipzig don yi masa magani a wani asibiti na musammam.
Jami'an asibitin sun ce an killace shi a wani daki inda aka dinga ba shi maganin gwaji na cutar Ebola.
Jami'in na daya daga cikin mutane uku da ake yi wa maganin cutar Ebola a Jamus.
Rahotanni sun ce daya daga cikin mutanen uku yana samun sauki.
A wani al'amarin daban kuma, Burtaniya ta fara tantance fasinjoji yau a filin jirgin saman Heathrow da ke London.
Za a yi tambayoyi ga mutanen da ke shiga Burtaniya daga kasashen Afirka ta yamma wadanda cutar ta fi addaba, Liberiya, Saliyo da Guinea, kuma a gwada yanayin zafin jikinsu.
</doc>
<doc id='bbc_140816_ebola_liberia_sawyer' type='mono' source_url='http://www.bbc.co.uk/hausa/news/2014/08/140816_ebola_liberia_sawyer' term='ebola'>
Ebola: Sawyer ya yi ganganci - Sirleaf
Shugabar kasar Liberia, Ellen Johnson Sirleaf ta shaida wa sashen turanci na BBC cewa an ware dala miliyan biyar domin yaki da cutar annobar Ebola a kasar.
Shugabar kasar Liberia, Ellen Johnson Sirleaf ta shaida wa sashen turanci na BBC cewa an ware dala miliyan biyar domin yaki da cutar annobar Ebola a kasar.
A baya kungiyoyin fararen hula sun bai wa kasar tallafin dala miliyan 20 domin yaki da cutar.
Game da batun Patrick Sawyer, mutumin da ya fara shigar da cutar Najeriya, Ellen ta kwatanta lamarin a matsayin abin takaici inda ta kara da cewa ya yi ganganci da nuna rashin sanin ya kamata.
Tun bayan zuwan Mr Sawyer Najeriya, ya zuwa yanzu mutane hudu ne suka rasa rayukansu yayin da ake kula da wasu da dama da suka kamu da cutar.
Annobar cutar ta Ebola wacce ta barke a baya bayannan daga kasar Guinea ta lakume rayuka sama da dubu bayan bazuwa da ta yi a Saliyo da Liberia da kuma Najeriya.
</doc>
<doc id='bbc_141106_ecowas_emergency_meeting' type='mono' source_url='http://www.bbc.co.uk/hausa/news/2014/11/141106_ecowas_emergency_meeting' term='ebola'>
Ana taron ECOWAS kan Ebola, Burkina Faso
Shugabannnin kasashen kungiyar tattalin arziki na Afrika ta Yamma, ECOWAS ko kuma CEDEAO sun hallara a birnin Accra na kasar Ghana domin taron gaggawa na yini biyu.
Shugabannnin kasashen kungiyar tattalin arziki na Afrika ta Yamma, ECOWAS ko kuma CEDEAO sun hallara a birnin Accra na kasar Ghana domin taron gaggawa na yini biyu.
Manyan batutuwan da taron zai duba sun hada da yadda za a shawo kan cutar Ebola da ke ci gaba da hallaka mutane a wasu kasashen yammacin Afrika.
Shugabannin kasashen za su kuma duba hanyoyin sulhunta rikicin siyasar Burkina Faso, inda sojoji suka kifar da gwamnatin Blaise Compaore a karshen makon da ya gabata.
Taron na zuwa ne a daidai lokacin da shugaban tawagar Majalisar Dinkin Duniya da ke yaki da Ebola, Tony Banbury , ya ce ba shi da kudade da kuma kayan aikin yaki da cutar.
Shugaban wanda ya ziyarci kasashen Guinea da Liberia da kuma Saliyo da ke fama da annobar a Yammacin Afrika, ya ce ana bukatar karin taimako.
</doc>
<doc id='bbc_44465387' type='mono' source_url='http://www.bbc.co.uk/hausa/44465387' term='ebola'>
Kada a saki jiki wajen shawo kan Ebola a DRC- WHO
Shugaban hukumar lafiya ta duniya ya yi gargadi kan kada a saki jiki bisa barkewar cutar Ebola a Jamhuriyar Demokradiyyar Kongo. Lokacin da ya kai ziyara kasar, Tedros Adhanom Ghebreyesus ya ce, duk da dai akwai alamomin da ke nuna cewa an fara shawo kan annobar, har yanzu ba ta gushe ba.
Shugaban hukumar lafiya ta duniya ya yi gargadi kan kada a saki jiki bisa barkewar cutar Ebola a Jamhuriyar Demokradiyyar Kongo. Lokacin da ya kai ziyara kasar, Tedros Adhanom Ghebreyesus ya ce, duk da dai akwai alamomin da ke nuna cewa an fara shawo kan annobar, har yanzu ba ta gushe ba.
Cutar ta kashe mutane saba'in da biyu a lardin Equator tun farkon bullarta a watan jiya, amma ba a sake samun wani da ya kamu da cutar ba tun ranar shidda ga watan Yuni.
Ma'aikatan lafiyar kasar dubu biyu ne a ka yi wa riga kafin cutar, wacce kuma gwaje-gwaje su ka nuna alfanunta.
Cutar Ebola dai ta kashe fiye da mutum dubu 11 a yammacin Afrika a shekarar 2014.
Wannan dai shi ne karo na 9 da ake samu bullar Ebola a Congo tun shekara ta 1967.
</doc>
<doc id='bbc_151107_saliyo-ebola-shagulgula' type='mono' source_url='http://www.bbc.com/hausa/news/2015/11/151107_saliyo-ebola-shagulgula' term='ebola'>
Shagulgulan karshen cutar ebola a Saliyo
Al'umomin kasar Saliyo suna gudanar da shagulgula, a yayin da suke dakon Hukumar Lafiya ta Duniya ta bayyana kasar a matsayin wadda ta kawar da cutar Ebola baki daya.
Al'umomin kasar Saliyo suna gudanar da shagulgula, a yayin da suke dakon Hukumar Lafiya ta Duniya ta bayyana kasar a matsayin wadda ta kawar da cutar Ebola baki daya.
Barkewar cutar a kasar ta yi sanadiyar mutuwar fiye da mutane dubu 4 a cikin watanni 18 da suka gabata.
Dubban mutane ne dai suka fito a daren jiya domin nuna farin ciki da kwashe kwana 42 a kasar ba tare da an samu ko da mutun guda da ya kamu da cutar ba.
Da yawa daga cikin mutanen sun tattaru ne a kusa da wata babbar bishiyar auduga a tsakiyar birnin Freetown, inda wasu suke kunna kendiri domin tunawa da wadanda cutar ta kashe, wasu kuwa ke ta tika rawar murna abin su.
</doc>
<doc id='bbc_140627_west_africa_ebola' type='mono' source_url='http://www.bbc.co.uk/hausa/news/2014/06/140627_west_africa_ebola' term='ebola'>
Ebola: WHO ta gargadi Afrika ta Yamma
Hukumar lafiya ta duniya , WHO, ta yi kira ga kasashen yankin Afrika ta yamma da cutar nan ta Ebola mai kisa ba ta bulla ba, da su shirya wa zuwanta.
Hukumar lafiya ta duniya , WHO, ta yi kira ga kasashen yankin Afrika ta yamma da cutar nan ta Ebola mai kisa ba ta bulla ba, da su shirya wa zuwanta.
Kusan mutane 400 ne dai cutar ta hallaka a kasashen Guinea da Liberia da Saliyo tun lokacin da ta barke a farkon shekaran nan.
Hukumar lafiyar ta duniya ta na gargadin cewa yadda iyakokin kasashen yankin suke wasarere, hakan ya sa cutar za ta iya bazuwa cikin sauki a tsakaninsu.
Wani likita a Sierra Leone Dr Shek Moar Khan, ya ce kalubalen da suke gamuwa da shi kan yaki da cutar, shi ne yadda mutane suka dauka cewa cutar wani abu ne da ya danganci iskoki kawai.
</doc>
<doc id='bbc_141009_ebola_presidents' type='mono' source_url='http://www.bbc.co.uk/hausa/news/2014/10/141009_ebola_presidents' term='ebola'>
Ebola: Shugabanni sun yi taron koli
Shugabannin kasashen Liberia, Saliyo da kuma Guinea, wadanda cutar Ebola ta fi kamari sun mika kokon bararsu na neman taimako don yakar wannan cuta ta Ebola.
Shugabannin kasashen Liberia, Saliyo da kuma Guinea, wadanda cutar Ebola ta fi kamari sun mika kokon bararsu na neman taimako don yakar wannan cuta ta Ebola.
A wani taron Babban Bankin Duniya da aka gudanar a Amirka, Shugaban Saliyo, Ernest Bai Koroma, ta bayyana cewa duniya ta nuna halin ko-in-kula ganin yadda yara ke zama marayu ga kuma likitoci da ma'aikatan jiyya na rasa rayukansu.
Ya ce, "Al'umarmu sai mutuwa suke, yara na zama marayu.
Wadanda ke mutuwa mafi yawansu mata ne, kuma fiye da kashi biyu cikin uku da ke da cutar masu matsakaitan shekaru ne."
Mataimakin shugaban hukumar lafiya ta duniya, Bruce Aylward, ya fada wa taron cewa Ebola ta warwatsu cikin biranen kasashen uku tana kuma kara ci gaba da shiga wasu bangarorin.
Wani babban jami'in kula da lafiya na Amirka, Thomas Frieden, ya ce barkewar cutar Ebola ta sha babban da kowace irin cuta tun bayan cuta mai karya garkuwar jiki watau HIV.
</doc>
<doc id='bbc_wasanni-50886483' type='mono' source_url='https://www.bbc.co.uk/hausa/wasanni-50886483' term='ebola'>
Dan Ali ya kashe Inda a damben Abuja
Dan Alin ba ta isarka ya kashe Inda a damben gargajiya da suka fafata a gidan wasa na Ali Zuma da ke unguwar Dei-Dei ranar Lahadi a Abuja, Najeriya.
Dan Alin ba ta isarka ya kashe Inda a damben gargajiya da suka fafata a gidan wasa na Ali Zuma da ke unguwar Dei-Dei ranar Lahadi a Abuja, Najeriya.
Tun farko a wasan damben safiyar Lahadi, makadin 'yan dambe ne ya kira Inda fili yake masa keda, sai dan Ali ya kama shi dambe.
Wasu 'yan wasa daga Arewa sun so su hana karawa tun farkor, amma Inda ya ce zai yi dambe da Dan Ali daga Arewa.
Haka suka shiga damben, Inda ya dunga kai bugu daya baya daya ya kuma samu dan Ali, amma ko gizau bai yi.
Bayan da suka ci gaba da dambe ne, sai Dan Ali ya yi nasarar buge Inda, kuma a turmin farko.
Shi kuwa Abdurrazak Ebola daga Kudu ya yi dambe da Shagon Asha ruwa Guramaga, inda suka yi turmi biyu babu kisa aka raba su.
An yi damben cin Amana tsakanin Shagon Audu Dan Crespo daga Arewa da Shagon Bahagon Dutsen Mari Guramada.
Bayan da suka taka dambe ne, sai suka ci gaba da dukan junansu da har suka kai daf da filin wasa sai alkali Roget ya hura, amma basu dai na dukun junansu ba sai kawai Bahagon Audu Dan Crespo ya yi gwiwa.
Nan da nan alkalin wasa ya hura usur, kuma Shagon Bahagon Dutsen Mari ya juya zai fita daga fili, sai kawai Bahagon Audu dan Crespo ya naushe shi, haka ya fadi wanwar da kyar ya farfado.
Wasu damben da aka yi Shagon Shagon Lawwalin Gusau daga Jamus da Autan Sama'ila daga Kudu babu kisa.
An kuma yi kazamin dambe tsakanin Dogon Aleka daga Kudu da Dogon Inda daga Arewa, sai dai babu kisa.
Shi kuwa Shagon Na sigari daga Kudu ya buge Shagon Bahagon Alin Tarara daga Arewa.
</doc>
<doc id='bbc_wasanni-51450017' type='mono' source_url='https://www.bbc.co.uk/hausa/wasanni-51450017' term='ebola'>
Ebola ba zai yi ritayar damben gargajiya ba
Fitatcen dan wasan damben gargajiya Muhammad Abdurrazak Ebola ya ce bai yi shirin yin ritaya daga wasan ba.
Fitatcen dan wasan damben gargajiya Muhammad Abdurrazak Ebola ya ce bai yi shirin yin ritaya daga wasan ba.
Ebola wanda ke wakiltar bangaren Kuda wanda ke daure hannunsa na hagu ya ce kawo yanzu babu wani dan wasa da zai iya kare mutuncin Kudawa kamar yadda yake yi.
Dan wasan daga jihar Kaduna ya ce kawo yanzu babu wani babban dan dambe da zai iya tare yaki da zarar ya tunkaro Kudawa.
Ya kara da cewar Shagonsa Taufik dogon Ebola da Dan Alin Bata isarka suna nimijin kokari da sauran matasa, to amma wasu damben yafi karfinsu shi ya sa har yanzu yake yin wasan.
Akwai manyan 'yan dambe a bangaren Guramada da suke da jiki da karfi kamar su Dogo Mai Takwasara da Garkuwan Cindo Dogon Kyallu da Habu na Dutsen Mari da dai sauransu.
Haka ma a yankin Arewa kamar Ali Kanin Bello su Bahagon Shagon 'Yan Sanda sai namijin gaske.
Ebola ne ya fara lashe mota a damben Kano da aka fara, haka kuma ya kai wasan daf da na karshe a wasannin Kaduna a shekarar nan.
Ebola ya kara da Bahagon Shagon 'Yan Sanda a Dei-Dei inda wasan ya kai da takaddama, aka bai wa Bahago mota.
Sai dai sun kara haduwa a wasan karshe a damben Kaduna a Marabar Nyanya jihar Nasarawa, inda Ebola ya buge Bahagon Shagon 'Yan Sanda.
Kawo yanzu kisa uku da uku ne tsakanin Ebola da Ali Kanin Bello, yayin da Ebola ya yi nasarar buge Mai Takwasara 3-1.
Sai Sarkin dambe Garkuwan Cindo da ya ci mota biyu a kan Ebola, amma bai yi kisa a wasan farko ba.
Sai a haduwa ta biyu ne Garkuwan Cindo ya buge Ebola.
Haka kuma Bahagon Mai Takwasara ya buge Ebola a bara a Abuja, koda yake Taufik ya daukarwa Ebola fansa inda ya buge Bahagon Mai Takwasara.
A wannan shekarar ta 2020 Abdurrazak Ebola ya ce zai dauki fansa a kan Sarkin dambe Garkuwan Cindo da Bahagon Mai Takwasara.
Ya kara da cewar zai kafa tarihin da bai yi shi a baya a harkar dambe zai kuma tsaya ya cui gaba da kare martabar Kudawa.
A harkar dambe Ebola ya samu alheri da dama yana kasuwanci da sauran hanyoyin da yake samun daukar nauyin 'yan uwa da abokan arzuka sai dai bai yi aure ba kawo yanzu.
</doc>
<doc id='bbc_labarai-49114356' type='mono' source_url='https://www.bbc.co.uk/hausa/labarai-49114356' term='ebola'>
Saudiyya ta haramta wa 'yan DR Congo zuwa Hajji
Ma'aikatar Harkokin Wajen Saudiyya ta ce ba za ta bai wa 'yan kasar Jamhuriyyar Dimokradiyyar Congo izinin shiga kasarta don yin aikin hajji ba.
Ma'aikatar Harkokin Wajen Saudiyya ta ce ba za ta bai wa 'yan kasar Jamhuriyyar Dimokradiyyar Congo izinin shiga kasarta don yin aikin hajji ba.
Ma'aikatar ta ce ta yanke hukuncin ne bayan da Hukumar Lafiya Ta Duniya WHO ta ayyana dokar ta baci kan lafiya a kasar ta DR Congo wacce ke fama da annobar cutar Ebola tare da nuna damuwa kan hankan.
"An dakatar da bai wa 'yan Jamhuriyyar Dimokradiyyar Congo biza domin a kare sauran mahajjata daga kamuwa da annobar," a cewar ma'aikatar.
A farkon wannan watan ne Saudiyya ta ce mutum 410 ne za su je aikin hajji da Jamhuriyyar Dimokradiyyar Congo, kamar yadda wani jagoran addinin Musulunci na Jamhuriyyar Dimokradiyyar Congo  Imam Djuma Twaha,  ya shaida wa BBC.
"Akwai mutanen da suka shafe shekaru suna shirin zuwa hajjin nan, wasu ma har shekara 10 suke suna tara kudi dala 4,250 don yin wannan ibada mai girma a Makkah," a cewarsa.
A ranar 17 ga watan Yuli ne WHO ta ayyana dokar ta baci kan lafiya a Jamhuriyyar Dimokradiyyar Congo, amma ta nemi kasashen duniya da ka da su dauki matakin hana tafiye-tafiye.
</doc>
<doc id='bbc_140917_ebola_teachers_resumption' type='mono' source_url='http://www.bbc.co.uk/hausa/news/2014/09/140917_ebola_teachers_resumption' term='ebola'>
Tsoron Ebola ya hana Malamai komawa aiki
Kungiyar Malaman Makaranta a Nijeriya NUT ta umarci 'ya'yanta su yi biris da komawa aiki ranar 22 ga watan Satumba da gwamnatin kasar ta sanya, har sai ta ba su horon kare-kai.
Kungiyar Malaman Makaranta a Nijeriya NUT ta umarci 'ya'yanta su yi biris da komawa aiki ranar 22 ga watan Satumba da gwamnatin kasar ta sanya, har sai ta ba su horon kare-kai.
Shugaban kungiyar, Michael Olukoya ya ce malamai ba za su koma aiki ba, har sai gwamnati ta ba su cikakken horo tare da samar musu kayayyakin kare kansu daga cutar Ebola.
Gwamnatin Nijeriya dai ta sanya Litinin mai zuwa a matsayin ranar komawa Makarantun kasar.
Tun da farko, an sanya 8 ga watan Satumba a matsayin ranar bude Makarantun Sakandare da na Firamaren kasar, amma sai aka dage zuwa 13 ga watan Oktoba kafin gwamnati ta rage wannan hutu.
Ministan lafiya na Nijeriya, Dr. Onyebuchi Chukwu ya ce an sanya ranar komawar ne bayan samun nasarar shawo kan cutar Ebola.
</doc>
<doc id='bbc_140729_ebola_liberia_football' type='mono' source_url='http://www.bbc.co.uk/hausa/sport/2014/07/140729_ebola_liberia_football' term='ebola'>
Ebola: An dakatar da kwallo a Liberia
Hukumar kwallon kafa ta kasar Liberia ta dakatar buga gasar kwallon kafa a fadin kasar, a wani kokari da take yi don hana yaduwar cutar Ebola.
Hukumar kwallon kafa ta kasar Liberia ta dakatar buga gasar kwallon kafa a fadin kasar, a wani kokari da take yi don hana yaduwar cutar Ebola.
Hukumar ta ce wasan kwallon kafa ana yinsa ne ta hanyar haduwar mutane suna gogayya da juna a wuri guda, don haka akwai hadarin harbuwa da cutar Ebola.
Kazalika gwamnatin kasar ta bukaci ma'aikata da su zauna a gidajensu har zuwa lokacin da za a sake kiransu su koma bakin aiki.
An baza 'yan sanda a filin saukar jiragen sama da ke Monrovia don tabbatar da cewa an tattance dukkan fasinjojin da ke shiga da fita.
</doc>
<doc id='bbc_labarai-44192643' type='mono' source_url='http://www.bbc.co.uk/hausa/labarai-44192643' term='ebola'>
Nigeria ta fara daukar mataki a filayen jirgen sama kan Ebola
Hukumomi a Najeiya, sun ce sun dauki tsauraran matakan kariya daga bazuwar cutar Ebola a filayen jiragen sama na kasar, ta hanyar gyara naurorin auna dumin jikin fasinjoji.
Hukumomi a Najeiya, sun ce sun dauki tsauraran matakan kariya daga bazuwar cutar Ebola a filayen jiragen sama na kasar, ta hanyar gyara naurorin auna dumin jikin fasinjoji.
Jami'an kula da filayen jirage na kasar, sun dauki wannan mataki ne tun bayan samun bullar cutar Ebola a  Jamhuriyar Dimokradiyyar Congo.
Hukumar kula da lafiya ta majalisar dinkin duniya ta ce, mutane 45 ne suka kamu, inda 25 suka mutu sanadiyyar cutar a kasar ta Congo.
Mai magana da yawun hukumar kula da filayen jiragen sama ta Najeriya, ta ce an farfado da na'urori masu auna zafin jikin dan'adam a dakin isowar baki na filayen jiragen saman kasar, wadanda aka girka tun a lokacin baya da aka samu bullar cutar a kasar.
Na'urar za ta yi kara domin ankarar da jami'ai da zarar dumin jikin mutumin da ke wucewa ta karkashinta ya zarta 38 a ma'aunin yanayin zafi.
Ta kuma ce akwai asibitoci da aka tanada a filayen saukar jiragen saman wadanda za su bincika domin tantance lafiyar duk wani mutum da dumin jikinsa ya zarta yadda aka kayyade.
Kasar Najeriya dai na iyaka ne da Kamaru, wadda ita kuma ke iyaka da Jamhuriyar Dimokradiyyar Congo, inda aka gano bullar cutar ta Ebola.
A wannan karo dai, har yanzu ba a gano wani da ya kamu da cutar ta Ebola a Najeriya ba.
Sannan babu jirgi da ke tashi kai-tsaye daga Najeriya zuwa kasar ta Congo.
Manyan filayen jiragen saman kasar ta Najeriya da aka sanya wa irin wadannan na'urori na auna dumin jikin dan'adam, sun hada da na Legas, da Abuja, da Kano, da Enugu, da kuma na Fatakwal.
</doc>
<doc id='bbc_141225_ebola_sierra_leone' type='mono' source_url='http://www.bbc.co.uk/hausa/news/2014/12/141225_ebola_sierra_leone' term='ebola'>
Ebola: An kafa dokar hana fita a Saliyo
Gwamnatin kasar Saliyo ta kafa dokar hana zirga-zirga a arewacin kasar na kwanaki 3 domin magance matsalar cutar Ebola a yankin.
Gwamnatin kasar Saliyo ta kafa dokar hana zirga-zirga a arewacin kasar na kwanaki 3 domin magance matsalar cutar Ebola a yankin.
Mai magana da yawun gwamanti yace za a rufe kasuwanni da shaguna, kuma babu wata mota in dai ba ta gwamnati ba da za a bari ta kai-komo a titunan kasar.
Haka kuma an haramta duk wasu abubuwa da suka shafi taruwar jama'a ciki har da na addini, sai dai a yau ne kadai aka bar mabiya addinin kirista su yi shagalin kirsimati.
Kasar Saliyo na daga cikin kasashen da cutar Ebola ta fi kamari a Yammancin Afurka, inda aka samu fiye da mutane dubu tara da suka kamu da cutar, haka kuma hukumar lafiya ta duniya ta yi gargadin cewe cutar na kara yaduwa kamar wutar daji.
</doc>
<doc id='bbc_150518_who_ebola_fund' type='mono' source_url='http://www.bbc.com/hausa/news/2015/05/150518_who_ebola_fund' term='ebola'>
WHO za ta kafa asusun yaki da Ebola
Hukumar Lafiya ta duniya, WHO, ta ce za ta kafa wani Asusun ko-ta-kwana na dala miliyan dari don yaki da cutar Ebola.
Hukumar Lafiya ta duniya, WHO, ta ce za ta kafa wani Asusun ko-ta-kwana na dala miliyan dari don yaki da cutar Ebola.
Babbar Daraktar Hukumar Margaret Chan, ta bayyana cewa annobar Ebola ta ci karfin Hukumar lokacin da ta barke a shiyyar Afirka ta yamma.
Ta kuma ce abin da aka bukata wajen yaki da ita ya ninka sauran bukatu da hukumar ta saba dawainiyarsu sau goma.
Sama da mutum dubu 11 ne cutar ta kashe bayan bullarta a watan Disamban 2013.
Dr Nasiru Sani Gwarzo Mamba a kwamitin ayyukan gaggawa na yaki da cutar Ebola a hukumar lafiya ta Duniya ya shaida wa Sashen Hausa na BBC cewa "asusun zai taimaka wajen daukar matakan da suka dace akan lokacin da ya dace."
</doc>
<doc id='bbc_160317_sierra_leone_ebola_free' type='mono' source_url='http://www.bbc.com/hausa/news/2016/03/160317_sierra_leone_ebola_free' term='ebola'>
WHO: Babu Ebola a Saliyo
Hukumar lafiya ta duniya WHO, ta ce babu cutar Ebola a Saliyo, bayan tsanantar yaduwar cutar da aka samu a baya-bayan nan, bayan kasar ta shafe kwanaki 42 babu wanda ya kamu da cutar.
Hukumar lafiya ta duniya WHO, ta ce babu cutar Ebola a Saliyo, bayan tsanantar yaduwar cutar da aka samu a baya-bayan nan, bayan kasar ta shafe kwanaki 42 babu wanda ya kamu da cutar.
A halin yanzu babu wani rahoton da aka tabbatar na cutar Ebolan a yammacin Afirka.
Cutar ta Ebola dai ta kashe sama da mutane dubu 11,300 bayan da ta barke a Disambar shekarar 2013.
WHO ta yi gargadin cewar kwayar cutar za ta iya kara tasowa a ko wane lokaci.
A watan Nuwamba ne aka ayyana kasar ta Saliyo a matsayin kasar da ba ta da cutar Ebola, kafin a gano sabon rahoton da ya bayyana wani mai dauke da cutar.
</doc>
<doc id='bbc_labarai-49173904' type='mono' source_url='https://www.bbc.co.uk/hausa/labarai-49173904' term='ebola'>
Barazanar Ebola ta karu a Congo
An kara samun bullar cutar Ebola karo na biyu a garin Goma da ke Jamhuriyyar Dimokradiyyar Congo. Garin Goma dai gari ne da ke da iyaka da kasar Rwanda wanda tuni aka tsaurara matakai a kan iyakar kasashen biyu domin dakile yaduwar cutar.
An kara samun bullar cutar Ebola karo na biyu a garin Goma da ke Jamhuriyyar Dimokradiyyar Congo. Garin Goma dai gari ne da ke da iyaka da kasar Rwanda wanda tuni aka tsaurara matakai a kan iyakar kasashen biyu domin dakile yaduwar cutar.
Wannan ne karo na biyu da ake samun bullar cutar Ebola bayan barkewarta a karo na biyu a fadin kasar.
An bayyana cewa mara lafiyar da ya kamu da cutar ta Ebola, ya shiga garin na Goma ne kusan makonni biyu da suka gabata, amma sai a makon jiya ne alamomin cutar suka fara nunawa a tattare da shi.
Tuni dai aka kebe shi inda aka ajiye shi a wata sabuwar cibiyar kula da wadanda suka kamu da cutar ta Ebola, domin lura da kuma duba lafiyarsa.
Kwararru da likitoci na ci gaba da bin diddiki domin gano wadanda ake zargi mara lafiyar ya yi mu'amala da su a 'yan kwanakin da suka gabata domin ba su riga kafin cutar.
Wannan ne dai karo na biyu da ake samun bullar cutar a garin na Goma, sai dai babu tabbacin wanda ya kamu da cutar a farko da kuma na biyu ko suna da wata alaka ko dangantaka.
Kasar ta Congo wadda ke yankin tsakiyar Afrika, na fuskantar mummunar barazanar cutar ta Ebola inda daga bara zuwa yanzu, sama da mutane 1,700 ne suka rasa rayukansu.
Ko a makon da ya gabata sai da Ma'aikatar Harkokin Wajen Saudiyya ta ce ba za ta bai wa 'yan kasar ta Congo izinin shiga kasarta don yin aikin hajji ba.
Inda a cewar ma'aikatar, an dakatar da bai wa 'yan kasar ta Congo biza domin a kare sauran mahajjata daga kamuwa da annobar.
</doc>
<doc id='bbc_141026_ebola_nurse_us' type='mono' source_url='http://www.bbc.co.uk/hausa/news/2014/10/141026_ebola_nurse_us' term='ebola'>
Ebola: Ma'aikaciyar Jinya ta fuskanci tsangwama
Ma'aikaciyar Jinyar nan wacce aka killace domin a gwada lafiyarta , bayan ta koma Amurka daga Saliyo, ta soki yadda hukumomi sukai mata.
Ma'aikaciyar Jinyar nan wacce aka killace domin a gwada lafiyarta , bayan ta koma Amurka daga Saliyo, ta soki yadda hukumomi sukai mata.
Wasu sabbin ka'idoji da wasu jahohi uku na Amurkar suka bullo da su, sun ce wajibi ne a killace duk mutumin daya fito daga wata kasa a Yammacin Afirka da cutar ebola ta bulla , har tsawon kwanaki 21.
Casey Hick Ox, tace abinda akai mata nada- ban- tsoro, kuma tace hakan zai iya karyawa sauran ma'aikatan lafiya gwiwar tafiya zuwa Yammacin Afirkar domin taimakawa masu fama da cutar Ebolan.
Wakilin BBC yace sai da aka dauki sa'oi 4 ana mata tambayoyi, sannan aka ce mata jikinta yayi zafi saboda fargabar data samu kanta ciki.
Daga baya motocin 'yan sanda guda 8 tare da jiniya ne sukai mata rakiya zuwa asibiti, inda gwaji kuma ya nuna cewa bata dauke da kwayar cutar ebolan
</doc>
<doc id='bbc_141025_ebola_mali_border' type='mono' source_url='http://www.bbc.co.uk/hausa/news/2014/10/141025_ebola_mali_border' term='ebola'>
Ebola: Mali ba zata rufe kan iyaka ba
Shugaban kasar Mali Boubacar Keita ya ce ba za a rufe kan iyakar kasarsa da kasar Guinea ba bayan bullar cutar Ebola a Malin.
Shugaban kasar Mali Boubacar Keita ya ce ba za a rufe kan iyakar kasarsa da kasar Guinea ba bayan bullar cutar Ebola a Malin.
A ranar Juma'a ne wata yarinya 'yar shekaru biyu da ta shiga kasar Malin daga Guinea dauke da cutar ta mutu.
Amma kuma kasar Mauritania ta rufe kan iyakarta da Mali don neman hana yaduwar cutar.
Shugaban Malin ya ce zai yi duk abin da ya kamata wajen ganin cewa an kaucewa duk wata fargaba kan yaduwar cutar a kasar.
Ya kuma ce an dauki matakan kebe duk wadanda suka yi mu'amulla da yarinyar.
Hukumar Kula da Lafiya ta Duniya ta ce yawan mutanen da suka kamu da cutar Ebolan ya zarce dubu goma.
Ta ce alkalumma sun nuna cewa mutane 10,141 ne suka kamu da cutar, wadanda daga cikinsu ta halaka 4,922.
Hukumar ta ce akwai alamun cewa yawan wadanda cutar ta yi wa barna ya ma zarta hakan.
Rahoton hukumar ya ce kasar Laberiya ce cutar tafi yi wa barna, inda ta kashe mutane 2,705.
Sai kuma kasar Saliyo, inda mutane 1,281 suka mutu; kafin kasar Guinea, inda mutane 926 suka halaka.
Cutar ta kashe mutane takwas a Najeriya, sai daya a Mali da kuma daya a Amurka, inji rahoton.
</doc>
<doc id='bbc_150405_ebola_orphans' type='mono' source_url='http://www.bbc.co.uk/hausa/news/2015/04/150405_ebola_orphans' term='ebola'>
Ebola: Marayu na tsaka mai wuya
Wata kungiyar agaji ta yi gargadin cewa yaran da cutar Ebola ta kashe iyayensu na fuskantar hadarin a manta da su yayin da yankin ke farfadowa daga annobar.
Wata kungiyar agaji ta yi gargadin cewa yaran da cutar Ebola ta kashe iyayensu na fuskantar hadarin a manta da su yayin da yankin ke farfadowa daga annobar.
Wani sabon rahoto da kungiyar wadda ke aiki a yankin Afrika ta Yamma mai agazawa yara mai suna Street Child, da ke da cibiya a Birtania ta fitar ya nuna cewa, yara 25,000 ne a Afrika ya Yamma Ebola ta hallaka iyayensu.
Shugaban kungiyar, Tom Dannat, ya gaya wa BBC cewa, marayu da dama galibi mata, suna, sayar da jikinsu domin su ciyar da kansu.
Ya ce, ''a takaice, 'yan mata na da abin da za su sayar su rayu fiye da maza, kuma idan abu ya yi tsanani 'yan mata na sayar da kansu domin su da iyalansu su rayu.''
</doc>
<doc id='bbc_141203_ebola_nigeria_volunteers' type='mono' source_url='http://www.bbc.co.uk/hausa/news/2014/12/141203_ebola_nigeria_volunteers' term='ebola'>
Ebola: 'Yan Najeriya sun tafi bada taimako
Wasu jami'an lafiya su sama da 200 'yan Nigeria na kan hanyarsu ta zuwa yankin da cutar ebola ke yaduwa, domin bada irin nasu taimakon.
Wasu jami'an lafiya su sama da 200 'yan Nigeria na kan hanyarsu ta zuwa yankin da cutar ebola ke yaduwa, domin bada irin nasu taimakon.
Ana tsammanin rukunin farko na jami'an kiwon lafiyar za su isa Saliyo ranar Alhamis ko Jumu'a karkashin jagorancin kungiyar Likitoci ta Medecins Sans Frontiers
An dai yi wa jami'an lafiyar bikin ban-kwana a birnin Legos.
Kuma galibinsu sun nuna kwaringwiwar cewa tafiyar su zata yi amfani wajen yaki da cutar.
Koda yake kasashe masu arziki da kuma wasu manyan kungiyoyin bayarda agaji na bada tasu irin gudummuwar, duk da haka su ma 'yan Afirka suna da muhimmiyar rawar da za su taka wajen yaki da cutar.
Tuni dai aka shawo kan cutar ebola a Nigeriar.
</doc>
<doc id='bbc_140812_liberia' type='mono' source_url='http://www.bbc.co.uk/hausa/news/2014/08/140812_liberia' term='ebola'>
Ebola ta mamaye tsarin lafiyar Liberia
Ministan watsa labaran kasar Liberia ya amince cewa batun yaduwar cutar Ebola shi ne ya mamaye hukumar lafiya ta kasar.
Ministan watsa labaran kasar Liberia ya amince cewa batun yaduwar cutar Ebola shi ne ya mamaye hukumar lafiya ta kasar.
Mr Lewis Brown ya shiadawa BBC cewa ayyuka sun yi matukar yawa a lokacin da cutar ta bullo, sai dai ya ce hukumomi na iya ka bakin kokarinsu domin tunkarar wannan matsala.
Mr Lewis ya kara da cewa barkewar cutar ta Ebola ta fi shafar Liberia, inda mutane suke zaune cikin zullumi da fargaba.
Ya kuma ce duk da cewa tsarin lafiyar Liberia ya fi kowanne rashin kyawu a duniya, amma ya musanta batun da ake yi na cewa hukuminin kasar ba su dauki matakan da suka dace ba akan cutar ta Ebola.
Ita ma kungiyar likito ta Medicins Sans Frontieress ta ce jami'a ba su yi tsammanin annobar za ta kai haka ba, dan haka tsarin kiwon lafiyar kasar ya gaza wajen shawo kan annobar.
Kusan mutane 1,000 ne suka rasa rayukansu, yayin da wasu 1,800 suka kamu da cutar ta Ebola a yammacin Africa.
Barkeware cutar Ebola mafi muni da aka taba gani ta faro ne daga kasashen Liberia, da Saliyo da kuma Guinea, sannan kuma ta yadu a wasu kasashen cikin watanni.
Tun da fari jogorar kungiyar likitoci ta MSF a Liberia Lindis Hurum ta shaidawa BBC cewa wannan karon sun fadad ayyukansu fiye da yadda ake tsammani saboda barkewar cutar ta Ebola.
Lindis ta ce hakan ya biyo bayan rufe manyan asibitocin babban birnin kasar Liberia wato Monrovia har guda 5 na fiye da mako guda.
Ta kara da cewa a yanzu wasu asibitocin sun fara budewa, sai dai kuma wasu a bude suke amma babu jami'an lafiya a cikinsu.
A ranar asabar din karshen makon da wuce ne masu zanga-zanga suka cika titunan kasar, su na cewa hukumomin kasar ba sa daukar gawawwakin wadanda suka kamu da cutar ta Ebola.
Ba da jimawa ba a ka girke dakarun soji a sassa daban-daban na kasar dan dawo da doka da oda, musamman a yankin da cutar ta fi kamari da kuma babban birnin kasar.
A bangare guda kuma kasar Guinea ta musanta rahotannin da ke cewa ta rufe iyakokin kasar da ta kasashen Liberia da kuma Saliyo.
Gidan talabijin din kasar sun bayyana cewa sanarwar farko da Ministan lafiyar kasar ya yi an yi ne bisa kuskure.
Hukumomin Guinea sun ce maimakon kulle iyakar kasar, an dai dauki matakai na lafiya ga duk wanda ke shiga ko fita iyakokin kasar.
Ita ma gwamnatin kasar Spain ta ce wani limamin Roman Katolika da ya kamu da cutar Ebola a Liberia za a gwada masa magungungunan da ba a taba gwadawa ga dan adam ba.
Sai dai Amurka ta yi amfani da su ga ma'aikatan agaji 'yan Amurka su biyu da suma suka kamu da cutar, wadanda kuma aka maida su gida dan yi musu magani, kuma an lura sun fara samun sauki.
Can a kasar Canada ma hukumomin kasar sun ce sakamakon binciken da aka gudanar akan wani maras lafiya da aka yi wa magani kusa da Toronto, wanda ya dawo kasar daga Nigeria ya na fama da mura da tari, ya nuna cewa baya dauke da kwayar cutar ta kabari kusa wato Ebola.
Ana dai daukar cutar ta Ebola ne idan wani ruwa na jikin mai dauke da cutar ya taba jikin wani, misali ta hanyar rungumar juna ko shan hannu dan gaisawa.
Kuma alamomin cutar dai sun hada da, Mura da ciwon kai, da kuma zazzabi, da amai da gudawa.
Kawo yanzu cutar Ebola bata da riga-kafi, ba kuma ta da magani.
Haka kuma cin naman daji ko Bush Meat a turance na janyo cutar ta Ebola.
</doc>
<doc id='bbc_140805_ebola' type='mono' source_url='http://www.bbc.co.uk/hausa/news/2014/08/140805_ebola' term='ebola'>
Taron gaggawa akan cutar Ebola
Hukumar lafiya ta duniya WHO na wani taron gaggawa domin lalubo hanyar da za a shawo kan annobar cutar Ebola a Yammacin Afrika.
Hukumar lafiya ta duniya WHO na wani taron gaggawa domin lalubo hanyar da za a shawo kan annobar cutar Ebola a Yammacin Afrika.
Ana saran kwararru za su yanke shawara zuwa ranar Alhamis, ko za a ayyana matakin dokar ta baci, wanda zai iya hadawa da sanya matakin hana tafiye-tafiye zuwa kasashen da cutar ta shafa.
Annobar dai ita ce mafi muni da aka taba gani, inda ta hallaka mutane kusan 900.
A farkon shekaran nan cutar ta fara bazuwa a Guinea inda ta yadu a wasu kasashen Yammacin Afrika uku, Liberia da Saliyo.
A baya bayan nan an samu wasu mutane 'yan kalilan da suka harbu da kwayar cutar a Najeriya.
</doc>
<doc id='bbc_140806_kano_ebola_committee' type='mono' source_url='http://www.bbc.co.uk/hausa/news/2014/08/140806_kano_ebola_committee' term='ebola'>
Kano ta dauki matakan gaggawa kan Ebola
Gwamnatin jihar Kano ta kaddamar da wani kwamiti kan cutar Ebola a karkashin jagorancin Daraktan kula da lafiyar al'umma na jihar, Dr. Nasir Mahmud.
Gwamnatin jihar Kano ta kaddamar da wani kwamiti kan cutar Ebola a karkashin jagorancin Daraktan kula da lafiyar al'umma na jihar, Dr. Nasir Mahmud.
Hakan dai wani bangare ne na matakan gaggawa da jihar Kano ke dauka game da cutar ebola da ta bulla a Najeriya.
A cikin wani jawabi na musammam ta kafofin yada labarai, gwamnan jihar Injiniya Rabi'u Musa Kwankwaso ya ce gwamnati ta yi cikakken shiri ko da za a samu barkewar cutar a Kano.
Ya ce ma'aikatan lafiya suna cikin shirin ko-ta-kwana domin tunkarar bullar kwayar cutar a jihar da ta fi kowace yawan al'umma a kasar.
Gwamnan ya ce a yanzu sun tanadi kayayyaki kare-kai na jami'an lafiya guda 33, an kuma samar da motar daukar marasa lafiya don ko-ta-kwana tare da ware wani yanki da za a kwantar da mutanen da suka kamu da cutar ta Ebola.
</doc>
<doc id='bbc_wasanni-37467273' type='mono' source_url='http://www.bbc.co.uk/hausa/wasanni-37467273' term='ebola'>
Ebola da Mai Takwasara sun yi canjaras
Ebola da Mai Takwasara sun tashi canjaras a wasan damben gargajiya da suka yi da safiyar Lahadi a gidan damben Ali Zuma da ke Dei-Dei a Abuja, Nigeria.
Ebola da Mai Takwasara sun tashi canjaras a wasan damben gargajiya da suka yi da safiyar Lahadi a gidan damben Ali Zuma da ke Dei-Dei a Abuja, Nigeria.
Ebola dan damben Kudu da Mai Takwasa Guramada sai dai suka yi turmi uku suna dambatawa, amma babu wanda ya dafa kasa a tsakaninsu.
Shi ma damben Dan Aliyu Langa-Langa daga Arewa da Yusuf Shagon Shagon Alabo turmi uku suka yi babu kisa, alkalin wasa Tirabula ya raba su.
Sa zare da aka yi tsakanin Dogon Bunza daga Arewa da Aleka daga kudu sun yi gumurzun turmi fiye da uku kafin daga baya suka hakura da dambe tun da babu kisa.
Damben matasa da aka kara tsakanin Shagon Lawwalin Gusau daga Arewa da Bahagon Dan Sharif daga Kudu sun biya 'yan kallo sai dai babu wanda yaje kasa a fafatawar.
Mai Takwasara ya sake dambatawa a karo na biyu tsakaninsa da Bahagon Sisco daga Arewa, kuma shi ne wasan karshe da aka tashi babu kisa.
</doc>
<doc id='bbc_140618_ebola_westafrica' type='mono' source_url='http://www.bbc.co.uk/hausa/news/2014/06/140618_ebola_westafrica' term='ebola'>
Cutar Ebola ta kashe mutane 337
Cutar Ebola da ta barke tun a watan Fabarairu a yankin yammacin Afrika ta hallaka mutane 337.
Cutar Ebola da ta barke tun a watan Fabarairu a yankin yammacin Afrika ta hallaka mutane 337.
Hukumar lafiya ta duniya, WHO wacce ta fitar da wannan sabon adadin ta ce hukumomin lafiya a kasashen sun kasa shawo kan cutar.
Cutar wacce ta barke a kasar Guinea ita ce bala'i mafi muni game da ita a tarihi.
Cutar ta kuma yadu zuwa kasashen Saliyo da kuma Liberia.
A makon da ya gabata an samu karin mutane da suka kamu da cutar.
kwayar cutar Ebola ba tada rigakafi kuma tana janyo zazzabi mai zafi da kuma zubar jini.
</doc>
<doc id='bbc_wasanni-40550379' type='mono' source_url='http://www.bbc.co.uk/hausa/wasanni-40550379' term='ebola'>
Ebola ya kai zagayen gaba a damben mota
Abdurrazak Ebola ya kai wasan zagaye na uku a gasar damben cin mota da ake yi a birnin Kanon Nigeria.
Abdurrazak Ebola ya kai wasan zagaye na uku a gasar damben cin mota da ake yi a birnin Kanon Nigeria.
Ebolan dan wasan Kudu ya yi nasara ne a kan Dogon Danbunza daga Arewa, bayan da Danbunza ya fita daga da'irar filin dambe ba a tashi daga wasa ba, wanda hakan hukuncin kora ce ga dan wasa.
Shi kuwa Shagon Dan Bature daga Arewa ya kai zagayen gaba ne, bayan da Autan Bahagon Sani Mai Maciji daga Kudu bai halarci filin wasan ba.
Alin Saiwa daga Kudu ya samu nasarar doke Abba Shagon Rogget daga Arewa a turmin farko, shi ma Dan Sama'ila daga Kudu a turmin farko ya buge Shagon Shagon 'yan Sanda daga Arewa.
Sani Shagon Kwarkwada daga Kudu kuwa ya kai zagaye na uku ne bayan da aka yi kuri'a tsakaninsa da Dan Ibro Shagon Amadi daga Arewa, bayan da suka tashi canjaras.
Jumulla a dambe biyar da aka yi 'yan wasan Kudu su hudu sun yi nasarar kai wa wasan zagaye na uku, yayin da Arewa ta yi nasara a guda daya.
</doc>
<doc id='bbc_140916_ebola_virus_who' type='mono' source_url='http://www.bbc.co.uk/hausa/news/2014/09/140916_ebola_virus_who' term='ebola'>
Ebola ta zama babban bala'i ga bil adama
Hukumar lafiya ta duniya ta ce annobar cutar Ebola a yankin yammacin Afrika abu ne da ba a taba ganin irinsa ba a zamanin.
Hukumar lafiya ta duniya ta ce annobar cutar Ebola a yankin yammacin Afrika abu ne da ba a taba ganin irinsa ba a zamanin.
Hukumar ta ce cutar na yin barazanar haddasa bala'i ga bil adama.
Wani babban jami'in hukumar lafiya ta duniya, Bruce Aylward ya ce ana bukatar matakin gaggawa idan ana son rike yawan mace-mace daga annobar mai karuwa cikin hanzari a kan dubbai.
Kawo yanzu mutane kusan dubu 2 ,500 ne suka mutu sakamakon cutar.
Kungiyar bayar da agajin likitoci ta Medecins Sans Frontieres ta ce lamarin ya fi karfinta, a inda a Liberia majinyata ciwon na Ebola ke kai kansu asibitoci domin gudun shafar iyalansu.
</doc>
<doc id='bbc_140806_nigeria_ebola_emergency_president_declaration' type='mono' source_url='http://www.bbc.co.uk/hausa/news/2014/08/140806_nigeria_ebola_emergency_president_declaration' term='ebola'>
Ebola: Jonathan ya ayyana dokar ta baci
Shugaban Nigeria Goodluck Jonathan ya ayyana dokar ta baci kan cutar Ebola da ta bulla a kasar.
Shugaban Nigeria Goodluck Jonathan ya ayyana dokar ta baci kan cutar Ebola da ta bulla a kasar.
Haka kuma shugaban kasar ya amince da ware Naira biliyan daya da miliyan dari tara da za'a yi amfani da su wajen samar da wurare na musamman da za'a rika kebe wadanda suka kamu da cutar da kuma kara yawan ma'aikatan tantance masu dauke da cutar a kan iyakokin kasar.
Shugaba Jonathan ya kuma yi kira ga gwamnatocin jihohin kasar da makarantu masu zaman kansu da su duba yiwuwar kara hutun da dalibai ke yi a halin yanzu har sai bayan an tabbatar da cewa an kawar da barazanar da cutar ke yi a Nigeria.
Ya kuma yi kira ga 'yan siyasa da shugabannin addinai da kungiyoyi da su taimaka wajen takaita gudanar da tarurruka da zai kawo haduwar mutane da dama wuri guda don gudun kada cutar ta ci gaba da yaduwa a tsakanin al'umma.
Shugaba Goodluck Jonathan ya kuma jaddada cewa gwamnatin kasar za ta ci gaba da daukar matakan da suka kamata don ganin an takaita yaduwar cutar a Nigeria.
</doc>
<doc id='bbc_141022_nigeria_ebola_stigmatisation' type='mono' source_url='http://www.bbc.co.uk/hausa/news/2014/10/141022_nigeria_ebola_stigmatisation' term='ebola'>
Ebola - Ana tsangwamar wadanda suka yi jiyya
Bayan da hukumar lafiya ta duniya ta ayyana Najeriya a zaman wadda ba ta yi nasarar kakkabe cutar Ebola...
Bayan da hukumar lafiya ta duniya ta ayyana Najeriya a zaman wadda ba ta yi nasarar kakkabe cutar Ebola...
wadanda suka tsira da rayukkansu daga cutar bayan da suka kamu da ita, sun ce babban aikin da ke gaban hukumomin kasar a yanzu shi ne daukar matakan hana nuna musu kyama da sauran jama'ar kasar ke yi.
A yayin da ta ke Magana gaban taron da aka yi domin ayyana Najeriya a matsayin kasar da ta kawar da cutar, daya daga cikin wadanda suka samu warkewa, ta shaida wa jami'an Najeriya cewa a halin da ake ciki, ita da 'yan uwanta suna fuskantar tsangwama.
</doc>
<doc id='bbc_140820_liberia_curfew' type='mono' source_url='http://www.bbc.co.uk/hausa/news/2014/08/140820_liberia_curfew' term='ebola'>
Ebola: Dokar hana zirga zirga a Liberia
Gwamnatin Liberia ta kafa dokar hana yawace-yawace tare da killace wani bangare na Monrovia babban birnin kasar a yayinda take gwagwarmayar shawo kan bazuwar cutar Ebola.
Gwamnatin Liberia ta kafa dokar hana yawace-yawace tare da killace wani bangare na Monrovia babban birnin kasar a yayinda take gwagwarmayar shawo kan bazuwar cutar Ebola.
Shugaba Ellen Johnson Sirleaf ce ta bayar ta sanarwar hana zirga-zirga a ciki da wajen yankin yammacin birnin.
Yankin dai shine aka kai ma hari a kan wata cibiyar kiwon lafiya a karshen makon da ya wuce lokacinda majiyyata cutar ta Ebola 17 suka bace.
Kamfanin sufurin jiragen sama na kasar Kenya ya dakatar da sauka kasar ta Liberia da makwabciyar ta Saliyo.
Adadin mutanen da suka mutu sakamakon cutar ta Ebola a yammacin Afrika ya zarce dubu da dari biyu.
</doc>
<doc id='bbc_160224_ebola_survivors' type='mono' source_url='http://www.bbc.com/hausa/news/2016/02/160224_ebola_survivors' term='ebola'>
Ebola ta bar baya da kura
Wani bincike da aka gudanar a kan wadanda suka warke daga cutar Ebola ya gano cewa mafi yawa daga cikinsu sun samu 'yar matsala a kwakwalwarsu.
Wani bincike da aka gudanar a kan wadanda suka warke daga cutar Ebola ya gano cewa mafi yawa daga cikinsu sun samu 'yar matsala a kwakwalwarsu.
Masu binciken daga gwamnatin Amurka, sun zurfafa binciken ne a kan wasu da suka warke su tamanin da biyu.
An dai gano cewa kaso biyu cikin uku na wadanda suka warken, sun yi fama da matsalar rashin kwarin jiki, wasu kuma ciwon kai, wasunsu kuma mantuwa, yayinda wasu kuma ke fama da alamomi irin na damuwa.
Mutane dubu goma sha bakwai ne dai suka warke daga cutar ta Ebola a yammacin Afrika, yayin da fiye da mutane goma sha daya kuma suka mutu sakamakon kamuwa da cutar.
</doc>
<doc id='bbc_150303_saliyo_imf' type='mono' source_url='http://www.bbc.co.uk/hausa/news/2015/03/150303_saliyo_imf' term='ebola'>
Ebola: Saliyo za ta karbi tallafin kudi daga IMF
Asusun ba da lamuni na duniya, IMF, ya amince da wani tallafin kudi na dala miliyan 187 ga Saliyo bayan da annobar cutar Ebola ta hallaka mutane fiye da dubu uku a kasar
Asusun ba da lamuni na duniya, IMF, ya amince da wani tallafin kudi na dala miliyan 187 ga Saliyo bayan da annobar cutar Ebola ta hallaka mutane fiye da dubu uku a kasar
Za a bai wa kasar ta Saliyo fiye da dala miliyan takwas daga cikin kudin nan take.
Wani jami'in asusun na IMF ya ce annobar da kuma faduwar farashin tama a kasuwannin duniya sun yi mummunan tasiri a kan tattalin arzikin kasar.
A yau Talata shugabannin kasashen Saliyo, da Liberia, da Guinea za su halarci wani taron koli a Brussels da nufin hada karfi da karfe a yunkurin kawar da cutar ta Ebola dungurungum.
</doc>
<doc id='bbc_140728_liberia_ebola_border_closure' type='mono' source_url='http://www.bbc.co.uk/hausa/news/2014/07/140728_liberia_ebola_border_closure' term='ebola'>
Ebola: Laberiya ta rufe iyakokinta
Hukumomin kasar Laberiya sun rurrufe yawancin hanyoyin shiga kasar na kan iyaka domin dakatar da bazuwar cutar ebola mai saurin halaka jama'a.
Hukumomin kasar Laberiya sun rurrufe yawancin hanyoyin shiga kasar na kan iyaka domin dakatar da bazuwar cutar ebola mai saurin halaka jama'a.
An kuma kakkafa wuraren gudanar da gwaji a wasu manyan kafofin da aka bari a bude, kamar su babban filin jirgin saman kasar.
Gwamnatin kasar ta kuma dukufa wajen sauya wa jama'a tunani kan abin da ta ce mummunar fahimtar da suka yi wa cutar.
Ya zuwa yanzu cutar ta hallaka akalla mutane 660 a yankin Afrika ta Yamma a shekaran nan.
</doc>
<doc id='bbc_150714_liberia_orphans_on_the_rise' type='mono' source_url='http://www.bbc.com/hausa/news/2015/07/150714_liberia_orphans_on_the_rise' term='ebola'>
Ebola: Yara dubu 5 sun zama marayu a Laberia
Kimanin yara dubu biyar ne suka zamo marayu a Laberiya sakamakon kisan iyayensu da cutar ebola ta yi.
Kimanin yara dubu biyar ne suka zamo marayu a Laberiya sakamakon kisan iyayensu da cutar ebola ta yi.
Yawancin marayun sun rasa mai kula da su saboda kyamar su da ake yi musu bayan  iyayensu sun rasu.
Al'amarin ya fi kamari ga yaran da suka kamu da cutar ta ebola amma suka warke.
Kafin barkewar cutar ta ebola dai kasar ta Laberiya tana da marayu kimanin dubu daya ne kacal amma yanzu abin da kara karuwa ne.
</doc>
<doc id='bbc_151008_no_ebola_west_africa' type='mono' source_url='http://www.bbc.com/hausa/news/2015/10/151008_no_ebola_west_africa' term='ebola'>
Mako guda babu Ebola a Afrika
Kasashen yamancin Afrika guda uku wadanda suke inda Ebola ta yi kamari, sun yi mako guda cir babu wani wanda ya kamu da cutar tun barkewar ta a watan Mayun shekarar 2014.
Kasashen yamancin Afrika guda uku wadanda suke inda Ebola ta yi kamari, sun yi mako guda cir babu wani wanda ya kamu da cutar tun barkewar ta a watan Mayun shekarar 2014.
A cewar hukumar lafiya ta duniya WHO, ya zuwa yanzu,c utar ta kashe sama da mutane 11,000 a Guinea da Liberiya da Saliyo.
Kamuwa da cutar ta ragu sosai a shekarar 2015, amma kuma hukumar lafiyar ta duniya ta yi gargadin cewar cutar za ta kuma iya barkewa.
Annobar ita ce barkewar cutar Ebola mafi muni a tarihi.
'Mutane 500 a Guinea'
A wani rahoto da WHO din ta fitar ta ce a Guinea ana duba lafiyar sama da mutane 500 wadanda ake ganin sun samu alaka mai daga hankali da masu cutar Ebolan a kai a kai.
Hukumar ta kuma ce mutane da dama wadanda ke da hadari sosai na kamuwa da cutar wadanda suke da alaka da masu cutar Ebolan a Guinea da kuma Saliyo, ba a san inda suke ba.
An riga an ayyana Liberia a matsayin kasar da bata da masu cutar Ebola bayan ta shafe kwanaki 40 babu wani wanda ya kamu da cutar.
Wannan shi ne karo n biyu da aka bayyana kasar da wannan matsayi bayan barkewar cutar a watan Yunin bara.
Saliyo ta bayyana mutum na karshe na kasarta mai cutar ne a ashirin da takwas ga watan Satumba amma kuma yanzu dole ta jira a bayyana ta a matsayin kasar da ba ta da masu cutar Ebola.
Guinea ta bayyana wadanda suka kamu da cutar Ebola na baya bayan nan ne a 27 ga watan Satumba.
</doc>
<doc id='bbc_150731_who_ebola_vaccine' type='mono' source_url='http://www.bbc.com/hausa/news/2015/07/150731_who_ebola_vaccine' term='ebola'>
An samu kwarin gwiwa a yaki da Ebola
Hukumar lafiya ta duniya ta yabawa sakamakon gwaje-gwajen allurar rigafi kan cutar Ebola da aka yi a kasar Guinea wanda ya samar da kariya 100 bisa 100 ga mutane.
Hukumar lafiya ta duniya ta yabawa sakamakon gwaje-gwajen allurar rigafi kan cutar Ebola da aka yi a kasar Guinea wanda ya samar da kariya 100 bisa 100 ga mutane.
Hukumar ta ce duniya na gab da samun allurar rigafin da za ta yi tasiri a kan cutar ta Ebola.
An yi gwajin maganin a kan dubban mutane ba tare da ba ta lokaci ba, bayan da wani na kusa da su ya kamu da cutar ta Ebola kuma bayan kwanaki goma da yin alurar babu wani a cikinsu da ya kamu da cutar.
Har yanzu ba'a bayar da izinin amfanin da allurar rigakafin ba, sai dai an soma shirye-shiryen rarraba maganin a kasashen duniya.
Mutane sama da 11,000 ne suka rasu bayan kamuwa da cutar Ebola tun barkewar cutar a kasar Guinea a shekarar 2013.
</doc>
<doc id='bbc_140811_ebola_who_geneva_meeting' type='mono' source_url='http://www.bbc.co.uk/hausa/news/2014/08/140811_ebola_who_geneva_meeting' term='ebola'>
Kokarin samo maganin cutar Ebola
Hukumar lafiya ta duniya WHO za ta gudanar da wani taro da ya hada da kwararrun jami'an kiwon lafiya a Geneva domin sake binciken amfani da magungunan gwaji ga wadanda suka kamu da cutar Ebola.
Hukumar lafiya ta duniya WHO za ta gudanar da wani taro da ya hada da kwararrun jami'an kiwon lafiya a Geneva domin sake binciken amfani da magungunan gwaji ga wadanda suka kamu da cutar Ebola.
Za su duba yiwuwar yin amfani da magungunan da ba a taba gwada su ga dan adam tare da samar da irin wadannan magunguna da kuma yadda za a yi amfani da su.
An bai wa wasu 'yan asalin Amurka da suka kamu da cutar ta Ebola irin wannan magani, kuma rahotanni sun ce bayan amfani da maganin suna samun sauki.
Kawo yanzu dai babu takamamman magani ko rigakafin cutar ta Ebola mai saurin hallaka dan adam.
</doc>
<doc id='bbc_141020_nig_who_ebola' type='mono' source_url='http://www.bbc.co.uk/hausa/news/2014/10/141020_nig_who_ebola' term='ebola'>
Babu sauran cutar Ebola a Nigeria - WHO
Hukumar Lafiya ta Duniya-WHO ta ayyana kasar a matsayin wacce ta kawar da cutar.
Hukumar Lafiya ta Duniya-WHO ta ayyana kasar a matsayin wacce ta kawar da cutar.
Hakan na zuwa ne bayan da aka kwashe makonni shida ba a samu rahoton wani da ya kamu da cutar ba.
Sai dai masana harkokin lafiya sun ce cutar ka iya dawowa cikin kasar.
Hukumar ta bayyana hakan ne a wani taro da take yi da jami'an hukumar lafiya ta Nigeria a Abuja.
A watan Yulin da ya gabata an yi matukar damuw bayan wani jami'in diplomasiyyar Liberia ya shigo da cutar zuwa Nigeria - kasar da ke da cunkoson jama'a kusan miliyan 170.
Sai dai adadin mutanen da suka mutu ya ragu zuwa takwas, kuma kwararru sun ce irin yadda aka yi yaki da cutar a Nigeria darasi ne ga wasu kasashen duniya a kokarin dakile yaduwar cutar.
</doc>
<doc id='bbc_151120_ebola_liberia_new_case' type='mono' source_url='http://www.bbc.com/hausa/news/2015/11/151120_ebola_liberia_new_case' term='ebola'>
Wani yaro ya kamu da Ebola a Liberia
Jami'an kiwon lafiya na Majalisar Dinkin Duniya sun ce an sake samun wani mutum dauke da cutar Ebola a Liberia, kasa da watanni uku bayan da aka ce babu cutar a kasar.
Jami'an kiwon lafiya na Majalisar Dinkin Duniya sun ce an sake samun wani mutum dauke da cutar Ebola a Liberia, kasa da watanni uku bayan da aka ce babu cutar a kasar.
Yaron da aka samu na dauke da cutar mai shekaru 10 ne kuma yana zaune ne a wata unguwar marasa galihu a Monrovia, babban birnin kasar.
Wannan labarin wani koma baya ne ga kasar inda aka samu sama da mutane dubu 10 da suka kamu da cutar kuma sama da dubu 4 suka mutu tun lokacin da aka gano cutar a kasar.
A watan Mayu ne aka fara cewa cutar ta bar kasar amma bayan wata daya sai ta sake dawowa.
A farkon watannan ne aka ce cutar ta bar Saliyo.
</doc>
<doc id='bbc_140813_ghana_ebola_meetingsban' type='mono' source_url='http://www.bbc.co.uk/hausa/news/2014/08/140813_ghana_ebola_meetingsban' term='ebola'>
Ghana ta haramta taruka saboda Ebola
Kasar Ghana ta dakatar da yin tarukan da suka shafi kasa da kasa domin kaucewa yaduwar cutar Ebola a cikin kasar.
Kasar Ghana ta dakatar da yin tarukan da suka shafi kasa da kasa domin kaucewa yaduwar cutar Ebola a cikin kasar.
Haka kuma hukumomin kasar sun haramta taron gangami na jama'a domin yin kandagarki kan bazuwar cutar.
Ko da yake ba a samu bullar cutar Ebola a Ghana ba, amma kasar na da kyakkyawar alaka da Najeriya, inda mutane uku kawo yanzu aka tabbatar sun mutu a sanadiyyar cutar.
Fiye da mutane 1,000 ne suka rasa rayukansu a kasashe hudu na yammacin Afrika tun da aka samu bullar cutar a watan Fabrairun da ta gabata.
</doc>
<doc id='bbc_140815_ebola_who_knowledge' type='mono' source_url='http://www.bbc.co.uk/hausa/news/2014/08/140815_ebola_who_knowledge' term='ebola'>
Ba a fahimci girman Ebola ba- WHO
Hukumar lafiya ta Duniya WHO, ta ce da alamu ba a fahimci ainihin girman annobar cutar Ebola da ta addabi yankin Yammacin Afrika ba.
Hukumar lafiya ta Duniya WHO, ta ce da alamu ba a fahimci ainihin girman annobar cutar Ebola da ta addabi yankin Yammacin Afrika ba.
Hukumar ta ce hakan ya sa mutane da dama ke takaita girmar cutar wanda ke ci gaba da bazuwa a duniya.
WHO ta kara da cewa yana da matukar muhimmanci a rika samar da bayanai kan wuraren da cutar ke yaduwa don tsara matakai na musamman na yaki da annobar.
Ya zuwa yanzu dai cutar ta hallaka mutane 1,160, a kasashen da ta bulla, lamarin da ya sa ta zama annoba mafi muni a tarihi.
</doc>
<doc id='bbc_140904_nigeria_schools_resumption' type='mono' source_url='http://www.bbc.co.uk/hausa/news/2014/09/140904_nigeria_schools_resumption' term='ebola'>
Ebola: Za a rage hutun makarantu a Nigeria
Gwamnatin Nigeria ta sanar da cewa za a bude makarantu a fadin kasar a cikin watan Satumbar da muke ciki a maimakon watan Oktoba.
Gwamnatin Nigeria ta sanar da cewa za a bude makarantu a fadin kasar a cikin watan Satumbar da muke ciki a maimakon watan Oktoba.
A watan Agusta ne hukumomi a kasar suka sanar da kara wa'adin hutun da makarantu ke yi zuwa watan Oktoba mai kamawa saboda a samu damar shawo kan bazuwar cutar Ebola da ta barke a kasar.
Cutar Ebola ta hallaka mutane bakwai a Nigeria tun lokacin da dan kasar Liberia, Patrick Sawyer ya shigo da cutar cikin kasar.
Hukumar lafiya ta duniya dai ta kiyasta cewa mutane dubu daya da dari tara ne suka rasa rayukansu a Yammacin Afrika tun bayan barkewar cutar a watan Fabarairun wannan shekarar.
</doc>
<doc id='bbc_141015_ebola_world_notdoingenough' type='mono' source_url='http://www.bbc.co.uk/hausa/news/2014/10/141015_ebola_world_notdoingenough' term='ebola'>
'Kokarin duniya a kan Ebola bai isa ba'
Shugaban Amurka, Barak Obama ya ce kokarin da duniya gaba daya take yi don shawo kan cutar Ebola, bai wadatar ba.
Shugaban Amurka, Barak Obama ya ce kokarin da duniya gaba daya take yi don shawo kan cutar Ebola, bai wadatar ba.
Nan gaba a Larabar nan ne, Barak Obama zai gudanar da tattaunawa ta bidiyo da shugabannin Burtaniya, Faransa da Jamus da kuma Italiya kan wannan batu.
Tun da farko, shugaban jami'an yaki da cutar Ebola na Majalisar Dinkin Duniya ya bukaci duniya ta dauki mataki cikin hanzari, inda ya yi gargadin cewa babban abokin gaba a yunkurin magance Ebola shi ne lokaci.
Anthony Banbury ya yi gargadin cewa duk da kokarin shawo kan Ebola da ake yi, amma cutar na kara samun galaba.
Don haka ya yi kira a samar da karin kudade don gina cibiyoyin lafiya a Saliyo, Guinea da Liberiya da kuma samar da karin ma'aikatan lafiya da za su kula da majinyata.
</doc>
<doc id='bbc_150623_ebola_sierra_leonne_new' type='mono' source_url='http://www.bbc.com/hausa/news/2015/06/150623_ebola_sierra_leonne_new' term='ebola'>
Mutane biyu sun harbu da Ebola a Saliyo
Mahukunta a kasar Saliyo sun tabbatar da cewa wasu mutum biyu sun harbu da cutar Ebola a Freetown, babban birnin kasar.
Mahukunta a kasar Saliyo sun tabbatar da cewa wasu mutum biyu sun harbu da cutar Ebola a Freetown, babban birnin kasar.
Da an yi tsammanin an kammala shawo kan cutar a birnin, ganin cewa an shafe makonni ba tare da samun wanda ya kamu da cutar ba.
Kakakin cibiyar da yaki da cutar Ebola a kasar yace lamarin na da matukar daga hankali kasancewar an rufe baki dayan sansanonin da ake kebe masu harbuwa da cutar.
Wakiliyar BBC ta ce an shiga damuwa sosai saboda an rufe dukkan wuararen kebe masu harbuwa da cutar ganin cewa ba a samun sabbin mutanen da ke kamuwa.
Ana dai fargabar cewa watakila cutar ta sake bazuwa saboda ta bulla a unguwar marasa galihu mai cunkoson jama'a.
Ana dai ci gaba da kamuwa da cutar Ebola a arewacin kasar ta Saliyo.
</doc>
<doc id='bbc_wasanni-51479543' type='mono' source_url='https://www.bbc.co.uk/hausa/wasanni-51479543' term='ebola'>
Zan lashe zinare 5 a damben festival na Najeriya
Sarkin shirya wasan dambe na Najeriya, Mamman Bashar Danliti ya ce zai lashe zinare biyar a wasannin damben festival da za a yi a 2020.
Sarkin shirya wasan dambe na Najeriya, Mamman Bashar Danliti ya ce zai lashe zinare biyar a wasannin damben festival da za a yi a 2020.
Jihar Edo ce za ta karbi bakuncin wasannin karo na 20 da za a yi tsakanin ranar 20 ga watan Maris zuwa 1 ga watan Afirilu.
Ana kuma sa ran lashe zinare 3,000 a wasa 36 da jihohin kasar 36 za su kece raini har da babban birnin tarayya Abuja.
Mammam Bashar shi ne zai ja ragamar jihar Kano a wasannin gargajiya da suka hada da dambe da langa da kuma kokawa.
A wasannin da aka yi a Abuja gasa ta 19, jihar Kano ta lashe zinare uku, inda Bahagon Sanin Kurna da Bahagon Shagon 'Yan Sanda da kuma Abdurrazak Ebola suka zama gwanaye.
Sai Ali Kanin Bello da ya ci azurka a nauyin ajin kilo 85, bayan da ya yi rashion nasara a wasan karshe a hannun Mai Takwasara da ya wakilci jihar Edo.
'Yan wasan da za su wakilci jihar Kano a damben festival:
Ajin nauyi kilo 55 Bahagon Sanin Kurna
Ajin nauyi kilo 65 Autan Dan Bunza
Ajin nauyi kilo 75 Bahagon Shagon 'Yan Sanda
Ajin nauyi kilo 85 Ali Kanin Bello
Ajin nauyi kilo 100 Abdurrazak Ebola
</doc>
<doc id='bbc_160510_dambengargajiya_ebola-maitakwasara' type='mono' source_url='http://www.bbc.co.uk/hausa/sport/2016/05/160510_dambengargajiya_ebola-maitakwasara' term='ebola'>
Ebola zai fafata da Mai Takwasara a Zaria
An tsayar da ranar 13 ga watan Mayu domin fafatawa a damben gargajiya na kasa da za a yi a Zaria ta jihar Kaduna.
An tsayar da ranar 13 ga watan Mayu domin fafatawa a damben gargajiya na kasa da za a yi a Zaria ta jihar Kaduna.
Cikin manyan wasannin da za a yi har da wanda Mai Takwasara zai nemi fansar kisa a hannun Ebola.
A cikin watan Fabrairu Ebola ya buge Mai Takwasara a turmi na biyu a zaria a lokacin ajon Anas Dan Sarkin fawa.
A kuma cikin watan Afirilu 'yan damben biyu suka kara kwafsawa a jihar Sokoto inda suka tashi wasan canjaras a turmi biyu da suka taka.
Sun kuma hadu a jihar Kano da Legas a cikin watan na Afirilu kuma dukkan wasannin da suka yi babu kisa.
Ebola dan wasan Kudu da Mai Takwasara daga Guramada sune 'yan wasan damben gargajiya da suke tashe a wannan lokacin.
Kafin haduwar da suka yi a Zaria a cikin watan Fabarairu, sai da kowannensu ya yi wasa sama da shekara daya bai je kasa ba.
</doc>
<doc id='bbc_140919_security_council_ebola' type='mono' source_url='http://www.bbc.co.uk/hausa/news/2014/09/140919_security_council_ebola' term='ebola'>
'Ebola babban kalubale ne ga tsaro a Duniya'
Kwamitin tsaro na Majalisar Dinkin Duniya, ya ayyana cutar Ebola a matsayin babban kalubale da ke barazana ga zaman lafiya da tsaro a duniya.
Kwamitin tsaro na Majalisar Dinkin Duniya, ya ayyana cutar Ebola a matsayin babban kalubale da ke barazana ga zaman lafiya da tsaro a duniya.
Mambobin kwamitin 15, sun yi kira ga dukkanin kasashen duniya da su bayar da agajin gaggawa ga kasashen da cutar ta shafa a Yammacin Afrika.
Wannan dai shi ne karo na farko da Kwamitin tsaro na Majalisar ya yi irin wannan zama da ya shafi batun lafiyar al'umma.
Kusan mutane 2000 ne suka mutu sakamakon cutar ta Ebola, tun bayan barkewarta a Yammacin Afrika.
</doc>
<doc id='bbc_141011_us_ebola' type='mono' source_url='http://www.bbc.co.uk/hausa/news/2014/10/141011_us_ebola' term='ebola'>
Wata 'yar Amurka ta kamu da Ebola
Wata jami'ar kiwon lafiya da ta yi jinyar wani mai cutar Ebola a Amuraka ta harbu da cutar.
Wata jami'ar kiwon lafiya da ta yi jinyar wani mai cutar Ebola a Amuraka ta harbu da cutar.
Hukumomin kiwon lafiya a Jihar Texas sun ce sun gano hakan ne bayan sun gwada jinin matar a yammacin jiya asabar.
Sai dai sun ce za su yi wasu karin gwaje-gwaje akan matar wadda ba a bayyana sunanta ba.
Mutumin da ta yi jinyar sa din ya je Amurka ne daga Liberia.
Shine mutum na farko da ya kamu da cutar a Amurka.
</doc>
<doc id='bbc_150414_schools_open_in_sierraleone' type='mono' source_url='http://www.bbc.co.uk/hausa/news/2015/04/150414_schools_open_in_sierraleone' term='ebola'>
Ebola: Za a bude makarantu a Saliyo
A yau Talata ne za a bude makarantu a kasar Saliyo tun bayan da aka rufe su a watan Yuli sakamakon barkewar cutar Ebola.
A yau Talata ne za a bude makarantu a kasar Saliyo tun bayan da aka rufe su a watan Yuli sakamakon barkewar cutar Ebola.
Tun a farkon shekaran nan ne aka bude makarantu a sauran kasashen Yammacin Afrika, wato Guinea da Liberia da su ma annobar ta shafa.
Sai dai hukumar lafiya ta duniya ta ce har yanzu annobar ta Ebola babbar barazana ce ga duniya.
Alkaluman mako-mako na baya bayan nan na sababbin wadanda suka kamu da cutar sun nuna mutane 30 ne suka kamu da cutar a Guinea da Saliyo, sabanin daruruwa da ake samu a lokacin tsananin annobar ta Ebola.
</doc>
<doc id='bbc_140624_ebola_msf' type='mono' source_url='http://www.bbc.co.uk/hausa/news/2014/06/140624_ebola_msf' term='ebola'>
MSF ta yi gargadi game da Ebola
Annobar cutar Ebola na ci gaba da samun gindin zama a Kasashen Guinea da Saliyo da kuma Liberia.
Annobar cutar Ebola na ci gaba da samun gindin zama a Kasashen Guinea da Saliyo da kuma Liberia.
Kungiyar bayar da gudumawar likitoci ta Medecins Sans Frontieres ta ce ta duba mutane 470 da suka hada da mutane 215 da aka tabbatar suna dauke da cutar tun watan Maris din da ya gabata.
Kungiyar ta Medecins Sans Frontieres ta yi kira ga gwamnatoci a kasashe ukun da abun ya shafa da su gudanar da babban gangamin fadakarwa a kan cutar.
Haka kuma kungiyar mai zaman kanta ta bayyana cewar a halin yanzu albarkatun ta sun ragu matuka.
</doc>
<doc id='bbc_150326_health_ebola_kills_children' type='mono' source_url='http://www.bbc.co.uk/hausa/news/2015/03/150326_health_ebola_kills_children' term='ebola'>
Ebola ta fi kashe kananan yara
Wani bincike da mujallar New England ta gudanar ya yi hasashen cewa cutar Ebola ta fi muni tare da kashe yara kanana fiye da manya.
Wani bincike da mujallar New England ta gudanar ya yi hasashen cewa cutar Ebola ta fi muni tare da kashe yara kanana fiye da manya.
Masana kimiyya sun gano cewa cutar ta hallaka kashi 90 cikin 100 na jarirai 'yan kasa da shekara daya da suka kamu, idan aka hada da kashi 65 cikin 100 na manya da cutar ta kama a Guinea da Liberiya da Saliyo.
Duk da cewa yara kananan ba kasafai suke kamuwa da cutar ba, sai dai masu bincike sun ce akwai bukatar ganin cewa a samar masu da kulawa ta musamman.
Haka kuma an soma gwajin wata alurar rigakafi kan wasu mutane a Guinea.
'Kwayoyin halitta'
Cutar Ebola ta hallaka fiye da mutane 10,000 a kasashen Saliyo da Guinea da Liberiya a yammacin Afrika ta yamma inda cutar tafi kamari cikin watanni 12 da suka gabata.
Mafi yawan wadanda suka mutun dai manya ne, daya cikin mace-mace biyar ne kawai ake samun mutuwar yaro dan kasa da shekara 15.
Amma an samu yawan mutuwar yara kanana irin wanda ba a taba samu ba, tun bayan barkewar annobar ta wannan karon.
Da aka fayyace bayanan da aka samu daga ma'aikatun lafiya na kasashen da abin ya shafa da kuma hukumar lafiya ta duniya WHO, masana kimiyya sun gano wani boyayyen al'amari na yadda mutane ke kamuwa da kwayar cutar  dangane da banbancin shekarunsu ta hanyoyi daban-daban.
Bisa ga rahotannin da suka samar tun daga farkon barkewar annobar zuwa watan Janairun 2015, an tabbatar da cewa cutar ta kashe kashi 80 cikin 100 na yaran da suka kamu.
Kuma cutar tafi bunkasa nan da nan a jikin kananan yara, inda alamunta ke bayyana cikin sa'o'i 72 sabanin manya.
Farfesa Christ Donnelly na kwalejin Imperial da ke London, na daga cikin wadanda suka gudanar da binciken yace: "Yana da matukar muhimmanci mu samu hanyar magance wannan cuta ga yara da gaggawa."
"Muna kuma bukatar mu duba ko ana magance wannan cuta ga yara ta hanyar da ta dace da shekarunsu," in ji Farfesa Donnelly.
'Riga-kafi'
Har yanzu dai ba a samu wani magani da aka tabbatar da cewa zai warkar da cutar Ebola gaba daya ba.
Masana kimiyya a Guinea tare da hadin gwiwar hukumar kula da lafiyar al'umma ta Canada da kuma kamfanin Merck, suna aiki kan samar da riga-kafin da zai kare wadanda suke cikin hadarin kamuwa da cutar.
Dabarun sun hada da yin allurar riga-kafi da duk wani wanda ya yi mu'amala da mai dauke da cutar a baya-bayan nan don samar da ingantacciyar kariya.
Dakta Bertrand Draguez, na kungiyar likitocin agaji ta Medecins sans Frontieres, wanda shi ma yana daya daga cikin masu gabatar da gwajin, ya ce za a dinga aiwatar da gwajin akai-akai a kan mutane.
Sakamakon gwaje-gwajen zai samu daga a karshe watan Yuli.
Hukumar kula da lafiyar jama'a ta Ingila ma ta sanar da bayar da tallafin pam miliyan daya domin samar da wata hanyar murkushe cutar.
</doc>
<doc id='bbc_141201_ebola_banbury' type='mono' source_url='http://www.bbc.co.uk/hausa/news/2014/12/141201_ebola_banbury' term='ebola'>
"Ana fuskantar babbar barazanar Ebola"
Babban wakilin majalisar dinkin duniya mai kula da yaki da cutar ebola a a Africa ta yamma ya ce har yanzu akwai babbar barazanar yaduwar cutar a duniya baki daya.
Babban wakilin majalisar dinkin duniya mai kula da yaki da cutar ebola a a Africa ta yamma ya ce har yanzu akwai babbar barazanar yaduwar cutar a duniya baki daya.
Toni Ban bury ya ce yankuna da dama a yankin na Africa ta yamma sun cimma wa'adin yaki da cutar a yanzu, yana mai cewa kashi 70 na mutanen da ke dauke da cutar suna cibiyoyin kula da masu dauke da ita kuma kashi 70 na wadanda suka mutu an binne su.
Sai dai jami'in ya ki ya bayyana cewa ko an cimma wannan wa'adi a yankin na Africa ta yamma.
Kasashen Liberia da Guinea sun fi taka muhimmyar rawa wajen magance cutar ta Ebola a cikin kasashen da cutar ta fi kamari, yayin da kasar Sierra Leone ke ci gaba da faman yaki da cutar.
</doc>
<doc id='bbc_140816_liberia_ebola' type='mono' source_url='http://www.bbc.co.uk/hausa/news/2014/08/140816_liberia_ebola' term='ebola'>
An kai hari a cibiyar Ebola a Liberia
Rohotanni daga Laberiya na cewa wasu mutane sun farma wani wuri da aka kebe mutanen da suka nuna alamun cutar Ebola inda suka sace kayan mutanen da aka kebe.
Rohotanni daga Laberiya na cewa wasu mutane sun farma wani wuri da aka kebe mutanen da suka nuna alamun cutar Ebola inda suka sace kayan mutanen da aka kebe.
Cikin kayan da ake sace harda zanin gado da katifun masu jinyar.
Abunda ya sa mutane fargabar cewa cutar zata iya yaduwa.
Wakilin BBC a Manrovia ya ce: "Mutanen unguwar na nuna damuwar cewa saboda wasu daga cikin katifun da mashinfidun da aka sace nada jini-jini da amai a jikin su, to cutar zata iya yaduwa a unguwar wadda can dama mutanen ta na fama da talauci.
Rohotanni sun nuna cewa mutanen da suka kai harin kan sansanin Ebolan na nuna takaicin su ne saboda kafa cibiyar a unguwar su batareda tuntubar su ba.
Yanzu haka an kai Kimamnin mutane 30 dake sansanin, zuwa Asibitin JF Kennedy, wanda shine mafi girma a kasar, inda ake da wuri na musanan na yiwa masu fama da Ebola Magani.
Hakan na nufin kenan sanansanin na West Point zai dena aiki. Sai dai ko idan gwamnati zata sasanta da mutanen unguwar don kafa wani sanansani da iznin su
</doc>
<doc id='bbc_labarai-48605173' type='mono' source_url='https://www.bbc.co.uk/hausa/labarai-48605173' term='ebola'>
Cutar Ebola mai saurin kisa ta fara bazuwa makwabta
Hukumar Lafiya ta Duniya ta tabbatar cewa annobar cutar Ebola wadda ta barke a Jamhuriyar Dumokuradiyyar Kongo, ta bazu zuwa makwabciyar kasar, Uganda.
Hukumar Lafiya ta Duniya ta tabbatar cewa annobar cutar Ebola wadda ta barke a Jamhuriyar Dumokuradiyyar Kongo, ta bazu zuwa makwabciyar kasar, Uganda.
Ma'aikatar lafiya ta Uganda da Hukumar Lafiya ta Duniya sun ce, a yanzu haka ana yi wa wani yaro dan shekara biyar wanda ya fito daga Kongon ya tsallaka zuwa Uganda wanda kuma yake dauke da cutar, magani.
Yaron ya shiga Uganda ne tare da sauran 'yan uwansa , ranar 9 ga watan nan na Yuni, kuma a yanzu ana masa magani a wani asibiti da ke bangaren Uganda ta iyakar kasashen biyu.
Daman dai wannan bazuwa ta cutar Ebola daga Jamhuriyar Dumokuradiyyar Kongo zuwa wata kasa makwabciya, abu ne da aka dade ana tsammani, musamman ganin yadda aka jima ana ta gargadi da ankarar da jama'a, sai kuwa ga shi kwatsam ta tabbata.
Tuni dai aka tura masu bayar da agajin gaggawa kan cutar,  zuwa wannan yanki domin gano ko akwai wani da shi ma ya kamu da ita ko yake cikin hadarin kamuwa da cutar.
Daman tuni hukumomin Ugandar da hadin guiwar kungiyar agaji ta Save the Children sun ce sun riga sun ba wa ma'aikatan lafiya da masu aikin sa-kai hadi da malaman makaranta sama da dubu hudu horo da riga-kafin cutar, da kuma ba su kayayyakin aiki na maganinta ko da ta ka iya kunno kai kasar.
A shekarar da ta wuce ne annobar cutar mai saurin kisa ta barke sosai a Jamhuriyar Dumokuradiyyar Kongo, kuma zuwa yanzu ta hallaka sama da mutane 1400, bayan wasu sama da 2000 da ta kama.
A yau Laraba ne za a yi wani zama na tattaunawa tsakanin jami'an Jamhuriyar Dumokuradiyyar Kongon da Uganda, domin yanke shawarar ko za a kai 'yan uwan yaron wadanda suke Uganda zuwa wata cibiya ta musamman kan cutar a Kongon  domin sanya ido a kansu.
Cutar Ebola dai tana haddasa zubar da jini a cikin mutum da zazzabi mai karfi da kuma amai.
</doc>
<doc id='bbc_140926_ebola_figure_rises' type='mono' source_url='http://www.bbc.co.uk/hausa/news/2014/09/140926_ebola_figure_rises' term='ebola'>
Ebola: mutane sama da 3,000 sun mutu
Hukumar Lafiya ta Duniya, WHO, ta ce mutane sama da dubu 3000 ne suka mutu daga cutar Ebola a Yammacin Afrika, cikin mutane kusan mutane 6,500 da suka kamu da cutar.
Hukumar Lafiya ta Duniya, WHO, ta ce mutane sama da dubu 3000 ne suka mutu daga cutar Ebola a Yammacin Afrika, cikin mutane kusan mutane 6,500 da suka kamu da cutar.
Kasar Liberiya ce dai lamarin ya fi kamari, a cewar hukumar, inda mutane akalla 150 suka mutu cikin kwanaki biyu.
Hukumar ta WHO ta kara da cewa akwai yuwuwar mutanen da suka mutu cikin kwanakin biyun sun fi haka domin wasu da dama na tsoron su tunkari asibiti.
Wakilin BBC a yankin ya ce yanzu adadin mutanen da ke mutuwa daga cutar ta Ebola a kasar ta Liberiya, ya dara na ko ina.
Tuni dai Hukumar ba da lamuni ta duniya, IMF ta yi alkawarin bayar da tallafin dala miliyan 30 ga kasashen Liberiya da Guinea da kuma Saliy dom,in yaki da cutar ta Ebola mai saurin hallaka mutane.
</doc>
<doc id='bbc_140921_nigeria_ebola_schools' type='mono' source_url='http://www.bbc.co.uk/hausa/news/2014/09/140921_nigeria_ebola_schools' term='ebola'>
Ebola: Ana son a jinkirta bude makarantu
A Najeriya, kungiyar malamai ta kasar ta bukaci gwamnati da ta kara jinkirta batun komawar dalibai makaranta saboda cutar Ebola.
A Najeriya, kungiyar malamai ta kasar ta bukaci gwamnati da ta kara jinkirta batun komawar dalibai makaranta saboda cutar Ebola.
A ranar Litinin ne dai aka tsara dalibai za su koma makaranta, bayan dogon zaman da suka yi a gida, don hana yaduwar Ebola, wadda ta bulla a kudancin kasar.
Shugaban kungiyar malaman ya ce babu wani tanadi kariya da aka yi a makarantun.
Sai dai Shugaban Najeriyar, Goodluck Jonathan, ya yi watsi da kiran da kungiyar malaman ke yi.
Amma wasu jihohin da kuma wasu makarantu masu zaman kansu a kasar sun ce za su jinkirta komawar daliban.
A da dai gwamnatin tarayya ta ce ba za a bude makarantun ba har sai tsakiyar watan Oktoba, amma daga baya ta takaita lokacin, ta ce a koma a ranar Litinin, 22 ga watan Satumba, bayan da ta lura cewa matsalar cutar Ebolar ta ragu sosai a kasar.
</doc>
<doc id='bbc_140922_nigeria_ebola_senegal_who' type='mono' source_url='http://www.bbc.co.uk/hausa/news/2014/09/140922_nigeria_ebola_senegal_who' term='ebola'>
'An shawo kan Ebola a Nigeria da Senegal'
Hukumar lafiya ta duniya WHO ta ce an shawo kan barkewar cutar Ebola a kasashen Nigeria da Senegal cikin kasashe biyar da cutar ta bulla a yammacin Afirka.
Hukumar lafiya ta duniya WHO ta ce an shawo kan barkewar cutar Ebola a kasashen Nigeria da Senegal cikin kasashe biyar da cutar ta bulla a yammacin Afirka.
Amma WHO ta ce gabaki-dayan yawan mutanen da suka mutu sun karu zuwa kusan mutane 2,800.
A Kasar Saliyo, Shugaban cibiyar ayyukan gaggawa akan cutar Ebolan Stephen Gaojia ya ce an sami nasarar shawo kan cutar bayan da aka kawo karshen dokar hana fitar da aka sanya a Kasar a ranar Lahadi.
Hukumomin Kasar Saliyo sun sami mutane 130 dake dauke da cutar a lokacin da dokar ke aiki.
</doc>
<doc id='bbc_150701_liberia_new_ebola_case' type='mono' source_url='http://www.bbc.com/hausa/news/2015/07/150701_liberia_new_ebola_case' term='ebola'>
Ebola ta sake bulla a Liberia
Cutar Ebola mai saurin kisa ta sake bulla a kasar Liberia bayan Hukumar lafiya ta duniya, WHO ta ayyana ta a matsayin kasar da ta yi nasarar yakar cutar.
Cutar Ebola mai saurin kisa ta sake bulla a kasar Liberia bayan Hukumar lafiya ta duniya, WHO ta ayyana ta a matsayin kasar da ta yi nasarar yakar cutar.
Gwamnatin kasar ta tabbatar da cewa wani matashi mai shekaru 17 ya kamu da cutar, har ta kashe shi, kuma har yanzu ba a gano yadda aka yi wannan saurayi ya kamu da kwayar cutar ba, da kuma wadanda ya yi mu'amala da su.
A yanzu cutar ta kama mutane biyu a kauyen Nedowein inda matashin nan ya rasu.
Hukumomin lafiya sun ce wadanda suka kamu da cutar sun yi ma'amala da matashin ciki hadda wani mai maganin gargajiya.
Cutar Ebola ta hallaka mutane da dama a kasashe Saliyo da Guinea da kuma Liberia.
</doc>
<doc id='bbc_140626_who_ebola_spread' type='mono' source_url='http://www.bbc.co.uk/hausa/news/2014/06/140626_who_ebola_spread' term='ebola'>
Cutar Ebola na bukatar kwararan matakai
Ana bukatar daukar kwararan matakai domin hana bazuwar cutar Ebola mai saurin kisa a yammacin Africa, a cewar hukumar Lafiya ta duniya.
Ana bukatar daukar kwararan matakai domin hana bazuwar cutar Ebola mai saurin kisa a yammacin Africa, a cewar hukumar Lafiya ta duniya.
Kimanin mutane 400 ne suka rasa rayukansu tun bayan barkewar cutar a kasar Guinea da kuma bazuwarta zuwa kasashen Saliyo da Liberia da ke makwabtaka.
Barkewar cutar ne abu mafi girma idan aka yi la'akari da yawan wadanda suka kamu da wadanda kuma suka mutu da kuma yaduwarta.
Hukumar lafiya ta duniya ta ce "Ta damu matuka" game da yiwuwar kara bazuwar cutar.
A halin yanzu akwai mutane kimanin 600 da suka kamu da Ebola kuma kashi 60 cikin dari na mutanen sun mutu.
</doc>
<doc id='bbc_44803837' type='mono' source_url='http://www.bbc.co.uk/hausa/44803837' term='ebola'>
Bincike: Masu cutar Ebola na samin tabin hankali
Masu bincike a kasar Saliyo sun gano cewa wadanda suka yi jinyar cutar Ebola na fama da wani ciwo da ya kan shafi kwakwalwa na lokaci mai tsawo bayan sun warke daga cutar.
Masu bincike a kasar Saliyo sun gano cewa wadanda suka yi jinyar cutar Ebola na fama da wani ciwo da ya kan shafi kwakwalwa na lokaci mai tsawo bayan sun warke daga cutar.
Akwai kuma shaida mai karfi da ke nuna cewa ba a warkewa gaba daya daga cutar.
An dai wallafa wannan binciken a mujallar Emerging Infectious Diseases.
A lokacin da ake gudanar da wannan binciken, an ware wadanda aka lura suna da alamun ciwon tabin hankali, wadanda a baya suna cikin 'yan kasar Saliyo da suka yi fama da cutar Ebola.
Masu bincike daga jami'ar Liverpool da makarantar Kings College ta birnin Landan sun gano cewa yawancinsu na fama da matsanancin ciwon kai da shayewar jiki kuma sun shiga wani halin damuwa mai zurfi.
Wadda ta jagoranci binciken mai suna Post Ebola Syndrome Project, Dokta Janet Scott ta yi kira da a horas da ma'aikatan jinya sosai akan yadda za su iya gano wannan matsalar.
Fiye da mutum 11,000 suka mutu daga cutar Ebola kuma akalla mutum 28,000 ne aka bayyana cewa sun kamu da cutar a Saliyo da Laberiya da kasar Guinea a tsakanin shekarun 2013 zuwa 2016.
Wannan binciken ya tabbatar da bukatar da ake da ita ta a fadada bincike akan tasirin cutar Ebola na lokaci mai tsawo saboda yawan wadanda suka warke daga cutar na da yawa a yankin Afirka ta Yamma.
</doc>
<doc id='bbc_140821_au_ebola' type='mono' source_url='http://www.bbc.co.uk/hausa/news/2014/08/140821_au_ebola' term='ebola'>
Afirka ta Kudiri yaki da Ebola
Kungiyar Tarayyar Afirka za ta tura wani ayari na musamman zuwa kasashen Afirka hudu da ke fama da annobar cutar Ebola.
Kungiyar Tarayyar Afirka za ta tura wani ayari na musamman zuwa kasashen Afirka hudu da ke fama da annobar cutar Ebola.
Kwamitin Sulhu na Kungiyar ya ce wannan aiki da ayarin zai yi zai ci dala miliyon ashirin da biyar, kuma za su yi aiki ne tara da hadin-gwiwar Amurka da wasu.
Kwsamishina mai lura da walwala da jin dadin jama'a a kungiyar ta tarayyar Afirka Dr Mustapha Sidiki yace tawagar za ta kunshi dakarun soji da kuma jami'ai na farar hula da likitoci masu aikin sa kai da jami'n jinya da kuma sauran ma'aikatan asibiti.
A karshen wannan watan na Augusta ne tawagar za ta fara aiki wanda kuma ake sa ran za su dauki tsawon watanni shida suna yi.
Tun farko a wannan watan kungiyar tarayyar Afirkar ta ce za ta bayar da dala miliyan daya daga asusunta na taimakon jin kai domin tallafawa yunkurin da ake kan yi na shawo kan annobar cutar a kasashen Guinea da Saliyo da Liberia da kuma Najeriya.
</doc>
<doc id='bbc_140626_ebolawho' type='mono' source_url='http://www.bbc.co.uk/hausa/news/2014/06/140626_ebolawho' term='ebola'>
Yaki da cutar Ebola a yammacin Afirka
Hukumar lafiya ta Duniya, WHO, ta ce akwai bukatar daukar kwararan matakai na yaki da yaduwar cutar Ebola mai hallakarwa a kasashen Guinea da Saliyo da kuma Liberia.
Hukumar lafiya ta Duniya, WHO, ta ce akwai bukatar daukar kwararan matakai na yaki da yaduwar cutar Ebola mai hallakarwa a kasashen Guinea da Saliyo da kuma Liberia.
Hukumar ta WHO ta ce an samu karuwar yawan mutanen da cutar ta hallaka da kuma wadanda suka kamu da ita a cikin makonni ukkun da suka wuce.
Hakan na faruwa duk da cewa an tura kwararrun ma'aikatan kiwon lafiya zuwa yankin.
Wata wakiliyar BBC ta ce watanni 4 bayan barkewar cutar, yawan mutanen da suka kamu da ita ya zarta 600, kuma kashi 60 daga cikin 100 na wadannan marasa lafiyar sun rasu.
Hakan dai ya nuna cewa wannan ita ce annobar Ebola mafi muni da aka samu ya zuwa yanzu.
Hukumar ta WHO ta kira wani taro na musamman na ministocin lafiya daga kasashe 11 na yammacin Afruka, wanda za a yi a farkon watan gobe a Ghana.
</doc>
<doc id='bbc_140707_ebola_virus_case_ghana' type='mono' source_url='http://www.bbc.co.uk/hausa/news/2014/07/140707_ebola_virus_case_ghana' term='ebola'>
Zargin bullar cutar Ebola a Ghana
Ma'aikatar lafiya a kasar Ghana ta ce ma'aikatan lafiya na duba wani majinyaci da ake zargin ya kamu da mummunar cutar Ebola mai saurin kisa.
Ma'aikatar lafiya a kasar Ghana ta ce ma'aikatan lafiya na duba wani majinyaci da ake zargin ya kamu da mummunar cutar Ebola mai saurin kisa.
Sanarwar Ma'aikatar lafiyar ta ce an samu rahoton kamuwa da cutar ne a karamin asibitin Nyaho da ke Accra babban birnin kasar.
Ta ce an kebe marasa lafiya da ma'aikatan asibitin kuma an ba su tufafin kariya.
Cutar Ebola ya zuwa yanzu ta kashe mutane sama da 460 tun bayan bullar ta a kasar Guinea cikin watan Fabrairu, inda ta yadu zuwa makwabtan kasashe irinsu Liberia da Saliyo.
Ebola ita ce cuta mafi saurin hallaka mutane a duniya ya zuwa yanzu, kuma ba ta da riga-kafi ko magani.
Ma'aikatar lafiyar ta ce ta dauki matakan kariya don haka mutane su kwantar da hankalinsu.
</doc>
<doc id='bbc_141113_ebola_drug_trail' type='mono' source_url='http://www.bbc.co.uk/hausa/news/2014/11/141113_ebola_drug_trail' term='ebola'>
Kungiyar likitoci za ta yi gwajin magajin Ebola
Kungiyar agajin likitoci ta Medicines Sans Frontiers, MSF, ta ce za ta jagoranci wasu gwaje-gwaje da za a yi a wasu asibitoci a yammacin Afrika, domin neman maganin cutar Ebola.
Kungiyar agajin likitoci ta Medicines Sans Frontiers, MSF, ta ce za ta jagoranci wasu gwaje-gwaje da za a yi a wasu asibitoci a yammacin Afrika, domin neman maganin cutar Ebola.
A cewar kungiyar, za ta yi amfani da wasu magungunan yaki da kwayoyin cututtuka guda biyu da kuma wani bangaren jinin wadanda suka warke daga cutar ta Ebola.
MSF ta kuma kara da cewa za ta gudanar da gwaje-gwajen ne domin ganin ko akwai yuwuwar a inganta lafiyar wadanda suka kamu da cutar.
Idan dai har wadannan gwaje-gwajen da za a yi makonni biyu ana yi ya yi tasiri, ana sa ran za a samar da magunguna ga masu fama da cutar.
</doc>
<doc id='bbc_140812_nigeriaebola' type='mono' source_url='http://www.bbc.co.uk/hausa/news/2014/08/140812_nigeriaebola' term='ebola'>
Ebola: Mutum na uku ya mutu a Nigeria
Hukumar raya tattalin arzikin kasashen yammacin Afrika, watau ECOWAS ko CEDEAO, ta tabbatar da mutuwar wani jami'inta wanda shi ne mutum na uku da cutar Ebola ta hallaka a Najeriya.
Hukumar raya tattalin arzikin kasashen yammacin Afrika, watau ECOWAS ko CEDEAO, ta tabbatar da mutuwar wani jami'inta wanda shi ne mutum na uku da cutar Ebola ta hallaka a Najeriya.
Mutumin mai suna Jatto Asihu Abdulkadir, yana cikin wadanda suka taimaka wa ba-Amurken nan dan asalin kasar Liberia, Patrick Sawyer, lokacin da ya yanke jiki ya fadi sa'ilin da ya sauka a filin jirgin sama na Lagos.
Lamarin ya faru ne a watan da ya gabata kuma daga bisani Mista Sawyer ya mutu sakamakon kamuwa da cutar ta Ebola.
Daman a baya ma wata ma'aikaciyar jinya da ta kula da Mista Sawyer ta mutu, sakamakon kamuwa da ta yi da kwayar cutar, kuma wasu mutane da dama da suka kai wa mutumin dauki su ma sun harbu da cutar.
Lamarin na zuwa ne a daidai lokacin da gwamnatin Canada ta ce za ta bai wa Hukumar Lafiya ta Duniya tallafin maganin gwaji na cutar Ebola domin taimakawa wajen yaki da annobar.
Cutar Ebola ta hallaka mutane sama da dubu daya a yankin Yammacin Afrika.
</doc>
<doc id='bbc_140424_guinea_ebola_confession' type='mono' source_url='http://www.bbc.co.uk/hausa/news/2014/04/140424_guinea_ebola_confession' term='ebola'>
Ebola ta kashe mutane 136 a Guinea
Hukumar kula da lafiya ta duniya (WHO) ta ce mutane 136 ne suka mutu daga cikin mutane 208 da suka kamu da cutar Ebola a kasar Guinea.
Hukumar kula da lafiya ta duniya (WHO) ta ce mutane 136 ne suka mutu daga cikin mutane 208 da suka kamu da cutar Ebola a kasar Guinea.
Cutar Ebola ba ta da magani, amma idan aka sha magani cikin gaggawa, jikin mara lafiya kan samar da kariya daga cutar.
Shaida
Wani wanda ya kubuta daga cutar, kuma ba a bayyana sunansa ba, ya yi wa BBC karin bayani.
Yace "Cutar na farawa da ciwon kai da gudawa, sai ciwon baya da kuma amai. "
"Likitan da na fara gani a kauyenmu ya gaya mini cewa zazzabi ne ke damu na, amma lokacin da aka kai ni wani asibiti dake Conakry na fahimci cewa na kamu da cutar Ebola ne." In ji mutumin
"Na sha jin labarin cutar, saboda haka lokacin da likita ya shaida mini ina dauke da Ebola, sai na shiga damuwa da kuma fargaba."
"Na yi tunanin mutuwa amma dai watakila lokaci ne bai yi ba, da haka dai na samu nasarar shawo kan ciwon da kuma tsoron dake damuna.
Yace,"Likitoci daga kungiyar Medecins Sans Frontiers (MSF) sun kara mini karfin gwiwa matuka ta hanyar taimakamin."
A wani lokaci can baya, na yi zaton zan mutu lokacin da wasu 'yan uwan mahaifa na biyu suka rasu na ga an fita da gawarsu.
A wannan daren ba wanda ya iya barci, munyi tsammanin ba zamu wayi gari ba.
Wasu likitoci daga MSF ne suka rufe gawawwakin tare da sanya magani a wurin. Duk wadannan al'amura sun faru a gaba na."
</doc>
<doc id='bbc_150415_obama_meets_ebola' type='mono' source_url='http://www.bbc.co.uk/hausa/news/2015/04/150415_obama_meets_ebola' term='ebola'>
A kara kaimi don kawar da Ebola - Obama
Shugabanin kasashen Laberiya da Saliyo da kuma Guinea--kasashe uku wadanda cutar Ebola ta fi kamari, sun gana da shugaba Obama a fadar gwamnatin Amurka inda suka tattauna akan ci gabar da aka samu a kan kokarin da ake yi na kawar da bazuwar cutar.
Shugabanin kasashen Laberiya da Saliyo da kuma Guinea--kasashe uku wadanda cutar Ebola ta fi kamari, sun gana da shugaba Obama a fadar gwamnatin Amurka inda suka tattauna akan ci gabar da aka samu a kan kokarin da ake yi na kawar da bazuwar cutar.
Obama ya ce duk da dai cewar yawan yaduwar cutar ya ragu, dole ne kasashen duniya su cigaba da taimakawa kasashen uku har a kawar da cutar.
Shugaban na Amurka da sauran shuwagabanin kasashen Afrika uku sun kuma tattaunawa a kan hanyoyin da za a bi na kare bullar ta a nan gaba.
Sama da mutane dubu goma ne suka rasa rayukan su tun bayan bullar cutar a watan Disambar a 2013.
Shugabanin kasashen Afrikan guda uku suna Washington domin su halarci ganawar da za a yi da asusun lamuni na majalisar dinkin duniya da bankin duniya.
</doc>
<doc id='bbc_141015_liberia_quarantine_minister' type='mono' source_url='http://www.bbc.co.uk/hausa/news/2014/10/141015_liberia_quarantine_minister' term='ebola'>
Cutar Ebola ta sa an killace minista
An killace Ministar sufurin kasar Liberiya, Angela Bush bayan mutuwar direbanta sakamakon cutar Ebola.
An killace Ministar sufurin kasar Liberiya, Angela Bush bayan mutuwar direbanta sakamakon cutar Ebola.
Ministar ta fada wa BBC cewa ta karbi wani rubutaccen sakon waya daga direban nata a karshen mako da ke shaida mata cewa ba shi da lafiya.
Jim kadan da faruwar wannan al'amari kuma sai aka shaida mata cewa ya mutu a wannan kasa da cutar Ebola ta fi muni.
Fiye da rabi na kimanin mutane dubu hudu da dari biyar da suka mutu sakamakon cutar Ebola sun mutu ne a kasar Liberiya.
</doc>
<doc id='bbc_150721_legacy_ebola_sierra_leone' type='mono' source_url='http://www.bbc.com/hausa/news/2015/07/150721_legacy_ebola_sierra_leone' term='ebola'>
Ma'aikacin da ya rasu wajen ceton masu Ebola
Tulip Mazumdar, wakiliyar BBC ta fanin lafiya ta koma kasar Saliyo domin tantance gudunmowar Augustine Baker, ma'aikacin lafiya wanda ya mutu a yaki da cutar ta Ebola.
Tulip Mazumdar, wakiliyar BBC ta fanin lafiya ta koma kasar Saliyo domin tantance gudunmowar Augustine Baker, ma'aikacin lafiya wanda ya mutu a yaki da cutar ta Ebola.
Hukumar da ke kula da kananan yara ta Majalisar dinkin duniya ta ce, yara sama da dubu 18 sun rasa iyayensu a yammacin Afrika sanadiyar cutar Ebola.
Sama da 8,000 na yaran suna Saliyo, inda ake samun raguwar masu dauke da cutar a watannin baya-bayan nan.
Sai dai kuma suna fuskantar kalubale wajen sake hada wasu marayun al'umominsu, kamar yadda na gani da na koma gidan marayu na St George wanda 'yan kasar Ingila ke kula da shi a Freetown babban birnin kasar, watanni shida bayan da ta kai ziyarata ta farko.
Wannan gida mai fanti kallar ruwan kwai, ba boyayye bane, kuma an kula da daruruwan yara wadanda iyayensu suka rasu sakamakon cutar Ebola tun barkewar ta.
'Babban Rashi'
Ina shiga, sai ma'aikatan kula da harkar lafiya wadanda ban hadu da su ba a ziyarar da na yi a baya ba su ka gaishe ni.
Mutumin da na hadu da shi shi ne Augustine Baker.
Ya mutu sakamakon cutar Ebola da dadewa kuma cutar ta yi sanadiya mutuwar matarsa, Margaret.
Yanzu yaransu uku sun zama marayun Ebola.
Isatu Kamara wani ma'aikacin lafiya a gidan maru inda Augustine ya yi aiki ya ce "Ya sadaukar da rayuwarsa yana yiwa yara aiki."
"Mun ji wannan mutuwar sosai. Yanzu yaransa sun zama marayu. Muna cikin bakin ciki sosai."
Yaran Augustine, da karamin cikinsu mai shekara daya suna karkashin kulawar kakarsu.
Na hadu da mahaifiyar Augustine a gidan marayun. Mutuniyar kirki ce kuma mai kima, amma kuma kamannin ta sun nuna alamun rashin kuzari da gajiya.
Juliet ta ce " Duk sanda na tuno da dana, a ko da yaushe sai nayi kuka. Mutuwar ta zo ne kwatsam. "Mutumi ne kamili."
Augustine ya suma ne a loakcin da ake wata ganawa a offishin marayun a watan Fabrairu. Bayan ya mutu, sai da aka killace cibiyar na tsahon mako uku. Abin godiya shi ne babu wanda ya kamu da cutar ta Ebola.
Augustine Baker da barnar da Ebola ta yi wa mutane
'Kin Amincewa'
Hukumar da ke kula da kananan yara ta Majalisar dinkin duniya ta kiyasta cewa yara dubu 8,619 sun zama marayu sakamakon Ebola a Saliyo.
Ta ce yawancinsu sun iya komawa cikin al'ummominsu kuma 'yanuwa suna kula da su.
Mma kuma mafi yawancin wadannan iyalan, wadanda suke fama da rashi suna fafitikar yadda zasu ciyar da mutanen da suka karu a iyalin.
A lokacin da na kai ziyarar karshe gidan marayun, marayu 50 ne ake kula da su. Yanzu akwai kusan 20.
Yayinda aka samu raguwar masu dauke da cutar zuwa kusan 10 a mako a Saliyo, an mayar da hankali daga nemo marayun Ebola zuwa tabbatar da samun kyakkyawar kulawa ga wadanda aka mayar da su al'umominsu.
Sai dai har yanzu akwai zaman dardar tsakanin mutune da wadanda suka warke daga cutar ta Ebola, kamar yadda Isatu Kamara ta shaida min.
''Muna samun yara da yawa da 'yan uwansu ke gudun su, ana nuna musu kyama, musamman yaran da suka warke daga cutar Ebola''.
''Mutane na tsoronsu, ba su amince cewa yaran sun warke daga cutar ba, ba sa son taba su ko zama kus da su, dan haka su na nisantar yaran da inda suke''.
Irin wannan aiki shi ne abu na watannin karshe da Augustine Baker ya yi kafin mutuwarsa. Mahaifiyar augustine ta ce za ta tabbatar 'ya'yansa sun san jihadin da mahaifinsu ya yi wa kasar Saliyo.
'' Zan shaida musu abinda ya yi, za kuma su yi alfahari da shi''.
</doc>
<doc id='bbc_labarai-51209804' type='mono' source_url='https://www.bbc.co.uk/hausa/labarai-51209804' term='ebola'>
Mece ce cutar Lassa, kuma wadanne matakai ne na kariya?
A ranar Laraba ne gwamnatin Kano da ke arewacin Najeriya ta tabbatar da bullar cutar zazzabin Lassa a jihar.
A ranar Laraba ne gwamnatin Kano da ke arewacin Najeriya ta tabbatar da bullar cutar zazzabin Lassa a jihar.
Tuni dai hukumomin lafiya a jihar suka ce sun dukufa wajen shawo kan barkewar annobar zazzabin Lassan.
Wasu majiyoyi a asibitin koyarwa na Malam Aminu Kano sun tabbatar da cewa gwaje-gwajen da aka yi sun nuna cewa zazzabin Lassa ne ake fama da shi a jihar.
Akalla jami'an lafiya biyu ne suka mutu a asibitin, yayin da wani kuma ke kwance yana jinya.
Baya ga jihar Kano ma akwai wasu jihohin kasar da ke fama da annobar zazzabin na Lassa.
Dakta Nasiru Sani Gwarzo, masani ne kan harkar lafiya, kuma a hirarsa da BBC ya ce cutar zazzabin Lassa wata kwayar cuta ce ta 'Virus', mai haddasa tsananin zazzabi mai bullar jini a jiki, wanda ake kira a Turance - 'viral heamorraghic fever'.
Ita wannan cuta tana zuwa wata sa'in da wasu alamomi da ba ayyanannu ba kamar mura da mashako da samun matsalar numfashi.
Asalin cutar ana samun ta ne daga wurin daga nau'in wasu beraye da ake kira 'multimammet rats' a Turance.
Ita wannan nau'in beran ana samunsu ne a dazuka ko wajen gari ko kuma a gonaki.
Tana da nonuwa a jere irin na kariya ba irin berayen gida ba. To amma idan suka kamu da cutar, suna yada wa berayen gida.
Yayin da mutum ya shaki kurar fitsarin wannan beran ko bahayansu ko ya taba wani danshi da ke fita daga jikin, ko kuma mutum ya ci wannan bera, sai ya kamu da wannan cutar.
Hakazalika idan akwai bera ko berayen da ke dauke da wannan cuta a cikin dakin ajiya wato 'store' sai masu sharar wurin suka shaki kurar, suna iya kamuwa da wannan cutar.
Tana shiga ta huhu da baki da makogwaro ko hanci. Haka kuma idan mutum ya kamu da cutar, wani ma ya zo ya taba shi, zai iya kamuwa shi ma da cutar.
Ana daukar cutar ne ta hanyar shakar iska mai dauke da cutar ko taba gumin jikin mutum ko fitsarinsa ko jininsa da dai wani danshi da zai fito a jikin mai dauke da ita.
Ba a cika ganin alamominsu da wuri ba, har sai cutar ta yi barna.
Ma'aikatan jinya ko na kiwon lafiya sun fi shiga hadarin kamuwa da wannan cuta saboda mu'amala da masu shi.
Latsa alamar lasifikar da ke kasa don sauraron hirar BBC Hausa da Dakta Nasiru Sani Gwarzo:
'Illolin cutar Lassa ga jikin dan adam'
Cutar Lassa na da illoli da daman gaske ga jikin dan adam. Duk wani wuri da ke da abinda ake kira a Turance 'Epithelial Lining' yana cutarwa.
Yana shiga kwakwalwa da koda da duk wani sashe na jikin dan adam. Illar cutar ya fi muni ga magudanan jini.
Idan mutum ya kamu da cutar Lassa, 'yan uwansa su yi hanzarin sanar da hukuma ta asibiti. Idan a gida yake, akwai dabarun da za a bi a dauke shi a kai shi asibiti ta hanyar da ba za a kamu da cutar ba.
Ana sa rigar kariya da safar hannu masu inganci kamar irin wadda ake amfani da ita idan mutum ya kamu da cutar 'ebola'.
Sai kuma a dora mai cutar a kan magani. Idan suka fara shan magani da wuri, sukan rayu su warke ba tare da cutar ta yi musu barna ba.
Danginsa su guji nacin cewa sai sun kai masa ziyara a asibiti, domin a nan ake dauko cutar.
Idan kuma an yi rashin sa'a ba a rayu ba rai ya yi halinsa, to nan ma, ka da danginsa suce sai dole an ba su gawar sun tafi da ita gida.
Domin kuwa ko ruwan wankar gawar kanta idan ta taba mutum, zai iya kamuwa da cutar Lassa.
</doc>
<doc id='bbc_141226_guinea_eboladenial' type='mono' source_url='http://www.bbc.co.uk/hausa/news/2014/12/141226_guinea_eboladenial' term='ebola'>
Mutane na musanta cutar Ebola a Guinea
Shekara guda tun bayan da aka sami barkewar cutar Ebola na farko a Guinea, ma'aikatan lafiya a kasar na cewa har yanzu mutane da yawa su na musanta kasancewar cutar.
Shekara guda tun bayan da aka sami barkewar cutar Ebola na farko a Guinea, ma'aikatan lafiya a kasar na cewa har yanzu mutane da yawa su na musanta kasancewar cutar.
Shugaban kungiyar agajin likitoci ta Medicins Sans Frontiers a kasar, Jerome Mouton ya bayyana wa BBC cewa har yanzu akwai al'ummomi da dama da ke boye masu dauke da cutar, abin da ke sanya cutar kara yaduwa.
A kasar Guinea ne dai aka fara samun wani yaro dan shekara biyu mai dauke da cutar Ebola, wanda kuma ya mutu bayan kwana biyu da kamuwa da cutar.
Alkaluman da Hukumar lafiya ta duniya, WHO ta fitar ya nuna cewa kawo yanzu mutane 7,500 ne suka mutu sakamakon cutar a Afrika ta yamma.
</doc>
<doc id='bbc_140814_nigeria_ebola_drug' type='mono' source_url='http://www.bbc.co.uk/hausa/news/2014/08/140814_nigeria_ebola_drug' term='ebola'>
Nigeria za ta fara amfani da maganin Ebola
Hukumomin lafiya a Najeriya sun cimma wata yarjejeniya da wani kwararre a fannin kimiyyar harhada magunguna da zai samar da wani magani, Nano Sylver domin yi wa mutanen da ke fama da cutar Ebola magani a kasar.
Hukumomin lafiya a Najeriya sun cimma wata yarjejeniya da wani kwararre a fannin kimiyyar harhada magunguna da zai samar da wani magani, Nano Sylver domin yi wa mutanen da ke fama da cutar Ebola magani a kasar.
Sai dai Ministan lafiya na kasar, Farfesa Onyebuchi Chukwu bai yi karin haske ba game da kasar da ta yi maganin, kuma wanene dan Najeriyar da zai samar da magungunan da ba a taba jarabashi a kan dan adam ba.
Hukumomin sun sanar da hakan ne kwanaki kadan bayan hukumar lafiya ta duniya ta ce babu laifi ayi amfani da magungunan da ba a taba gwada su a kan bil'adama ba, don yi wa masu cutar Ebola magani a yammacin Afrika.
Farfesa Onyebuchi Chukwu ya jaddada cewa kawo yanzu mutane 11 ne suka kamu da cutar Ebola, kuma uku daga ciki sun mutu wadanda suka hada da dan Liberiyan nan da ya kai cutar kasar, Patrick Sawyer.
</doc>
<doc id='bbc_labarai-39897966' type='mono' source_url='http://www.bbc.co.uk/hausa/labarai-39897966' term='ebola'>
Ebola ta sake ɓarkewa a Jamhuriyyar Dimokraɗiyyar Congo
A ranar Juma'a ce Hukumar Lafiya Ta Duniya WHO, ta ayyana ɓarkewar annobar cutar Ebola a arewa maso gabashin Jamhuriyyar Dimokraɗiyyar Congo.
A ranar Juma'a ce Hukumar Lafiya Ta Duniya WHO, ta ayyana ɓarkewar annobar cutar Ebola a arewa maso gabashin Jamhuriyyar Dimokraɗiyyar Congo.
Cutar wadda ta bulla tun ranar 22 ga watan Afrilun da ya gabata, ta yi sanadiyyar mutuwar mutum uku.
An samu allurar rigakafin cutar Ebola
Gurbatacciyar iska ta fi HIV da Ebola illa ga dan adam
Ebola ta bar baya da kura
Kwayar Ebola kan dade a jikin mutum
WHO ta ce barkewar annobar ta shafi wani yanki da ke surƙuƙin daji a gundumar Bas-Ule, da ke kan iyakar Jamhuriyyar Tsakiyar Afirka.
An yi saurin shawo kan annobar cutar Ebola da ta barke a Jamhuriyyar Dimokraɗiyyar Congo a shekarar 2014, wacce ta kashe mutum 49 a kiyasin da jami'ai suka fitar.
Fiye da mutum dubu goma sha biyu ne suka mutu a kasashen da cutar Ebola ta fi kamari a yammacin Afirka, wato Guinea, da Laberia da Saliyo da kuma Jamhuriyyar Dimokraɗiyyar Congo a shekara ukun da ta gabata.
</doc>
<doc id='bbc_140826_ebola_one_patient' type='mono' source_url='http://www.bbc.co.uk/hausa/news/2014/08/140826_ebola_one_patient' term='ebola'>
Ebola: Mutum daya ya rage a killace
Gwamnatin Nigeria ta ce mutum daya tal ne ya rage a cibiyar killace masu dauke da cutar Ebola bayan da aka sallami wasu daga cikin wadanda suka warke daga cutar.
Gwamnatin Nigeria ta ce mutum daya tal ne ya rage a cibiyar killace masu dauke da cutar Ebola bayan da aka sallami wasu daga cikin wadanda suka warke daga cutar.
Ministan Lafiya a kasar, Dr Onyebuchi Chukwu ya bayyana haka ne bayan da ya sanar da sallamar mutane biyu wadanda suka warke daga cutar.
A cewar sa, mutane 13 ne suka kamu da cutar Ebola a Nigeria, ciki hadda dan Liberia, Patrick Sawyer wanda ya shigo da cutar a cikin kasar a ranar 20 ga watan Yuli kuma ya rasu bayan kwanaki biyar.
Dr Chukwu ya kara da cewar a yanzu mutane bakwai ne suka warke daga cutar a yayinda cutar ta hallaka mutane biyar a cikin kasar.
Cutar Ebola ta kashe mutane 1,400 a kasashen Guinea da Liberia da kuma Saliyo.
</doc>
<doc id='bbc_141222_ebola_cdc' type='mono' source_url='http://www.bbc.co.uk/hausa/news/2014/12/141222_ebola_cdc' term='ebola'>
Ana bukatar kara azama don yakar Ebola
Daraktan cibiyar yaki da cututtuka ta Amurka ya ce akwai bukatar a kara azama domin dakile yadda cutar Ebola ke cigaba da yaduwa a wasu kasashen yammacin Afrika.
Daraktan cibiyar yaki da cututtuka ta Amurka ya ce akwai bukatar a kara azama domin dakile yadda cutar Ebola ke cigaba da yaduwa a wasu kasashen yammacin Afrika.
Dr. Tom Frieden, ya sanar da hakan ne bayan ya kammala ziyarar da yakai karo na biyu a kasashen Laberiya, da Salio da Guinea masu fama da cutar Ebola.
Ya ce al'amuran da ya gani dangane da cutar a wani fannin suna da karfafa gwiwa, yayin da a wani fannin kuma, suke da tsoratarwa.
Daraktan ya ce abun ya na karfafa gwiwa idan aka yi lakari da yadda fafutukar yaki da cutar ta inganta a cikin watanni biyu da suka gabata.
Sai dai Dr. Frieden ya ce al'amarin yana da tsoratarwa idan aka yi dubi da yadda cutar Ebola ke cigaba da yaduwa ba kakkautawa a Saliyo, da kuma wasu sassan biranen Monrovia da Conakry.
Kimanin mutane dubu 7 da 533 ne cutar Ebola ta kashe tun bayan bullar ta bara a Guinea, inda ta yadu zuwa wasu kasashe.
</doc>
<doc id='bbc_labarai-49333130' type='mono' source_url='https://www.bbc.co.uk/hausa/labarai-49333130' term='ebola'>
Mutum biyu sun warke daga cutar Ebola
An sallami mutum biyu da aka yi wa maganin cutar Ebola daga wata cibiyar gwaji a gabashin Jamhuriyar Dimokradiyyar Kongo, bayan sun warke daga cutar.
An sallami mutum biyu da aka yi wa maganin cutar Ebola daga wata cibiyar gwaji a gabashin Jamhuriyar Dimokradiyyar Kongo, bayan sun warke daga cutar.
Mutanen suna cikin mutanen da ke fama da cutar a garin Goma, wato garin da ya fi fama da annobar inda mutum 1,800 suka mutu.
Sai dai akwai wasu mutum biyu da aka yi gwajin a kansu kuma suka rasa ransu sanadiyyar cutar.
Masana kimiyya sun ce suna da kwarin gwiwar cewa ana gab da samun rigakafin cutar bayan samun nasarar da aka yi wajen gwajin maganin cutar nau'ika biyu, in ji Dokta Sabue Mulangu.
Har ila yau ya ce yana ganin zuwa gaba kaso 60 cikin mutum 681 da suka kamu da cutar za su tsira.
Masu binciken sun ce idan aka fara yin magani da wuri, kaso 90 cikin 100 ne na wadanda suka kamu da cutar za su tsira, idan suka yi amfani da magungunan REGN-EB3 da kuma mAb114.
An samar da magungunan ne daga kwayoyin yaki da cutar da aka samu a jikin wadanda suka tsira daga ita.
Hukumar Lafiya ta Duniya (WHO) ce ta jagoranci gwajin magungunan kuma yanzu masu binciken sun yarda a fara amfani da magungunan ga duk wani da ke fama da cutar.
</doc>
<doc id='bbc_150305_liberia_last_ebola' type='mono' source_url='http://www.bbc.co.uk/hausa/news/2015/03/150305_liberia_last_ebola' term='ebola'>
An sallami mai cutar Ebola ta karshe a Liberia
Kasar Liberia ta sallami wata mata wadda ita ce ta karshe da ke dauke da cutar Ebola, bayan an shafe mako guda bata nuna wata alama ta cutar ba, a cewar hukumar lafiya ta duniya.
Kasar Liberia ta sallami wata mata wadda ita ce ta karshe da ke dauke da cutar Ebola, bayan an shafe mako guda bata nuna wata alama ta cutar ba, a cewar hukumar lafiya ta duniya.
Beatrice Yardolo mai shekaru 58 ta bar cibiyar kula da masu cutar Ebola ta 'yan kasar China da ke Monrovia, bayan makonni biyu tana samun kulawa.
Jami'ai sun ce wannan shi ne karon farko da ba a samu wani wanda ya kamu da cutar ba, tun a watan Mayun shekarar 2014.
Kimanin mutane 10,000 ne dai suka mutu sakamakon cutar mafi yawansu a kasashen Guinea da Liberia da kuma Saliyo.
</doc>
<doc id='bbc_labarai-48160616' type='mono' source_url='https://www.bbc.co.uk/hausa/labarai-48160616' term='ebola'>
Ebola ta kashe mutum 1000 a Congo
Yawan mutanen da suka mutu sakamakon sake bullar cutar Ebola sun kai mutum 1000 kamar yadda ma'aikatar lafiya ta Jamhuriyar Dimokradiyar Congo ta bayyana.
Yawan mutanen da suka mutu sakamakon sake bullar cutar Ebola sun kai mutum 1000 kamar yadda ma'aikatar lafiya ta Jamhuriyar Dimokradiyar Congo ta bayyana.
Wannan ne karo na biyu na sake barkewar cutar wanda ya faru a Augustan bara kuma wannan barkewar ita ce ma fi muni a halin yanzu.
Mataimakin Daraktan Hukumar Lafiya Ta Duniya (WHO) Dakta Michael Ryan ya bayyana cewa rashin yarda da jama'a ke nunawa  ga ma'aikatan lafiya da kuma rashin zaman lafiya na cikin abubuwan da ke kawo tsaiko wajen dakile yaduwar cutar wanda a yanzu haka tana kara yaduwa zuwa gabashin kasar.
Mista Ryan ya shaida cewa sau 119 ana kai hare-hare ga cibiyoyi da ma'aikatan lafiya a kasar tun watan Junairu.
Ya bayyana cewa hukumar lafiyar ta yi hasashen cewa za a ci gaba da samun yaduwar cutar matuka a kasar Congo
Ma'aikatan lafiya a kasar sun bayyana cewa akwai rigakafin cutar da dama a kasar- tuni aka ba mutane dubu 100 magunguna. Amma ci gaba da samun rikici a gabashin kasar inda akwai 'yan tayar da kayar baya da kuma rashin yarda da likitoci na kara mayar da hannun agogo baya ta fuskar shawo kan matsalar.
Mista Ryan ya ce '' Har yanzu muna da matsala da al'ummomi wajen yarda da amincewa da mu.''
Baya ga cutar Ebola, Jamhuriyyar Dimokradiyar Congo na fama da barkewar cutar kyanda wacce ta yi sanadiyar mutuwar mutum 1000 da kuma masu fama da cutar kusan 50,000.
Ebola wata kwayar cutar virus ce wadda alamun kamuwa da ita na farko suka hada da zazzabi mai zafi da ya wuce kima da kasala mai karfi da ciwon gabobi da rikewar makogwaro a cewa Hukumar lafiya ta duniya.
Sai matakin cutar na gaba wato amai da gudawa da kuma a wasu lokuta, zubar jini a ciki da kuma jiki.
Cutar Ebola na yaduwa a tsakanin mutane ta hanyar ta'ammali da dabbobin da suka kamu da cutar irinsu gwaggon Biri da Jemage da Gada.
Daga nan sai ta yadu tsakanin mutane ta hanyar jini da danshin jiki ko na gabobin jiki ko kuma ta hanyar dauka daga muhallan da suka gurbata.
Hatta jana'izar gawar mai Ebola tana iya zama hatsari, idan masu makoki suka taba jikin mamacin.
Kwayoyin cutar kan dauki tsawon kwana biyu zuwa makonni uku kafin su kyankyashe, kuma kula da wadanda suka kamu da cutar abu ne mai wuya.
Ma'aikatan lafiya suna cikin hatsari idan suka duba lafiyar wanda ya kamu, ba tare da daukar matakan kariyan da suka dace ba.
An fara gano cutar ne a Jamhuriyar Dimokradiyyar Congo cikin shekarar 1976 tun lokacin ne ta ci gaba da yaduwa a tsakanin kasashen gabashin Afirka ciki har da Uganda da Sudan.
Cutar tana da bazata don kuwa ta bulla a kasar Guinea a watan Fabairu, wadda ba ta taba saninta ba a baya, inda take ci gaba da yaduwa a birane.
A Najeriya, cutar ta bulla ne a 2014, bayan an killace wani mutum dan Liberia da ya je Lagos a cikin watan Yulin shekarar, kuma daga bisani Ebola ta yi sanadin mutuwarsa.
Tun daga nan ne daya daga cikin likitoci da ma'aikatan jinyar da suka kula da shi suka kamu, hukumomin kasar sun kuma tabbatar da mutuwar wata jami'ar a cikinsu, wadda ita ce 'yar Najeriya ta farko da ta mutu sakamakon cutar, ya yin da kuma aka kebe wasu mutane takwas a jihar Lagos, kuma biyar daga cikinsu an tabbatar suna dauke da cutar.
</doc>
<doc id='bbc_141017_newscastle_ebola' type='mono' source_url='http://www.bbc.co.uk/hausa/sport/2014/10/141017_newscastle_ebola' term='ebola'>
Newcastle  ta shirya a kan Ebola
Manajan Newcastle United Alan Pardew ya ce kulob din yana shiri sosai don yin rigakafin cutar ebola ko da 'yan kasashen Africa da ke yi masa wasa sun dawo daga kasashensu na asali.
Manajan Newcastle United Alan Pardew ya ce kulob din yana shiri sosai don yin rigakafin cutar ebola ko da 'yan kasashen Africa da ke yi masa wasa sun dawo daga kasashensu na asali.
Cheick Tiote da Papiss Cisse na cikin 'yan wasan kungiyar da suka buga wasannin cancantar shiga gasar cin kofin kasashen nahiyar Africa.
Alan Pardew ya ce ba za su yi sakaci game da batun na ebola ba.
Ya ce: " 'yan wasa ne masu matukar muhimmanci a gare mu, don haka likitanmu ya yi nazari sosai kan abubuwan da ka-je-su-komo idan suka dawo".
Pardew ya kara da cewa kulob din ya dauki dukkan matakan kiwon lafiyar da suka kamata domin kula da 'yan wasan da iyalansu da zarar sun dawo.
Tiote yana cikin 'yan wasan da suka bugawa Ivory Coast a fafatawar da suka yi da DR Congo, yayin da shi kuma dan kasar Senegal, Cisse ya buga a wasan da kasar ta yi da Tunisia.
</doc>
<doc id='bbc_labarai-51414203' type='mono' source_url='https://www.bbc.co.uk/hausa/labarai-51414203' term='ebola'>
Wane irin shiri kasashen Afirka suka yi wa Coronavirus?
Nahiyar Afirka na daya daga cikin nahiyoyi biyu da har yanzu ba a samu bulla cutar coronavirus ba, to amma kuma kwararru sun yi gargadin cewa ba lallai ba ne a ja tsawon lokaci ba a samu bullar tata ba idan aka yi la'akari da irin dangantakar da ke tsakanin China da kasashen Afirkan.
Nahiyar Afirka na daya daga cikin nahiyoyi biyu da har yanzu ba a samu bulla cutar coronavirus ba, to amma kuma kwararru sun yi gargadin cewa ba lallai ba ne a ja tsawon lokaci ba a samu bullar tata ba idan aka yi la'akari da irin dangantakar da ke tsakanin China da kasashen Afirkan.
A kalla mutum 565 sun mutu yayin da aka tabbatar da kamuwar wasu dubu ashirin da takwas a fadin duniya, yawancinsu kuma a kasar China suke.
A makon da ya gabata, hukumar lafiya ta duniya, WHO, ta ayyana dokar ta baci a kan cutar, saboda fargabar bullar cutar a kasashen da ke fama da talauci.
Shugaban hukumar lafiyar Tedro Adhanom Ghebreyesus, ya ce " Babban dalilin da ya sa aka ayyana dokar ta baci a kan cutar shi ne, ba wai don abin da ke faruwa a China ba, a'a sai dai abin da ke faruwa a sauran kasashe."
Ya ce "Babban abin damuwar shi ne idan wannan cuta ta yadu a kasashen da ke da rauni a bangaren lafiya".
Tsarin kula da lafiya a yawancin kasashen Afirka na cikin wani yanayi tare da fama da wasu cutukan don haka ake ganin anya kuwa za su iya yaki da wata cutar idan ta bulla?
Michael Yao, shi ne shugaban agajin gaggawa na hukumar lafiyar a kasashen Afirka, ya ce wasu kasashen za su iya tunkarar duk wata cuta idan ta bulla.
Ko wadanne irin kayan aiki Afirka ke da shi a yanzu domin magance irin wannan cuta?
Tun kafin farkon makon da muka shiga, akwai manyan wuraren gwaje-gwaje guda biyu a Afirka, daya a Senegal da ya kuma a Afirka ta Kudu inda za a iya gwajin wannan cuta.
Daya daga cikin wuraren gwajin mai suna Institute Pasteur de Dakar, wanda ke kasar Senegal ya jima yana aiki a Afirka inda yake gwaje-gwajen cutuka da bincike a kansu.
A makon da muke ciki ne, kasashen Ghana da Madagascar da Najeriya da kuma Saliyo suka sanar da cewa su ma za su yi gwajin.
Hukumar Lafiya ta Duniyar ta aike da akwatunan kula da masu cutar coronavirus din ga wuraren gwaji ashirin da tara da ke nahiyar Afirka, domin tabbatar da cewa akwai abin da za a yi da zarar an samu wanda ya kamu da cutar.
Sannan kuma akwai fatan cewa, nan da zuwa karshen watan Fabrairun 2020, za a kai irin wannan akwatin ga kasashe 36 na Afirka, domin gwaji idan har an lura mutum na da alamomin cutar coronavirus din.
Dr Yao, ya ce "samun damar kasashen Afirka na gano cutar da wuri, ya danganta ne a kan kayan aikin da za a iya samu daga China da kuma kasashen Turai."
Kungiyar agaji ta Najeriya wato Nigerian Red Cross Society, ta ce ta sanya mutum miliyan daya da za su yi aikin sa kai wadanda za su kasance a cikin shirin ko-ta-kwana.
Sakatare janar na kungiyar, Abubakar Ahmed Kende, ya ce an dauki wannan mataki ne domin kare yiwuwar yaduwar wannan cuta a kasa.
A Tanzaniya, Ministar Lafiya ta kasar, Ummy Mwalimu, ta sanar da cewa, an samar da wasu cibiyoyi biyu da za a rinka kula da wadanda suka kamu da cutar idan har ta bullar a kasar a gabashi da kuma yammacin kasar.
Kazalika an samar da na'urar auna zafin jikin mutum fiye da 2,000 inda aka raba wa jami'an lafiyar da aka ba wa horo na musamman.
Kasashe da dama dasuka hada da Kenya da Habasha da Ivory Coast da kuma Botswana, sun yi maganin wadanda ake zargin sun kamu da cutar, inda suka kebe su a wani kebantaccen waje ana yi musu gwaje-gwaje daga bisani kuma aka tabbatar ba cutar coronavirus din ba ce.
Ma'aikatar lafiya ta Uganda ma, ta tabbatar da cewa, an kebe mutane fiye da 100 wadanda suka isa kasar ta filin jirgin saman Entebbe, inda aka kebe wasu a wasu asibitoci biyu da ke Entebbe da kuma Kamapala.
Yayin da sauran kuma aka ce musu su zauna a gida har sai an gama bincike da gwaje-gwaje.
Shin ko an samu wani darasi daga cutar Ebola?
Dr Yao na daga cikin wadanda suka taimaka wajen yaki da cutar Ebola a kasashen yammacin Afirka a shekarar 2014- 2016, dama inda aka yi yaki da cutar a gabashin Jamhuriyar Dimokradiyyar Congo a baya-bayan nan.
Ya ce yana da damuwa ganin cewa babu wasu kayan aikin da za a iya yakar mummunar cuta kamar coronavirus a Afirka.
Ya ce: "Muna shawartar kasashen Afirka da su rinka yin kokari wajen gano wadanda ke da alamun cutar coronavirus da wuri saboda gujewa yaduwarta".
Cutar Ebola ta sha bam-bam da cutar coronavirus, ita Ebola tana zama cuta ne idan har alamomin kamuwa da ita suka bayyana, ita kuwa coronavirus a kan kamu da ita ma ko da mai dauke da ita bai nuna wata alama ba".
Karuwar dangantakar kasuwanci a tsakanin China da kasashen Afirka na kara sanya damuwa kan yiwuwar yaduwar cutar zuwa Afirka.
China ita ce babbar abokiyar kasuwancin kasashen Afirka, kuma a yanzu haka akwai kamfanonin Chinan kusan 10,000 da suke aikinsu a nahiyar Afirka.
Kamfanin dillancin labaran Chinan ya ce akwai fiye da 'yan kasar miliyan daya da ke zaune a kasashen Afirka.
Kazalika akwai 'yan kasashen Afirka fiye da 80,000 da ke karatu a Chinar.
An rawaito cewa, wani dalibi dan kimanin shekara 21 da haihuwa dan kasar Kamaru ya kamu da cutar coronavirus bayan da ya je Wuhan inda yanzu haka ake masa magani.
Wata daliba 'yar kasar Zambiya Tisiliyani Salima, an kebe ta a wani waje fiye da mako biyu.
Ta ce a kullum idan ta tashi tana samun labarin cewa an kara samu wadanda suka mutu da wadanda suka kamu daga cutar coronavirus a Wuhan.
Duk da irin matakan da ake dauka a kan yaduwar cutar a birnin na Wuhan, har yanzu ana samun yaduwarta.
Daliban da suka fito daga kasashe kamar Najeriya da Zambiya da Tanzaniya da Kamaru da kuma Ivory Coast, sun fara cire rai a kan cewa gwamnatocin kasashensu za su aika a kwaso su.
Yawancin kamfanonin jiragen sama da ke sassan duniya sun dakatar da jiragensu daga zuwa China da ma tahowa daga China, abin da ya janyo ake matsawa kamfanonin jiragen saman Afirka da su ma su dauki irin wannan matakin.
Jiragen kasashen Masar da Kenya da Moroko da kuma Rwanda sun dakatar da jiragensu daga zuwa China, amma kuma kamfanin jirgin sama na Ethiopian Airlines, na ci gaba da zirga-zirgarsa.
Hukumar Lafiya ta Duniya ta bayar da shawarar takaita tafiye-tafiye, inda ta bayyana muhimman kasashe 13 a Afirka, saboda alakar da ke tsakaninsu da China da rinka taka tsan-tsan da su.
Kasashen su ne:
</doc>
<doc id='bbc_141128_france_guinea_ebola' type='mono' source_url='http://www.bbc.co.uk/hausa/news/2014/11/141128_france_guinea_ebola' term='ebola'>
Ebola: Shugaban Faransa zai ziyarci Guinea
Shugaban kasar Faransa, Francois Hollande zai kai ziyara kasar Guinea a ranar Juma'a, inda ake sa ran zai sanar da taimakon kudi da kasarsa za ta bayar na yaki da cutar Ebola.
Shugaban kasar Faransa, Francois Hollande zai kai ziyara kasar Guinea a ranar Juma'a, inda ake sa ran zai sanar da taimakon kudi da kasarsa za ta bayar na yaki da cutar Ebola.
Hollande zai zamo shugaba daga yammcin duniya na farko da zai kai ziyara a daya daga cikin kasashen da ke fama da annobar cutar a yammacin Afrika.
Shugaban zai sanar da taimakon Euro miliyan 100 na bude cibiyoyin kula masu fama da cutar Ebola, a kasar da mutane 1200 suka mutu ta hanyar cutar.
A lokacin ziyarar tasa ta yini guda, Hollande zai ziyarci cibiyoyin kiwon lafiya na kasar ta Guinea tare da halartar tattaunawa kan yaki da cutar ta Ebola.
</doc>
<doc id='bbc_150118_mali_ebola_free' type='mono' source_url='http://www.bbc.co.uk/hausa/news/2015/01/150118_mali_ebola_free' term='ebola'>
Babu sauran mai dauke da cutar Ebola a Mali
Gwamnatin kasar Mali ta ayyana kasar a matsayin wadda ba ta dauke da ko mutum guda mai cutar Ebola.
Gwamnatin kasar Mali ta ayyana kasar a matsayin wadda ba ta dauke da ko mutum guda mai cutar Ebola.
Ministan lafiyar kasar Ousmane Kone shi ne ya bayyana haka ya yin taron manema labarai.
Inda yace bayan shafe kwanaki 42 ana sanya idanu, ba a samu wani da aka ce ya na dauke da kwayar cutar Ebola ba kamar yadda shugabannin lafiya na kasashen duniya suka sanar.
A yau 18 watan junairu kasar Mali na daga cikin jerin kasashen da ta kakkabe kwayar cutar Ebola daga cikinta.
Akalla mutane shida ne suka rasa rayukansu sanadiyyar cutar Ebola a kasar Mali, wadda ta kasance daya daga cikin kassahe shida na yammacin Afurka da cutar ta bulla.
Majalisar Dinkin Duniya ta ce kawo yanzu cutar Ebola ta hallaka fiye da mutane 8000, yawancinsu a kasashen Guinea, da Liberia, da kuma Saliyo.
</doc>
<doc id='bbc_141013_ebola_liberia_healthworkers_strike' type='mono' source_url='http://www.bbc.co.uk/hausa/news/2014/10/141013_ebola_liberia_healthworkers_strike' term='ebola'>
Ebola: Ma'aikatan lafiya na yajin aiki a Liberia
Wani yajin aikin kasa gaba daya da ma'aikatan lafiya suka shiga a kasar Liberia mai fama da cutar Ebola, bai yi tasiri ba.
Wani yajin aikin kasa gaba daya da ma'aikatan lafiya suka shiga a kasar Liberia mai fama da cutar Ebola, bai yi tasiri ba.
Ma'aikatan lafiyar na neman karin alawus ne da ya shafi hatsarin da ke tattare da jinyar masu cutar Ebola, da karin kayan kare-kai, da kuma Inshora.
Gwamnatin kasar ta ce yadda annobar ke ci gaba da yaduwa ta sa ba za ta iya biyan ma'aikata kudin da ta amince da su a baya ba.
Kungiyar ma'aikatan lafiyar ta bukaci a yi wa 'ya'yanta karin kudaden yiwuwar fada wa hatsari da ake biyansu lokacin da suke yi wa masu cutar Ebola magani.
Ta kuma bukaci a sama wa 'ya'yanta isassun kayyakin kariya daga cutar Ebola da kuma inshora.
Gwamnatin Liberiya ta dage cewa, ba za ta iya yin karin albashi ga ma'akatan jinyar ba ta kuma bukaci kada su yi watsi da marasa lafiya.
</doc>
<doc id='bbc_140724_ebola' type='mono' source_url='http://www.bbc.co.uk/hausa/news/2014/07/140724_ebola' term='ebola'>
Ana fargabar bullar cutar Ebola a Lagos
Gwamnatin jihar Lagos ta nemi mazauna birnin da su kwantar da hankulansu tare da daukar matakan da suka kamata domin kare kansu bayan samun wata kwayar cuta da ake zargi mai kama da Ebola.
Gwamnatin jihar Lagos ta nemi mazauna birnin da su kwantar da hankulansu tare da daukar matakan da suka kamata domin kare kansu bayan samun wata kwayar cuta da ake zargi mai kama da Ebola.
Ma'aikatar lafiya a jihar ta Lagos ta tabbatar da ana gwaji kan wani mutum da aka kwantar a asibiti.
Mutumin da ake gwajin a kansa dan kasar Liberiya ne da ya isa Nijeriya ranar Lahadi.
Idan aka tabbatar cewa Ebola ce zai kasance karon farko da aka samu wani a Nijeriya dauke da kwayar cutar.
Daga watan Fabrairu mutane sama da dari shidda ne suka mutu a sakamakon cutar a wasu kasashen Afrika ta Yamma.
</doc>
<doc id='bbc_141127_ebola_vaccines' type='mono' source_url='http://www.bbc.co.uk/hausa/news/2014/11/141127_ebola_vaccines' term='ebola'>
An samu rigakafin cutar Ebola a "matakin gwaji"
Hukumar da ke yaki da yaduwar cututtuka a Amurka ta yaba da samar da rigakafin cutar Ebola da aka yi a matakin gwaji, suna masu cewa ga dukkan alamu, allurar ba ta tattare da hadari.
Hukumar da ke yaki da yaduwar cututtuka a Amurka ta yaba da samar da rigakafin cutar Ebola da aka yi a matakin gwaji, suna masu cewa ga dukkan alamu, allurar ba ta tattare da hadari.
Masanan sun ce mai yiwuwa maganin ya taimakawa garkuwar jikin dan adam wajen yaki da cutar ta Ebola.
Sai dai masu bincike sun ce sakamakon da aka samu ba cikakkiyar hujja ba ce na cewa maganin zai yi aiki, har sai gwaje- gwajen da za a yi a nan gaba sun nuna sakamako mai kyau.
Yanzu haka an yi ma wasu mutane 20 'yan kasar Amurka da suka mika kansu allurar riga kafin a hanzarin da ake yi na fara gwada tasirin allurar a jikin dan adam.
</doc>
<doc id='bbc_labarai-48659623' type='mono' source_url='https://www.bbc.co.uk/hausa/labarai-48659623' term='ebola'>
Najeriya ta yi shirin ko-ta-kwana kan cutar Ebola
Najeriya ta ce ta bullo da matakai don shirin ko-ta-kwana kan cutar Ebola wadda ke kara bazuwa tun bayan barkewarta a Jamhuriyar Dimokradiyya Kongo da kuma Angola a baya-bayan nan.
Najeriya ta ce ta bullo da matakai don shirin ko-ta-kwana kan cutar Ebola wadda ke kara bazuwa tun bayan barkewarta a Jamhuriyar Dimokradiyya Kongo da kuma Angola a baya-bayan nan.
Cibiyar takaita yaduwar cutuka ta ce kwamitin shirin tunkarar cutar ebola a Najeriya ya dauki matakai da dama ciki har da tabbatar da ganin cibiyar kai daukin gaggawa ta kasa na aiki kuma a yanzu haka tana cikin shirin ta-kwana.
Haka zalika, ayarin jami'an kai daukin farko na kasa suna nan a cikin shirin kai agaji cikin sa'a 24, idan bukatar haka ta taso.
Cibiyar takaita yaduwar cutuka ta ce matakan sun zo ne sakamakon aikin tantance hatsarin bazuwar cutar ebola daga kasashen Jamhuriyar Dimokradiyyar Kongo da Uganda zuwa Najeriya, wadda aka tabbatar kasadar 'yar kadan ce.
Cibiyar takaita yaduwar cutuka ta ce tana bibiyar bullar kwayar cutar ebola a kasashen biyu.
A ranar 11 ga wannan wata ne ma'aikatar lafiyar Uganda ta tabbatar da bullar cutar ebola a lardin Kasese kusa da kan iyakar Jamhuriyar Dimokradiyyar Kongo.
An gano cutar ce a jikin wani yaro dan shekara biyar bayan wata ziyara da ya kai yankin Mabalako a jamhuriyar Dimokradiyyar Kongo inda ya halarci jana'izar kakansa, wanda cutar ta yi ajalinsa a ranar 1 ga watan Yuni.
Hukumomi sun gano tare da tantance mutum takwas da yaron ya yi hulda da su kuma tuni aka fara bibiyarsu kut-da-kut.
Cibiyar takaita yaduwar cutuka a Najeriya ta ce jami'an lafiya a jihohin da ke manyan hanyoyin shigowa irinsu Lagos da Kano da Abuja da Fatakwal suna cikin shirin ta-kwana.
</doc>
<doc id='bbc_150331_ebola_outbreak_nowork_nofootball' type='mono' source_url='http://www.bbc.co.uk/hausa/news/2015/03/150331_ebola_outbreak_nowork_nofootball' term='ebola'>
Barkewar cutar Ebola: Ba aiki, ba kwallo
Kasar Saliyo ta fi kowace kasa yawan mutanen da suka rasa rayukansu sakamakon cutar Ebola.
Kasar Saliyo ta fi kowace kasa yawan mutanen da suka rasa rayukansu sakamakon cutar Ebola.
Duk da dai cewar ana samun raguwar yaduwar cutar, makarantu suna rufe, sannan ana shawartar mutane su jinkirta yin aure kuma an hana wasan kwallon kafa.
Ga bayanai daga 'yan Saliyo a kan yadda cutar ta shafi rayuwarsu a halin yanzu.
Kanwar Alice Mansaray ta rasu a sanadiyyar cutar Ebola. Babanta ma ya kamu da cutar amma ya warke. An killace gidansu domin kula da su. Ta ce '' komai ya tsaya cik tun farkon yaduwar cutar Ebolan. Bama iya zuwa makaranta kuma yanzu ma ba zan iya ziyartar kawayena ba.''
Aminatta Grant ta na zaune ne a wurin da aka killace da wasu mutane fiye da hamsin da suka kamu da cutar. Mutane biyu sun mutu a sanadiyar cutar sannan wata matashiya tana kwance a asibiti. Ta ce, '' a da mutane da dama sun dogara da mu. Amma a yanzu, ba za ma su taba abincin gidan da aka killace mu ba. Suna kyamar mu, kuma suna kiran mu Ebola. Ko masallaci ma ba ma iya zuwa yanzu.''
Tamba Lebbie tana da mukamin kofir a rudunar sojin Saliyo, inda yanzu take sanya ido a kan gidajen da aka killace na masu cutar. Ta ce, ''ina zama fiye da sati biyu a kowana gida na wadanda aka killace kuma ina jin tattaunawa. Ina jin dadin wannan aiki, domin a da zama kawai nake yi a bariki.''
Haja Kargbo tana saye da sayarwa ne a kasuwa lokacin da ta kamu da cutar Ebola. A yanzu tana aikin sa kai ne da kungiyar agaji ta Red Cross, a inda ta ke taimakawa wajen gano wadanda suke nuna alamun cutar. Ta ce, ''ba zan iya biyan kungiyar Red Cross abin da suka yi min na maganin Ebola ba. Amma dai zan iya taimaka musu.''
Chernor Kamara dalibi ne mai nazarin harkokin kasuwanci a birnin Freetown. An rufe makarantarsu saboda haka yanzu yana aiki ne a matsayin wakilin al'umma a kungiyar agaji na Red Cross. Ya ce, ''yanzu babu lokacin karatu. Amma a wani bangaren kuma, rayuwa ta ta inganta. A da ba na yin komai bayan makaranta, amma a yanzu na samu wata kwarewa a wani fanni na daban inda nake ganawa da mutane.''
Sumaile Lamboi a da dalibi ne mai koyon aikin likita kafin bayyanar Ebola. Amma a yanzu yana aiki ne tare da masu binne wadanda suka rasu. Ya ce, ''ina so na taimakawa kasata a wannan lokaci na annoba. Nasan abu ne mai hadari amma kuma aikina ne.'' Ya ce, ''komai ya tsaya cik yanzu, a da ina kallon wasan kwallon kafa a duk karshen sati saboda ni dan Arsenal ne amma a yanzu ba za mu iya yin hakan ba.''
Mawa Kamara tana sayar da tufafi irin wadanda aka fi sani da 'lappa' a kasuwar Freetown amma ta ce ba a sayen kayan sosai yanzu saboda dokar hana fita da yamma da aka saka. Ni Musulma ce kuma bisa al'adarmu muna gaisawa da juna, amma a yanzu ba ma yi, ba a aure-aure da sauran taruka.''
Mohamed Bangura dalibi ne a fanin kasuwanci a Freetown. Ya ce, ''bana jin dadi saboda an rufe makaranta. Kuma babu damar walwala kamar wasanni. A da mukan taru da abokai muna hira da sauransu amma yanzu an hana taro, kuma ba zan iya zuwa wajen budurwata ba saboda babu abin hawa da dare kuma yan sanda sun tsananta aikin tsaro.''
A da Zainab Bangura tana sayar da garin flawa ne a kauyen Hamilton da ke bakin teku, amma yanzu sam-sam komai ya tsaya tun bayyanar cutar Ebola, da kyar ta ke iya ciyar 'ya'yanta uku. Ta ce, ''abubuwa sun yi tsanani yanzu, dole na dage na yi aiki sosai.''
</doc>
<doc id='bbc_141102_ebola' type='mono' source_url='http://www.bbc.co.uk/hausa/news/2014/11/141102_ebola' term='ebola'>
Ebola na ci gaba da baraza a Saliyo
Kungiyar bada agaji ta kasashen duniya ta yi gargadin cewa yawan mutanen da suka kamu da cutar Ebola na karuwa a kasar Saliyo daya daga cikin kasashen yammacin Afurka da cutar ta fi kamari a ciki.
Kungiyar bada agaji ta kasashen duniya ta yi gargadin cewa yawan mutanen da suka kamu da cutar Ebola na karuwa a kasar Saliyo daya daga cikin kasashen yammacin Afurka da cutar ta fi kamari a ciki.
Babban jami'in hukumar tallafawa kananan yara ta Save The Children yace mutanen yankin na cikin firgici matuka.
Mr Forsyth wanda ke ziyara kasar Saliyo ya shaidawa BBC cewa har yanzu ba akai ga shawo kan matsalar yaduwar cutar ba.
Sai dai yace taimakon hukumar ya fara kawo wasu sauye-sauye, ya kuma yi kiran da a sake wayar da kan al'uma game da cutar Ebola, musamman ta fuskar wayar da kan mutane game da illar da ke tattare da wanke gawar mai cutar.
Hukumar lafiya ta duniya WHO ta bayyana cewar cutar Ebola ta hallaka fiye da mutane 5,000, ya yin da wasu fiye da 10,000 suka kamu da ita.
</doc>
<doc id='bbc_49705723' type='mono' source_url='https://www.bbc.co.uk/hausa/49705723' term='ebola'>
Tanzania: Gwamnati ta musanta bullar Ebola
Gwamnatin kasar Tanzania ta sanar da cewa babu gaskiya a jita-jitar da ake yadawa kan cutar Ebola ta bulla a kasar.
Gwamnatin kasar Tanzania ta sanar da cewa babu gaskiya a jita-jitar da ake yadawa kan cutar Ebola ta bulla a kasar.
Ministar Lafiyar kasar Mis Ummy Mwalimu, ta shaidawa taron manema labarai cewa sam batun labarin kanzon kurege ne.
A dan tsakanin nan an yi ta yada jita-jitar Ebola da shiga kasar lamarin da ya sanya hankula suka tashi.
Wasu rahotanni na bogi sun ce tuni hukumar lafiya ta duniya WHO ta tura tawagar kwararru Tanzania domin gudanar da bincike, yayin da ofishin jakadancin Amurka ya sanar da jami'ansa su zauna cikin shiri.
An kuma yada shi a shafukan internet, da na sada zumunta.
Mis Mwalimu ta ce kasarta a shirye ta ke domin magance duk wata matsalar lafiya da ka iya tasowa, kuma tuni su ma su kayi shirin ko-ta-kwana, musamman a lokacin nan da Ebolar ke kara zama gagarumar matsala a wasu kasashen Afirka.
Ta kara da gargadin jama'a su daina yada labaran karya, musamman a shafukan sada zumunta wanda hakan na tada hankalin gwamnati da jama'a.
Ta ce tun da fari, an fara yada jita-jitar ne sakamakon wasu mutane biyu da aka kebe, da kuma ake zargin suna dauke da cutar.
Amma ta ce bayan ma'aikatar lafiya ta yi musu gwajin jini kamar yadda ya kamata an gano ba sa dauke da cutar Ebola.
</doc>
<doc id='bbc_151123_ebola_who' type='mono' source_url='http://www.bbc.com/hausa/news/2015/11/151123_ebola_who' term='ebola'>
Kwararru sun soki WHO saboda ebola
Wani rahoto ya yi kakkausar suka ga irin martanin da kasashen duniya suka mayar a lokacin da cutar Ebola ta barke a yammacin Afirka-- wanda ya janyo mutuwar mutane fiye da dubu goma sha daya a kasashen Guinea, da Liberia da Saliyo.
Wani rahoto ya yi kakkausar suka ga irin martanin da kasashen duniya suka mayar a lokacin da cutar Ebola ta barke a yammacin Afirka-- wanda ya janyo mutuwar mutane fiye da dubu goma sha daya a kasashen Guinea, da Liberia da Saliyo.
Rahotan wanda wasu kwararru masu zaman kansu su ashirin suka fitar, ya yi kakkausar suka musamman akan irin rawar da hukumar lafiya ta duniya ta taka a lokacin da cutar ta barke
Rahotan ya yi kakkausar suka musamman akan hukumar lafiya ta duniya WHO, wanda yace saida ta dauki watanni Tara cur, kafin ta bayyana cutar a matsayin wata annoba
Do haka Kwararrun da suka wallafa rahotan suka ce wannan ya janyo kima da kuma girman hukumar ya ragu
</doc>
<doc id='bbc_140816_ebola_najeriya' type='mono' source_url='http://www.bbc.co.uk/hausa/news/2014/08/140816_ebola_najeriya' term='ebola'>
Wata ta warke daga Ebola a Najeriya
Hukumomin lafiya a Najeriya sun tabbatar da warkewar daya daga cikin mutanen da su ka harbu da cutar Ebola a kasar.
Hukumomin lafiya a Najeriya sun tabbatar da warkewar daya daga cikin mutanen da su ka harbu da cutar Ebola a kasar.
Matar likita ce dake cikin wadanda ake yiwa magani a kasar saboda cutar.
Ta kasance ta farko da ta warke daga cutar ta Ebola a Naijeriya.
Ita wannan likita na daga ciki jami'an kiwon lafiya da suka duba dan kasar Laberiyan nan wanda cutar ta Ebola ta kashe bayan shigowar sa Naijeriya.
Dokta Nasiru Sani Gwarzo daya daga  manyan jami'an cibiyar yaki da cutuka ta Nijeriya ya ce "lamarin abun farin ciki ne dake basu kwarin gwiwa."
Najeriya dai na daga cikin kasashen yammacin Afrika da ake fama da Ebola.
Ya zuwa yanzu cutar ta kashe mutane hudu a kasar.
Wadanda suka mutu a yammacin Afrika zasu kai dubu daya a cewar Hukumar Lafiya ta Duniya, WHO.
</doc>
<doc id='bbc_labarai-49704778' type='mono' source_url='https://www.bbc.co.uk/hausa/labarai-49704778' term='ebola'>
Tsohon minista ya karkatar da kudin kiwon lafiya
A Jamhuriyar Demokradiyyar Kongo, jami'an tsaro sun damke tsohon ministan lafiya na kasar a kan tuhumar da ake masa cewa ya aikata laifukan cin hanci da rashawa.
A Jamhuriyar Demokradiyyar Kongo, jami'an tsaro sun damke tsohon ministan lafiya na kasar a kan tuhumar da ake masa cewa ya aikata laifukan cin hanci da rashawa.
Oly Llunga ne ya jagoranci shirin yaki da annobar cutar Ebola na kasar na tsawon fiye da shekara guda.
Fiye da mutum 2000 sun rasa rayukansu tun da cutar ta bayyana a yankunan gabashin kasar na Ituri da Arewacin Kivu.
Tsohon ministan yayi farin jini a shekarun baya, amma yanzu ana tuhumarsa da karkatar da kudaden da aka ware domin yakar annobar Ebola.
Jami'an 'yan sandan Jamhuriyar Demokradiyyar Kongo sun fara gudanar da bincike kan batun kuma Oly Llunga ya sha tambayoyi a hannun su, sai dai ya musanta aikata wani laifi kan wannan batun.
A ranar Asabar, 'yan sanda sun ce suna da kwararan dalilai da suka tabbatar da tsohon ministan na shirin tserewa daga kasar.
Amma BBC ba ta iya tabbatar da ikirarin na jami'an tsaron ba.
Mista Lunga wanda ya ajiye aikinsa na minista ne a watan Yulin da ya gabata, jim kadan bayan an tube shi daga mukamin jagoran hukumar da ke yaki da cutar Ebola ta kasar, zai fuskanci shari'a.
A ranar Litinin a ke sa ran za a mika batun nasa ga ofishin mai shigar da kara domin gurfanar da shi a gaban kotu.
</doc>
<doc id='bbc_160404_sierraleone_ebola_survivors_protest' type='mono' source_url='http://www.bbc.co.uk/hausa/news/2016/04/160404_sierraleone_ebola_survivors_protest' term='ebola'>
Wadanda suka sha fama da Ebola na zanga-zanga

Sun ce wadansu mutanen sun mutu ne sakamakon cutar saboda rashin samun kulawar lafiya daga gwamnayi.
Matan da suka rasa mazajensu sakamakon cutar sun ce gwamnati ta gaza wajen cika alkawarin da ta yi musu na basu tallafi, wanda hakan ke nufin 'ya'yansu ba za su iya komawa makaranta ba.
Har yanzu dau hukumomi basu ce komai kan wannan batu ba.
</doc>
<doc id='bbc_140913_cuba_ebola_west_africa' type='mono' source_url='http://www.bbc.co.uk/hausa/news/2014/09/140913_cuba_ebola_west_africa' term='ebola'>
Cuba za ta taimaka wajen kawar da Ebola
A kokarin da Kasashen duniya ke yi na ganin an shawo kan ci gaba da yaduwar cutar Ebola a Afirka ta yamma, kungiyar hadin kan kasashen Afirka ta AU ta gudanar da wani taro a makon da ya gabata a birnin Addis Ababa na kasar Habasha inda kungiyar ta yi kira da babbar murya ga sauran kasashen Afirka da su ba wadannan kasashe uku da cutar tafi kamari taimako don dakatar da yaduwar cutar.
A kokarin da Kasashen duniya ke yi na ganin an shawo kan ci gaba da yaduwar cutar Ebola a Afirka ta yamma, kungiyar hadin kan kasashen Afirka ta AU ta gudanar da wani taro a makon da ya gabata a birnin Addis Ababa na kasar Habasha inda kungiyar ta yi kira da babbar murya ga sauran kasashen Afirka da su ba wadannan kasashe uku da cutar tafi kamari taimako don dakatar da yaduwar cutar.
A wannan karo kuma, Kasar Cuba ce ta yi shelar tura ma'aikatan kiwon lafiya fiye da dari da hamsin Afrika ta yamma don su taimaka wajen dakile yaduwar annobar cutar Ebola a Nahiyar.
Likitoci da ma'aikatan kiwon lafiya hade da wasu kwararru kan kawar da yaduwar cututtuka za su je kasar Saliyo inda za su yi aiki na tsawon watanni shidda.
</doc>
<doc id='bbc_140809_nigeria_ebola_control_measures' type='mono' source_url='http://www.bbc.co.uk/hausa/news/2014/08/140809_nigeria_ebola_control_measures' term='ebola'>
Ebola: Nigeria na daukar matakan kariya
Hukumomin Nigeria na aiwatar da sabbin matakan hana yaduwar cutar Ebola bayan da shugaba kasar, Dr Goodluck Jonathan ya ce cutar wata babbar matsala ce da ke bukatar matakan gaggawa.
Hukumomin Nigeria na aiwatar da sabbin matakan hana yaduwar cutar Ebola bayan da shugaba kasar, Dr Goodluck Jonathan ya ce cutar wata babbar matsala ce da ke bukatar matakan gaggawa.
Wasu daga cikin matakan da kasar ke dauka sun hada da kafa sansanoni na musamman don kebe wadanda suka kamu da cutar da kuma tantance matafiya da ke shigowa da kuma fita daga kasar.
Baya ga ayyana dokar ta baci kan cutar Ebola, shugaban Nigeria ya amince da ware Naira biliyan daya da miliyan dari tara don daukar matakan hana yaduwar cutar a kasar.
Shugaba Jonathan ya kuma yi kira ga gwamnatocin jihohin kasar da makarantu masu zaman kansu da su duba yiwuwar kara hutun da dalibai ke yi a halin yanzu har sai bayan an tabbatar da cewa an kawar da barazanar da cutar ke yi a Nigeria.
</doc>
<doc id='bbc_140816_nigeriaebola' type='mono' source_url='http://www.bbc.co.uk/hausa/news/2014/08/140816_nigeriaebola' term='ebola'>
Ebola: Maganin Nano Slyer zai taimaka inji Agwale
Mutumin daya kawo maganin Nano Slyver a Najeriya Dakta SimoN Agwale ya ce yana da yakinin maganin zai taimaka sosai wajen yaki da cutar.
Mutumin daya kawo maganin Nano Slyver a Najeriya Dakta SimoN Agwale ya ce yana da yakinin maganin zai taimaka sosai wajen yaki da cutar.
Hukumomin lafiya a Najeriya sun ce za su yi bincike kafin suyi amfani da maganin Nano-Sylver akan masu fama da cutar Ebola a kasar.
Dakta Agwale ya ce ko da yake ba a taba gwada maganin akan masu fama da cutar Ebola ba, maganin na Nano-Sylver ya dade ana amfani da shi akan wasu cututtuka da sukafi kwayar cutar Ebola karfi, kuma yayi tasiri.
Hukumar kula da abinci da magunguna ta kasar Amurka, ta yi gargadi akan hadarin amfani da ko wanne irin magani akan masu fama da cutar ta Ebola, a dai dai lokacin da gwamnatin Najeriyar ta ba da damar a kai mata Nano-Sylver.
</doc>
<doc id='bbc_140919_sierrealoene_ebola_crackdown' type='mono' source_url='http://www.bbc.co.uk/hausa/news/2014/09/140919_sierrealoene_ebola_crackdown' term='ebola'>
Ebola: Saliyo ta kafa dokar hana fita
Kasar Saliyo ta sanya dokar hana fita na tsawon kwanaki uku a yunkurin da takeyi na kawo karshen yaduwar cutar Ebola.
Kasar Saliyo ta sanya dokar hana fita na tsawon kwanaki uku a yunkurin da takeyi na kawo karshen yaduwar cutar Ebola.
Dokar ta fara aiki ne a ranar Juma'a kuma za ta kare a ranar Lahadi mai zuwa, kuma a tsawon kwanakin jami'an sa kai za su bi gida-gida don gano masu dauke da cutar Ebola.
Haka kuma za a yi amfani da wannan dama wajen wayar da kan daukacin 'yan kasar miliyan shida a kan cutar, tare da raba musu sabulai.
Gwamnatin Saliyo ta ce akwai bukatar daukar kwararan matakai domin kawo karshen cutar ebola a kasar.
</doc>
<doc id='bbc_160405_dambengargajiya_ebolavsmaitakwasara' type='mono' source_url='http://www.bbc.com/hausa/sport/2016/04/160405_dambengargajiya_ebolavsmaitakwasara' term='ebola'>
Ebola zai dambata da Mai Takwasara a Sokoto
Kungiyar wasan damben gargajiya ta kasa Nigeria, ta shirya gagarumin wasa da za a yi a Sokoto a cikin wannan watan.
Kungiyar wasan damben gargajiya ta kasa Nigeria, ta shirya gagarumin wasa da za a yi a Sokoto a cikin wannan watan.
Shugaban kungiyar Ali Zuma ya ce sun zabi yin wasa a Sotoko ne, bayan da aka kammala wadda aka yi a birnin Minna a watan jiya.
Ana sa ran Ebola dan damben Kudu zai halarci wasan, domin bai wa Mai Takwasara fansar kisa.
A cikin watan Fabrairu ne a birnin Zaria Ebola, ya buge Mai Takwasara, a turmi na biyu a lokacin Ajon Anas Dan Sarkin Fawa.
Tuni kungiyar dambe ta jihar Kano karkashin jagorancin Dan Liti ta ce za ta ziyarci wasannin ne tare da 'yan wasa Ebola da kuma Shamsu Kanin Emi.
</doc>
<doc id='bbc_140820_ebola_westafrica_msf_yaduwa' type='mono' source_url='http://www.bbc.co.uk/hausa/news/2014/08/140820_ebola_westafrica_msf_yaduwa' term='ebola'>
MSF ta soki Hukumar lafiya a kan Ebola
Kungiyar Likitoci ta Médecins Sans Frontières ta soki lamirin matakin Majalisar Dinkin Duniya da hukumar lafiya ta duniya suka dauka kan cutar Ebola a yankin Afirka ta yamma.
Kungiyar Likitoci ta Médecins Sans Frontières ta soki lamirin matakin Majalisar Dinkin Duniya da hukumar lafiya ta duniya suka dauka kan cutar Ebola a yankin Afirka ta yamma.
Daraktan aikace-aikace na kungiyar, Brice de La Vigne ya kwatanta matakin da hukumomin suka dauka sakamakon yaduwar cutar ta Ebola da cewa bai taka kara ya karya ba.
Ya ce kusan an bar kungiyarsa da dawainiyar tunkarar barkewar cutar ita kadai a yankin.
Gwamnatoci a Afirka ta yamma na fafutukar dakile yaduwar Ebola da ya zuwa yanzu ta hallaka mutane fiye da 1,200 tun bayan barkewarta a watan Maris.
</doc>
<doc id='bbc_141103_ebola_guinea' type='mono' source_url='http://www.bbc.co.uk/hausa/news/2014/11/141103_ebola_guinea' term='ebola'>
Shugaban Guinea ya soki AU kan Ebola
Shugaban kasar Guinea ya soki sauran kasashen yammacin Afurka kan yin shakulatun bangaro da kasarsa akan barkewar cutar Ebola.
Shugaban kasar Guinea ya soki sauran kasashen yammacin Afurka kan yin shakulatun bangaro da kasarsa akan barkewar cutar Ebola.
Shugaba Alpha Conde ya shaidawa BBC cewa gwiwarsa ta sare, akan matakin da kasashen da ke makotaka da Guinea da mambobin kungiyar tarayyar Afurka suka dauka na kulle iyakokin kasasahen.
Mr Conde ya yi marhabin da karin taimakon da ake samu na kasashen duniya dan magance yaduwar Cutar Ebolar, sai dai ya yi gargadin cewar wannan bala'i ya durkusar da tattalin arzikin kasar ta Guinea.
</doc>
<doc id='bbc_141031_canada' type='mono' source_url='http://www.bbc.co.uk/hausa/news/2014/11/141031_canada' term='ebola'>
Canada ta dauki mataki kan Ebola
Kasar Canada ita ce kasa ta biyu da ta soke bawa dukkan mutanen da suka fito daga kasashen yammacin Afurka da cutar Ebola ta fi kamari Bisar shiga cikinta.
Kasar Canada ita ce kasa ta biyu da ta soke bawa dukkan mutanen da suka fito daga kasashen yammacin Afurka da cutar Ebola ta fi kamari Bisar shiga cikinta.
Gwamnatin kasar ta ce ba za a ba mazauna kasashen da 'yan kasar da Ebolar ta addaba damar shigowa Canadar ba.
Hukumar Lafiya ta Duniya WHO tace rufe iyakokin kasashe ba zai hana cutar Ebola yaduwa ba.
Har yanzu kasashen Guinea da Laberia da kuma Saliyo su ne inda Ebola tafi kamari.
</doc>
<doc id='bbc_141209_ebola_westafrica_figures' type='mono' source_url='http://www.bbc.co.uk/hausa/news/2014/12/141209_ebola_westafrica_figures' term='ebola'>
Ebola: Saliyo ta sha gaban Liberia
Kasar Saliyo ta wuce makwabciyarta Liberia wajen yawan mutanen da suka kamu da cutar Ebola, a cewar wasu alkaluma da hukumar lafiya ta duniya ta fitar na baya-bayan nan.
Kasar Saliyo ta wuce makwabciyarta Liberia wajen yawan mutanen da suka kamu da cutar Ebola, a cewar wasu alkaluma da hukumar lafiya ta duniya ta fitar na baya-bayan nan.
Alkaluman sun ce tun lokacin da aka fara annobar a watan Maris na shekarar 2013, mutane 7,780 ne suka kamu da cutar Ebola a Saliyo, yayin da mutane 7,719 ne suka kamu da cutar a Liberia.
Ita kuwa kasar Guinea inda cutar ta fara bulla, alkaluman sun nuna cewa mutane 2,283 ne suka mutu ta hanyar Ebola.
Sai dai hukumar lafiyar ta ce fiye da rabin mutane fiye da  6,000 da suka mutu a kasar Liberia suke.
</doc>
<doc id='bbc_140709_ecowas_ebola' type='mono' source_url='http://www.bbc.co.uk/hausa/news/2014/07/140709_ecowas_ebola' term='ebola'>
Taron ECOWAS zai tattauna cutar Ebola
A yau Alhamis , za a bude taron koli na kungiyar raya tattalin arzikin Kasashen Afrika ta Yamma wato ECOWAS a kasar Ghana.
A yau Alhamis , za a bude taron koli na kungiyar raya tattalin arzikin Kasashen Afrika ta Yamma wato ECOWAS a kasar Ghana.
Taron na kwana biyu, ana sa ran zai maida hankali ne kan batun annobar zazzabin nan mai kisa wato Ebola, wanda rahotanni suka ce cutar na neman mamaye kasashen yankin.
Kawo yanzu dai annobar na cigaba da yaduwa a kasashen Saliyo da Liberia da kuma Guinea
Rahotanni sun ce zazzabin Ebola ya hallaka kimanin mutane 467.
Har ila yau kuma, taron zai yi nazari kan matsalolin tsaro a wasu Kasashen Kungiyar.
</doc>
<doc id='bbc_150509_liberia_who' type='mono' source_url='http://www.bbc.co.uk/hausa/news/2015/05/150509_liberia_who' term='ebola'>
Liberia ta rabu da Ebola
Hukumar Lafiya ta Duniya ta bayyana cewa babu sauran cutar Ebola a Liberia.
Hukumar Lafiya ta Duniya ta bayyana cewa babu sauran cutar Ebola a Liberia.
Jami'anta sun ce ba'a sami wani sabon bullar cutar ba a tsawon kwanaki 42, wanda ya ninka adadin kwanakin da kwayar cutar ke iya bayyana.
Shugabar Liberiar Ellen Johnson Sirleaf ta shaida wa BBC cewa tana farin ciki da aka ga bayan cutar a kasar baki daya.
Ta ce: "Ya al'ummar duniya a yau ina farin ciki tare da godiya cewa mun sami sanarwa a hukumance daga Hukumar Lafiya ta Duniya, an kakkabe cutar ebola a Liberia.
"Ga kasa da kuma jama'ar da suka sha wahalar wannan mugunyar cuta, wannan sanarwa muhimmiya ce ga daukacin 'yan Liberia."
</doc>
<doc id='bbc_150119_afcon2015_ebola_control' type='mono' source_url='http://www.bbc.co.uk/hausa/sport/2015/01/150119_afcon2015_ebola_control' term='ebola'>
Ana daukar matakai kan Ebola a kofin Afirka
Hukumomi a Equatorial Guinea suna daukar matakan kaucewa yada cutar Ebola a filayen da ake gudanar da gasar cin kofin nahiyar Afirka.
Hukumomi a Equatorial Guinea suna daukar matakan kaucewa yada cutar Ebola a filayen da ake gudanar da gasar cin kofin nahiyar Afirka.
Shugaban hukumar kwallon kafar kasar ne Andres Jorge Mbombio ya sanar da hakan, a inda ya ce sai an gwada mutum sannan ya wanke hannuwansa kafin ya shiga kallon wasa.
'Yan sanda da magoya baya sun yi taho mu gama a karawar da aka yi tsakanin Zambia da Jamhuriyar Congo, sakamakon dogon layi da aka yi kafin 'yan kallo su samu shiga filin wasa.
Equatorial Guinea ce ta maye gurbin Morocco wacce ta bukaci hukumar kwallon kafar Afirka ta dage gasar sakamakon tsoron kamuwa da cutar Ebola.
</doc>
<doc id='bbc_141023_mali' type='mono' source_url='http://www.bbc.co.uk/hausa/news/2014/10/141023_mali' term='ebola'>
An samu bullar cutar Ebola  a Mali
Gwamnatin Mali ta tabbatar da mutum na farko da ya kamu da cutar ebola.
Gwamnatin Mali ta tabbatar da mutum na farko da ya kamu da cutar ebola.
Gwamnatin kasar ta yi shelar cewa wata yarinya me shekara biyu na dauke da kwayar cutar ebola.
Wannan shi ne karo na farko da za'a samu wani da ya kamu da cutar a Mali, dake makwabtaka da Guinea, daya daga cikin kasashen da cutar ta fi kamari.
Ana duba lafiyar yarinyar a garin Kayes dake yammacin Mali.
Rahotani sun ce a baya bayanan ne ta dawo daga Guniea.
</doc>
<doc id='bbc_140814_liberia' type='mono' source_url='http://www.bbc.co.uk/hausa/news/2014/08/140814_liberia' term='ebola'>
Ebola: Wasu magunguna gwaji sun isa Liberia
Wasu magunguna gwaji na cutar Ebola sun isa kasar Liberia domin yi wa wasu likitoci biyu da suka kamu da cutar magani.
Wasu magunguna gwaji na cutar Ebola sun isa kasar Liberia domin yi wa wasu likitoci biyu da suka kamu da cutar magani.
Hakan na faruwa ne a dai dai lokacin da Najeriya wacce ta shiga jerin kasashen da aka samu asarar rayuka sakamakon cutar, ke yin kira ga al'umar kasar da su dinga baiwa jami'an kiwon lafiya hadin kai.
Hakan ya biyo bayan  wata mata mai jinya a asibiti wacce kuma ake kyautata zaton ta kamu da cutar, ta tsere daga inda aka kebe ta.
Sai dai Kakakin ma'aikatar kiwon lafiyar kasar ta Liberiya, Tolbert Nyenswah, ya ce wannan mataki ba shi ne mafita ga annobar ta Ebola ba
Ya ce wannan  batu ne kawai na gwaji, akwai bukatar a ci gaba da tuntubar juna, da kuma yayata illar wannan cuta, saboda haka bayar da wannan magani na gwaji ba itace amsar ba.
</doc>
<doc id='bbc_141122_ebola_guinea' type='mono' source_url='http://www.bbc.co.uk/hausa/news/2014/11/141122_ebola_guinea' term='ebola'>
An samu saukin yaduwar Cutar Ebola a Guinea
Babban jami'in Hukumar Lafiya ta duniya, wato WHO a kasar Guinea yace, yanzu an dan samu saukin yaduwar Cutar Ebola a fadin kasar.
Babban jami'in Hukumar Lafiya ta duniya, wato WHO a kasar Guinea yace, yanzu an dan samu saukin yaduwar Cutar Ebola a fadin kasar.
Sai dai kuma jami'in, Guenayel Rodiye ya ce, duk da haka ana samun barkewar cutar Ebolan jifa-jifa a yankin kudu maso gabashin kasar ta Guinea.
Ya kuma ce, ana bukatar kwararru daga kasashe daban-daban domin hana karuwar barkewar cutar.
Wakiliyar BBC da yanzu haka take Guinea ta ruwaito cewa watanni takwas bayan barkewar cutar Ebola har yanzu wasu a kasar ta Guinea ba su ma yarda cewa, Ebolan wata cuta ce ba.
</doc>
<doc id='bbc_140916_obama_ebola' type='mono' source_url='http://www.bbc.co.uk/hausa/news/2014/09/140916_obama_ebola' term='ebola'>
Ebola: Obama ya roki kasashen duniya
Shugaba Obama ya yi kira ga kasashen duniya da su hanzarta daukar matakan da suka dace domin kare bazuwar annobar Ebola a Afrika ta Yamma.
Shugaba Obama ya yi kira ga kasashen duniya da su hanzarta daukar matakan da suka dace domin kare bazuwar annobar Ebola a Afrika ta Yamma.
A lokacin da ya ke jawabi a cibiyar hana yaduwar cututtuka ta Amurka a Atlanta, Obama ya ce idan ba a dakile cutar ba dubban jama'a za su iya kamuwa.
Haka kuma annobar daga nan za ta iya zama barazana ga duniya baki daya.
Wani janar na sojin Amurkan da zai jagoranci tawagar sojojin kasar a yankin na Yammacin Afrika.
Amurkan za ta kuma samar da hanya ta jiragen sama domin aikawa da ma'aikatan lafiya da kayayyaki Arfika ta Yamman cikin hanzari.
</doc>
<doc id='bbc_140827_ebola_schools_nigeria' type='mono' source_url='http://www.bbc.co.uk/hausa/news/2014/08/140827_ebola_schools_nigeria' term='ebola'>
Ebola: An dage ranar komawa makaranta
Ma'aikatar ilimi a Najeriya ta dage ranar komawa makarantu ga daliban Firamare da na Sakandare na gwamnati da masu zaman kansu na kasar baki daya.
Ma'aikatar ilimi a Najeriya ta dage ranar komawa makarantu ga daliban Firamare da na Sakandare na gwamnati da masu zaman kansu na kasar baki daya.
An dai dage komawar zuwa ranar 13 ga watan Oktoba.
Ma'aikatar ilmin ta ce ta yi haka ne saboda daukar matakan kariya game da cutar Ebola.
Ministan lafiya na Najeriyai dai ya ce  a yanzu mutum daya ne kachal ya rage da kwayar cutar.
</doc>
<doc id='bbc_141016_caf_uefa_ebolafear' type='mono' source_url='http://www.bbc.co.uk/hausa/sport/2014/10/141016_caf_uefa_ebolafear' term='ebola'>
Kungiyoyin Turai na tsoron kamuwa da Ebola
Kocin Borussia Dortmund Jurgen Klopp ya ce kungiyoyin Turai na tsoron kamuwa da Ebola daga 'yan wasan Afirka masu zuwa buga wa kasarsu wasanni.
Kocin Borussia Dortmund Jurgen Klopp ya ce kungiyoyin Turai na tsoron kamuwa da Ebola daga 'yan wasan Afirka masu zuwa buga wa kasarsu wasanni.
Klopp, na tararrabin yiwuwar buga gasar kofin Afirka a Morocco a Janairun badi, inda shugaban kulob din Lyon ya rubutawa FIFA hadarin dake tattare da buga gasar kofin Afirka saboda Ebola.
Wata kungiya a Spaniya ta hana dan wasan Guinea buga wa kasarsa wasan neman tikitin kofin Afirka, inda AC Milan ta karyata cewa Essien ya kamu da Ebola a karawar da ya buga wa Ghana tamaula a karshen mako.
Kimanin sama da mutane 4,500 ne suka mutu sakamakon cutar Ebola, inda Morocco ta bukaci CAF ta dage gasar zuwa wani lokaci.
CAF tace ba za ta dage gasar kamar yadda ta tsara yi daga 17 ga watan Januiru zuwa 8 ga watan Fabrairun badi ba.
</doc>
<doc id='bbc_140528_ebola_sierra_leone' type='mono' source_url='http://www.bbc.co.uk/hausa/news/2014/05/140528_ebola_sierra_leone' term='ebola'>
Ebola: Likitoci sun isa Saliyo
Likitocin dake kan hanyarsu ta zuwa gabashin Saliyo sun fito ne daga hukumar lafiya ta majalisar dinkin duniya wato WHO da kuma kungiyar agajin likitoci ta Medicin San Frontiers.
Likitocin dake kan hanyarsu ta zuwa gabashin Saliyo sun fito ne daga hukumar lafiya ta majalisar dinkin duniya wato WHO da kuma kungiyar agajin likitoci ta Medicin San Frontiers.
Cutar Ebola dai tana wuyar sha'ani saboda saurin yaduwarta. Koda taba jikin wanda yake dauke da cutar, zai haddasa kamuwa da cutar cikin gaggawa.
Dan haka jami'an kiwon lafiya da zasu yi aikin shawo kan cutar sai sun lullube jikinsu daga sama har kasa, wanda lamari ne mai wuyar gaske saboda tsakanin zafi a irin wadannan kasashe.
Sai dai kuma jami'an kiwon lafiyar suna fuskantar wani babban kalubalen tun ma kafin su soma yin aikin.
Bayan cutar ta Ebola ta barke a Saliyo a farkon wannan makon dangin wasu mutane shida da suka kamu da suka kamu da cutar sun dauke 'yan uwan nasu daga asibiti.
</doc>
<doc id='bbc_140814_ebola_africa_au' type='mono' source_url='http://www.bbc.co.uk/hausa/news/2014/08/140814_ebola_africa_au' term='ebola'>
Ebola: AU za ta bayar da tallafin kudi
Kungiyar tarayyar Afrika ta yi alkawarin bayar da gudunmawar dala miliyan daya dan dakile cutar Ebola a kasashen Guinea da Saliyo da Liberia da kuma Nijeriya.
Kungiyar tarayyar Afrika ta yi alkawarin bayar da gudunmawar dala miliyan daya dan dakile cutar Ebola a kasashen Guinea da Saliyo da Liberia da kuma Nijeriya.
Kungiyar ta ce ta dau wannan mataki ne domin tabbatar da cutar Ebola ba ta samu kafar yaduwa a nahiyar ta Africa ba.
Hukumar lafiya ta duniya ta ce, barkewar Ebola ta nuna bukatar bunkasa harkar kula da lafiya a Afrika domin tunkarar bala'oi a fannin lafiya.
Kungiyar ta Kasashen Afrika ta ce, yanzu tana sa ran kafa cibiyar yaki da bazuwar cutuka a nahiyar da za ta fara aiki a 2016.
A 2012, kungiyar ta AU ta kafa asusun gaggawa, karkashin hukumar lafiya ta duniya don yaki da Ebola.
A lokacin an kashe sama da dala dubu 700, inda Najeriya ta bayar da tallafi mafi yawa na mliyan uku da rabi.
</doc>
<doc id='bbc_labarai-50511713' type='mono' source_url='https://www.bbc.co.uk/hausa/labarai-50511713' term='ebola'>
Jamhuriyar Dimokradiyyar Congo na fuskantar annobar kyanda mafi muni
Hukumomin lafiya sun ce cutar kyanda ta halaka kusan mutane 5,000 a Jamhuriyar Dimokradiyyar Congo a shekarar 2019, bayan da cutar ta yadu a dukkan gundumomin kasar.
Hukumomin lafiya sun ce cutar kyanda ta halaka kusan mutane 5,000 a Jamhuriyar Dimokradiyyar Congo a shekarar 2019, bayan da cutar ta yadu a dukkan gundumomin kasar.
Kusan kashi daya bisa uku na mutane da suka kai miliyan guda a kasar sun kamu da cutar a bana kadai.
Hukumar lafiya ta duniya WHO, ta ce wannan ita ce annoba mafi girma kuma mafi muni a duniya.
Cutar ta kyanda a yanzu haka, ta yi sanadiyyar mutuwar sama da ninki biyu na adadin mutanen da suka mutu sakamakon cutar Ebola a kasar cikin sama da shekara guda kawai.
Gwamnatin kasar ta Congo da WHO, sun kaddamar da wani shirin riga-kafin gaggawa a watan Satumba da nufin yi wa yara sama da 800,000 kandagarki.
Sai dai rashin wadatattun asibitoci da hare-haren da ake kai wa kan cibiyoyin kula da lafiya har ma da rashin samun kula da lafiya, na daga cikin abin da ke barazana ga yunkurin hana yaduwar cutar ta kyanda.
Yara miliyan hudu ne aka yi wa rigakafi, sai dai kwararru sun ce adadin na kasa da rabin jimullar adadin yara a kasar kuma akwai karancin allurar riga-kafi.
Akasarin wadanda suka kamu da cutar a kasar kananan yara ne.
Mecece cutar kyanda?
Kyanda cuta ce da ke haddasa yoyon majina daga hanci da atishawa da kuma zazzabi.
Daga nan kuma sai kuraje su fara fesowa a fuska sannan su yadu zuwa sauran sassan jiki.
Cutar dai tana sa garkuwar jikin dan adam ta yi rauni.
Mafi yawan mutane suna samun sauki, sai dai cutar ta kyanda tana iya haifar da lalura ta har abada.
Cutar na iya munana musamman idan ta haifar da ciwon hakarkari ko kuma kumburi a kwakwalwa.
An kiyasta cewa a duniya, kimanin mutum 110,000 ne suke mutuwa sakamakon cutar kyanda a kowace shekara.
</doc>
<doc id='bbc_labarai-46148388' type='mono' source_url='https://www.bbc.co.uk/hausa/labarai-46148388' term='ebola'>
Cutar Ebola na ci gaba da zama barazana - WHO
Shugabannin hukumar lafiya ta duniya da hukumar agaji ta Majalisar Dinkin Duniya sun yi kira a girke sojoji a Jamhuriyar Dimukradiyyar Congo don bunkasa tsaro yayin da kasar ke fama da barazanar cutar Ebola.
Shugabannin hukumar lafiya ta duniya da hukumar agaji ta Majalisar Dinkin Duniya sun yi kira a girke sojoji a Jamhuriyar Dimukradiyyar Congo don bunkasa tsaro yayin da kasar ke fama da barazanar cutar Ebola.
Shugaban hukumar Tedros Adhanom Ghebreyesus, ya ce cutar na ci gaba da yin barazana ga rayuwar jama'a.
Shi ma babban mai kula da ayyukan jin kai da tabbatar da zaman lafiya na Majalisar Dinkin Duniya Jean-Pierre Lacroix, yana fatan za a shawo matsalar tsaro a kasar musamman birnin Beni wadda ita ce cibiyar cutar Ebola.
Sama da mutane 300 ne suka kamu da cutar, kuma kimanin 190 suka mutu, an kuma killace sama da 5000 a gabashin Congo bayan sake barkewar cutar.
</doc>
<doc id='bbc_141002_ebola_britainseirraleone_conference' type='mono' source_url='http://www.bbc.co.uk/hausa/news/2014/10/141002_ebola_britainseirraleone_conference' term='ebola'>
Burtaniya ta nemi karin tallafi kan Ebola
Burtaniya ta yi kira ga kasashen duniya su tallafa wa yaki da cutar Ebola da ta addabi wasu kasashen Afirka ta yamma.
Burtaniya ta yi kira ga kasashen duniya su tallafa wa yaki da cutar Ebola da ta addabi wasu kasashen Afirka ta yamma.
Da yake jawabi a wani taron hadin gwiwar Burtaniya da Saliyo a kan Ebola, ministan harkokin wajen Burtaniya, Philip Hammond ya ce akwai bukatar karin kudade, likitoci da ma'aikatan jinya don shawo kan yaduwar cutar.
Rahotannin baya-bayan nan a Saliyo na cewa cutar Ebola tana yaduwa cikin hanzari tamkar wutar daji, kuma fiye da duk yadda ake tsammani.
Haka zalika, Jami'in majalisar Dinkin Duniya kan yaki da Ebola, Anthony Banbury ya ce cutar ta kai ga kusan kowanne yanki a kasar Liberiya.
</doc>
<doc id='bbc_141122_un_ebola_mali' type='mono' source_url='http://www.bbc.co.uk/hausa/news/2014/11/141122_un_ebola_mali' term='ebola'>
WHO ta yi gargadin yaduwar Ebola a Mali
Shugabar hukumar lafiya ta duniya, Margaret Chan ta yi gargadi a game da yaduwar cutar Ebola a kasar Mali.
Shugabar hukumar lafiya ta duniya, Margaret Chan ta yi gargadi a game da yaduwar cutar Ebola a kasar Mali.
Dr. Margaret Chan ta shaida wa wani taron 'yan jarida a Washington cewa a kwai bukatar a dakile yaduwar cutar kafin ta faskara.
Ta ce mutane dari biyar da suka yi mu'amala da wani Malamin addinin musulunci da ya kamu da rashin lafiya, ana sa musu ido.
Dr. Margaret Chan ta ce wasu mutane da suka fada hadarin kamuwa da cutar saboda haduwa da wata yarinya karama da take dauke cutar Ebola a kasar, sun haura kwanaki 21 da yakamata cutar ta nuna jikin su idan suna dauke da ita, ba tare da alamunta ba.
</doc>
<doc id='bbc_wasanni-51534884' type='mono' source_url='https://www.bbc.co.uk/hausa/wasanni-51534884' term='ebola'>
An bai wa dan dambe suna Coronavirus
An bai wa Abdullahi Ali matashin dan wasan damben gargajiya da ke dambatawa a jihar Kano da ke Najeriya suna ''Coronavirus''.
Latsa alamar hoton da ke sama domin kallon wannan bidiyo
An bai wa Abdullahi Ali matashin dan wasan damben gargajiya da ke dambatawa a jihar Kano da ke Najeriya suna ''Coronavirus''.
An haifi Abdullahi a Kurna babban layi da ke karamar hukumar Ungoggo, amma yana zaune a Kunya karamar hukumar Minjibir a jihar Kano.
Abdullahi ya fara wakiltar Kudu, a kuma bara ne sunansa ya kara fita a harkar damben gargajiya.
Hakan ya sa ya fara amsa sunan Autan Dan Alin bata isarka, wani shahararren dan damben Kudu wanda ke kan lokaci.
Autan Dan Ali ya nemi amincewar mahaifiya a wannan sana'ar da yake yi ta kuma amince masa tare da yi masa addu'ar samun nasara.
Matashin dan wasan mai shekara 20, ya gagari sa'anninsa a harkar damben gargajiya, suna jin tsoron yin wasa da shi.
Autan Ali yana daga cikin 'yan damben da ya yi kisa da yawa a filin wasa na Ado Bayero Square a bara.
Bayan Shagon Dan Aliyu da Bahagon Mai Takawasa, sai Autan Dan Ali da ya yi kan-kan-kan da yawan kisa tare da sarkin dambe Garkuwan Cindo.
Kwazon da yake yi ne Sarkin masu shirya wasan damben gargajiya na Najeriya, Mamman Bashar Danliti ya saka masa suna coronavirus.
Danliti shugaban kungiyar damben jihar Kano ya ce dan wasan jarimi ne zai kuma yi fice da suna a damben gargajiya.
Ya kara da cewar Abdullahi na zuwa makaranta da safe, sannan ya je filin dambe da yammaci, sannan ya wuce gida wajen iyaye.
Haka ma a lokacin da cutar Ebola ta addabi duniya, an bai wa Abdulrazak sunan cutar, dan damben Kudu wanda ya yi fice a wasan.
</doc>
<doc id='bbc_151107_sierraleone_ebola' type='mono' source_url='http://www.bbc.com/hausa/news/2015/11/151107_sierraleone_ebola' term='ebola'>
WHO: Babu sauran Ebola a Saliyo
Hukumar lafiya ta duniya ta baiyana cewa an kakkabe cutar Ebola daga Saliyo bayan shafe tsawon kwanaki 42 ba tare da samun kwayar cutar ba.
Hukumar lafiya ta duniya ta baiyana cewa an kakkabe cutar Ebola daga Saliyo bayan shafe tsawon kwanaki 42 ba tare da samun kwayar cutar ba.
Mutane kusan 4000 ne suka rasu a sakamakon cutar a kasar Saliyo a watanni goma sha takwas da suka wuce.
A daren jiya jama'a sun yi ta shagulgulan murna a titunan Freetown babban birnin kasar domin murnar cigaban da aka samu na kawo karshen cutar da kuma tunawa da wadanda cutar ta hallaka.
Hukumar lafiya ta duniya WHO ta ce a yanzu kasar ta Saliyo za ta shiga wani sabon babi na kwanaki 90 domin kara sa ido sosai ko za a sami wasu sabbin kamu.
Tuni dai aka kawar da cutar daga Liberia amma an cigaba da samun bullar ta a kasar Guinea.
</doc>
<doc id='bbc_140829_ebola_senegal_case' type='mono' source_url='http://www.bbc.co.uk/hausa/news/2014/08/140829_ebola_senegal_case' term='ebola'>
Cutar Ebola ta shiga kasar Senegal
Mahukunta a kasar Senegal sun tabbatar da bullar cutar Ebola a karon farko a kasar.
Mahukunta a kasar Senegal sun tabbatar da bullar cutar Ebola a karon farko a kasar.
Ministar lafiya ta kasar ta ce wani mutum ne ya shiga da kwayar cutar daga kasar Guinea.
Ta ce yanzu haka mutumin yana wani asibiti a Dakar babban birnin kasar.
A kasar Guinea, jami'an tsaro sun tarwatsa wata zanga-zanga kan jita-jitar cewa ma'aikatan kiwon lafiya na harbar mutane da kwayar cutar.
Kasar Senegal ita ce kasa ta biyar a Afirka ta Yamma da aka samu bullar cutar ta Ebola da ta hallaka mutane fiye da dubu daya da dari biyar.
</doc>
<doc id='bbc_141021_britain_medics_ebola' type='mono' source_url='http://www.bbc.co.uk/hausa/news/2014/10/141021_britain_medics_ebola' term='ebola'>
Ebola: Burtaniya ta tura likitoci 100 zuwa Saliyo
Masana kiwon lafiya kimanin 100 daga rundunar sojin Burtaniya sun tashi zuwa kasar Saliyo a yammacin Africa domin taimakawa wajen yaki da  cutar Ebola.
Masana kiwon lafiya kimanin 100 daga rundunar sojin Burtaniya sun tashi zuwa kasar Saliyo a yammacin Africa domin taimakawa wajen yaki da  cutar Ebola.
Ana sa ran likitocin za su horas da dubban ma'aikatan kiwon lafiya na kasar ta Saliyo inda cutar ta yi kamari, bayan da cutar ta kashe mutane sama da 4000 a kasar ta Saliyo da Guinea da kuma Liberiya.
Ya zuwa yanzu dai shugaban Ghana, John Dramani Mahama, wanda shi ne ke jagorantar kungiyar ECOWAS ko kuma CEDEAO ta yankin, ya ce an fara samun isar kayayyakin agaji zuwa kasashen da cutar ta addaba.
Tuni dai masana a fannin tattalin arziki suka fara hasashen cewa annobar cutar ta Ebola za ta iya yin tasiri a kan ci gaban tattalin arzikin kasashen da ma yankin na yammacin Africa muddin ba tashi haikan ba.
</doc>
<doc id='bbc_141016_ebola_who' type='mono' source_url='http://www.bbc.co.uk/hausa/news/2014/10/141016_ebola_who' term='ebola'>
Ebola: Hukumar Lafiyar Duniya ta tashi tsaye
Kungiyar lafiya ta duniya ta ce tana mayar da hankali a kan karin kasashen Afrika goma sha biyar a kokarinta na hana yaduwar cutar Ebola.
Kungiyar lafiya ta duniya ta ce tana mayar da hankali a kan karin kasashen Afrika goma sha biyar a kokarinta na hana yaduwar cutar Ebola.
Ta ce an zabe su ne saboda suna da kan iyaka daya tare da kasashe 3n da cutar ta fi shafa -- Liberia da Saliyo da kuma Guinea -- ko kuma suna da muhimmiyar alakar cinikayya da ta sufuri.
A Saliyo, an tabbatar da kamuwar wani mutum da cutar a gunduma dayar da ta rage ba a samu bullar cutar ta Ebola a cikinta ba -- don haka a halin yanzu cutar ta game daukacin kasar.
Alhassan Kemokai yana daya daga cikin wadanda suka warke daga cutar ta Ebola a Saliyo din, ya ce wadanda suka warke daga cutar nada rawar da za su taka wajen ilmantar da saura:
Ya ce, “Ga duk wanda ya haye daga wannan cuta, hakkinka ne ka kuma fadakar da al'umarka, ka kuma fadakar da wanda cutar ba ta kama ba ta yadda za su yi hattara, kar su kamu da cutar.”
</doc>
<doc id='bbc_150103_ebola-birtish-nurse' type='mono' source_url='http://www.bbc.co.uk/hausa/news/2015/01/150103_ebola-birtish-nurse' term='ebola'>
Ebola: 'yar Birtaniya na mawuyacin hali
Wata Maka'aikaciyar Jinyar Birtaniya da ta kamu da Ebola a kasar Saliyo na cikin wani mawuyacin hali a cewar jami'an asibitin da aka kwantar da ita.
Wata Maka'aikaciyar Jinyar Birtaniya da ta kamu da Ebola a kasar Saliyo na cikin wani mawuyacin hali a cewar jami'an asibitin da aka kwantar da ita.
Wata sanawar daga Royal Free Hospital tace lafiyar Pauline Cafferkey na cigaba da tabarbarewa sannu a hankali a 'yan kwankin nan.
An baiwa Misis Cafferkey wasu magungunan gwaji biyu-- daya na zaburadda da garkuwar jiki, daya kuma ruwan jinin wadanda suka warke daga cutar.
A watan jiya ne dai ta kamu da cutar lokaicinda take aiki da kungiyar agaji ta Save The children
A wani sako da ya aike mata ta twitter, Fry minista David Cameroun ya ce yana taya Pauline Cafferkey da addu'a sakamakon mayuwaycin halin da ta shiga saboda cutar Ebola.
Sakataren kiwon lafiyar Birtaniya ma ya nuna damuwa akan halinda matar ta shiya, inda yace ya tabbata jami'an asibitin na iya kokarin su wajen kulawa da matar
Jirgin da matar ta hau daga Salio, ya bi ta Morocco kafun ya isa London.
Kuma ta fada wa ma'aikatan filin jirgin saman Heathrow cewa kamar tana fama da zazzabi.
Sun gwada zafin jikinta har so bawai a cikin sa'o'i 8 sai suka barta ta wuce Scotland bayan sun ga kamar babu wata matsala
Yanzu jami'an kiwon lafiya na sa alamar tambaya akan ingancin tsarin tantance mutane a filin jirgin saman bayan lamarin.
Da matar ta isa Scotland sai aka ga lafiyar ta ta tabarbare.
Daga nan ne sai aka maida ita London
Jami'ain kiwon lafiya a Scotland din sun ce sun yi magana da duk fasinjoji 71 da suka hau jirgi da matar daga London zuwa Glasgow
Haka nan kuma an tuntubi duk mutane dari-da-daya da suka yi tafiya da ita daga Cassablanca zuwa London.
Matar ita ce ta biyu da aka taba samu da Ebola a Birtaniya.
Mutum na farko shima wani mai aikin agaji ne - William Pooley - amma shi ya samu sauki kuma har an sallame shi a watan Satunban bara.
</doc>
<doc id='bbc_150304_ebola_liberia' type='mono' source_url='http://www.bbc.co.uk/hausa/news/2015/03/150304_ebola_liberia' term='ebola'>
Cutar Ebola ta ragu a kasar Liberia
Hukumar lafiya ta duniya tace an samu raguwar wadanda suka kamu da cutar Ebola a kasar Liberia a makwan da ya wuce.
Hukumar lafiya ta duniya tace an samu raguwar wadanda suka kamu da cutar Ebola a kasar Liberia a makwan da ya wuce.
Sai dai an samu karuwar mutanen da suka kamu da cutar da 132 a kasashen Guinea da kuma Saliyo, adadin da ya rubanya wanda ake da shi sau hudu a makwannin da suka wuce.
A rahoto na baya-bayan nan da hukumar lafiya WHO ta fitar kan barkewar cutar Ebola a yammacin Afurka, tace an samu karuwa a adadin wadanda suka rasa rayukansu sanadiyyar kamuwa da cutar a kasashen Guinea da Saliyo.
WHO tace a wadannan kasashe ba a kebe wadanda suka kamu da cutar da gaggawa, haka kuma ba a fahimci yadda za a yi wa masu dauke da cutar magani ba.
Ya yin da hukumar bada agaji ta Majalisar Dinkin Duniya tace har yanzu ana ci gaba da binne gawawwakin wadanda suka mutu ba bisa ka'aida ba.
Cutar Ebola dai ta hallaka mutane fiye da 10,000 a yammacin Afurka, inda cutar ta fi kamari tare da yin barna a kasashen Liberia, da Guinea da kuma Saliyo.
Ya yin da kasashen Senegal da Nigeria da Mali suka kakkabe cutar daga cikinsu baki daya.
</doc>
<doc id='bbc_140324_ebola_guinea_tests' type='mono' source_url='http://www.bbc.co.uk/hausa/news/2014/03/140324_ebola_guinea_tests' term='ebola'>
Yaduwar cutar Ebola a Guinea
Jami'an lafiya a Guinea sun ce gwajin da aka yi a kan mutane biyu wadanda aka yi zaton sun rasu ne a sakamakon kamuwa da kwayar cutar Ebola a Conakry babban birnin kasar, bincike ya tabbatar da cewa basu kamu da kwayar cutar ba.
Jami'an lafiya a Guinea sun ce gwajin da aka yi a kan mutane biyu wadanda aka yi zaton sun rasu ne a sakamakon kamuwa da kwayar cutar Ebola a Conakry babban birnin kasar, bincike ya tabbatar da cewa basu kamu da kwayar cutar ba.
Masana kimiyya a cibiyar Pasteur a Senegal suna ci gaba da kokarin gano ko wane irin nau'in kwayar cutar ce ta yi sanadiyar mutuwar mutanen.
A ranar Lahadi Majalisar Dinkin Duniya ta ce kwayar cutar Ebola wadda ta hallaka mutane kusan sittin a kudancin Guinea ta yadu zuwa babban birnin kasar.
Wata mai magana da yawun kungiyar likitoci ta Medicines San Frontiers, Gemma Dominguez ta ce annobar ta tsoratar da jama'a a babban birnin kasar ta Guinea
Tace "Matsalar ita ce abin da ke faruwa yanzu a Conakry hankula sun tashi sannan ga firgici. Ba abu ne mai sauki ba saboda cuta ce mai hadari."
</doc>
<doc id='bbc_141017_nabarro_ebola' type='mono' source_url='http://www.bbc.co.uk/hausa/news/2014/10/141017_nabarro_ebola' term='ebola'>
Ebola: Nabarro ya kare yunkurin kasashen duniya
Jami'in Majalisar dinkin duniya akan cutar Ebola David Nabarro ya kare kokarin da kasashen duniya suke yi na dakile barkewar cutar a Yammacin Afirka.
Jami'in Majalisar dinkin duniya akan cutar Ebola David Nabarro ya kare kokarin da kasashen duniya suke yi na dakile barkewar cutar a Yammacin Afirka.
Jami'in na maida martani ne ga sukar da kungiyar Likitoci ta Medecins Sans Frontieres ta yi, na cewa alkawuran da kasashen duniya suka yi na kai agaji zuwa yankin bai yi tasiri ba tukuna akan annobar.
Mr, Nabaro ya fadawa BBC cewa shirye shirye sun yi nisa wajen samarda gadajen marasa lafiya guda 4,000 zuwa wata mai zuwa, idan aka kwatanta da guda dubu- ukun da aka samar a karshen watan Agusta.
Ebola ta kashe mutane fiye da 4,000 yanzu haka
</doc>
<doc id='bbc_160410_ebola-dambe' type='mono' source_url='http://www.bbc.com/hausa/sport/2016/04/160410_ebola-dambe' term='ebola'>
Ebola zai dambata da Mai Takwasara
Da yammacin Lahadi ne Ebola da Mai Takwasara za su dambata a wasan damben gargajiya da ake yi a jihar Sokoto, Nigeria.
Da yammacin Lahadi ne Ebola da Mai Takwasara za su dambata a wasan damben gargajiya da ake yi a jihar Sokoto, Nigeria.
Tun da yammacin Asabar ‘yan wasan biyu suka so takawa a damben, amma cikar da filin ya yi da shigar ‘yan kallo cikin da’irar fili yasa suka kasa yin fafatawar.
Ebola ya kashe Mai Takwasara a Zaria a cikin watan Fabrairu, saboda haka Mai Takwasara fansar kisan zai nema
Wasu daga cikan wasannin da za a yi Cikan Guramada da Bahagon Balan Gada da kuma wasa tsakanin Shagon Aleka da Hagu na Duten Mari.
Kungiyar damben gargajiya ta Nigeria ce ta hada wasannnin domin farfado da wasan a kasa da duniya.
</doc>
<doc id='bbc_150711_ebola_donors' type='mono' source_url='http://www.bbc.com/hausa/news/2015/07/150711_ebola_donors' term='ebola'>
Ebola: Za a  bayar da karin tallafi
Masu bayar da tallafi a taron majalisar dinkin duniya da akayi a New York sun yi alkawarin bayar da dala biliyan 3 da miliyan dubu dari 4 ga kasashen yammacin Afrika uku da ke fama da cutar Ebola.
Masu bayar da tallafi a taron majalisar dinkin duniya da akayi a New York sun yi alkawarin bayar da dala biliyan 3 da miliyan dubu dari 4 ga kasashen yammacin Afrika uku da ke fama da cutar Ebola.
Masu bayar da tallafin sun ce za su bayar da kudaden ne domin a samu damar shawo kan cutar a kasashen.
Shugabar shirin raya kasashe ta majalisar dinkin duniya Helen Clark ta kira wannan yunkuri a matsayin abin da ya dace.
Cutar ta Ebola wacce ta bulla a karshen shekarar 2013, ta yi sanadiyyar rasa rayukan mutane fiye da dubu goma 11 a kasashen Guinea da Liberia da kuma Saliyo.
Sakatare janar na majalisar dinkin duniya Ban- ki Moon ya ce har yanzu akwai bukatar taimakon kasashen duniya wajen yaki da cutar.
</doc>
<doc id='bbc_141108_facebook_ebola' type='mono' source_url='http://www.bbc.co.uk/hausa/news/2014/11/141108_facebook_ebola' term='ebola'>
Facebook na tara kudaden yakar Ebola
Shafin sada zumunta da muhawara na Facebook ya kara madanni ga masu amfani da shafin wanda zai ba mutane damar bada gudummawarsu domin yakar cutar Ebola.
Shafin sada zumunta da muhawara na Facebook ya kara madanni ga masu amfani da shafin wanda zai ba mutane damar bada gudummawarsu domin yakar cutar Ebola.
Kudaden dai za su isa ne ga kungiyar likitocin kasa da kasa, da kuma kungiyoyin bada agaji na Red Cross da Red Crescent da kuma asusun kula da kananan yara na Save The Children.
Haka kuma Facebook zai biya wasu kudade domin karfafa shafukan Internet da wayar salula a nahiyar Afurka ta yamma.
Cutar ta Ebola dai ta hallaka kusan mutane 5,000 a kasashen Laberiya, Guinea da kuma Saliyo.
Wanda ya kirkiro shafin sada Zumunta da Muhawar na Facebook Mark Zuckerberg ya sanar da wannan sabon madanni ne a cikin wani hoton Bidiyo da ya wallafa a shafinsa mai taken '' Zan tabbatar da cewa shafin Facebook ya taka rawa wajen yaki da cutar Ebola.''
ko a watan da ya gabata ma Mark Zuckerberg ya bada tallafin dalar Amurka Miliyan 25 domin yaki da cutar.
Sai dai wasu na sukar lamirin Facebook na fito da wanann sabon madanni, a cewarsu ya yi hakan ne domin karawa shafin na sa kasuwa.
Wani mai sukar lamari Pepe Pepe Pepe ya wallafa shafin sa na Facebook cewar shi bai amince da wannan mataki da aka dauka ba, dan haka wannan wani sabon salon kasuwanci ne, in ba haka ba nawa shi Facebook ya bada a matsayin gudumma dan yakar cutar ta Ebola.
Inda nan take Zuckerberg ya maida masa martani da cewa '' Ni a kashin kaina na bada tallafin dala miliyan 25, kuma Facebook zai kashe miliyoyin daloli domin da Internet a kassahen da cutar ta fi kamarai.''
</doc>
<doc id='bbc_150215_ebola_schools' type='mono' source_url='http://www.bbc.co.uk/hausa/news/2015/02/150215_ebola_schools' term='ebola'>
Ebola: Za a sake bude makarantu a Liberia
A yau ne ake saran sake bude makarantu a Liberia, watanni bakwai bayan an rufe su, a kokarin da akai na takaita yaduwar cutar Ebola
A yau ne ake saran sake bude makarantu a Liberia, watanni bakwai bayan an rufe su, a kokarin da akai na takaita yaduwar cutar Ebola
Yawan masu fama da cutar a kasar ya ragu sosai.
Ma'aikatar ilmi ta Liberia tace za'a takaita yawan daliban dake cikin aji zuwa mutum 50, domin samu saukin yaduwar duk wata cuta.
A watan da ya gabata ne ita ma kasar Guinea ta sake bude makarantun ta.
Saliyo kuma na shirin yin hakan a karshen watan gobe
</doc>
<doc id='bbc_140730_ebola_uk_threat' type='mono' source_url='http://www.bbc.co.uk/hausa/news/2014/07/140730_ebola_uk_threat' term='ebola'>
Ebola na barazana ga Birtaniya - Hammond
Ministan harkokin wajen Birtaniya Philip Hammond ya ce gwamnatin kasar na nazarin annobar cutar Ebola da ta barke a shiyyar Afirka ta yamma, a matsayin wata babbar barazana ga Birtaniya.
Ministan harkokin wajen Birtaniya Philip Hammond ya ce gwamnatin kasar na nazarin annobar cutar Ebola da ta barke a shiyyar Afirka ta yamma, a matsayin wata babbar barazana ga Birtaniya.
Mr Hammond ya yi wani zama da babban kwamitin harkar tsaro don tattaunawa a kan lamarin.
Kungiyar tarayyar Turai dai ta kebe dala miliyon biyu da dubu dari bakwai don taimakawa wajen yaki da cutar.
Sai dai yayin da kasashen duniya da dama ke kokarin daukan matakan kariya, ciki har da yunkurin rufe iyakokinsu, kungiyar agajin likitocin kasa-da-kasa watau 'Doctor Without Borders' ta ce rufe mashigun kasashen ya fi bude su hadari.
Sandra Smiley jami'a ce a kungiyar," Hana wa mutane zirga-zirga za ta maida aiki baya ne a yaki da wannan annobar, saboda wasu mutanen za su koma neman barauniyar hanya, inda za a sha wahala wajen sa ido a kansu."
Mutane fiye da 670 ne suka rasu a Saliyo da Liberia da Guinea da kuma Nigeria tun bayan da cutar ta bulla a cikin watan Fabarairu.
</doc>
<doc id='bbc_160115_ebola_sierraleone_death' type='mono' source_url='http://www.bbc.com/hausa/news/2016/01/160115_ebola_sierraleone_death' term='ebola'>
Ebola ta sake kunno kai a Saliyo
Jami'an lafiya a Saliyo sun tabbatar da mutuwar wani mutun da aka samu dauke da cutar Ebola, bayan 'yan wasu sa'o'i da hukumar lafiya ta duniya ta bayyana kasar a matsayin wacce ta kawar da cutar baki daya.
Jami'an lafiya a Saliyo sun tabbatar da mutuwar wani mutun da aka samu dauke da cutar Ebola, bayan 'yan wasu sa'o'i da hukumar lafiya ta duniya ta bayyana kasar a matsayin wacce ta kawar da cutar baki daya.
Hukumomi a Freetown babban birnin kasar sun ce bincike ya nuna cewa wani mara lafiya da ya mutu a arewacin gundumar Tonkolili, ya kamu da cutar Ebola.
Da ma a lokacin da hukumar lafiyar ta duniya ke sanar da kawo karshen cutar Ebolan a Saliyo ranar Alhamis, kwamishinan kula da cutar na Tarayyar Turai ya yi gargadin cewa akwai yiwuwar a sake samun barkewar cutar.
Cutar Ebola ta kashe fiye da mutane 11,000 a kasashen Laberiya da Guinea da Saliyo, tun bayan barkewar ta shekaru biyu da suka gabata.
</doc>
<doc id='bbc_140331_liberia_ebola' type='mono' source_url='http://www.bbc.co.uk/hausa/news/2014/03/140331_liberia_ebola' term='ebola'>
An samu cutar Ebola a Liberia
Hukumar lafiya ta duniya, WHO ta ce mutane biyu sun kamu da cutar Ebola a kasar Liberia da ke Afrika ta Yamma.
Hukumar lafiya ta duniya, WHO ta ce mutane biyu sun kamu da cutar Ebola a kasar Liberia da ke Afrika ta Yamma.
Mutanen biyu na zaune ne a gundumar Foya da ke makwabtaka da kasashen Guinea da Saliyo.
A farkon watan nan ne aka tabbatar da bullar cutar ta Ebola mai sanya zazzabi da zubar jini a kudancin Guinea, inda fiye da mutane 70 suka rasu, ciki har da takwas a Conakry, babban birnin kasar.
A zaton cutar ta yadu zuwa Saliyo, abin da ya sa Senegal ta rufe iyakarta da Guinea, wacce 'yan kasuwa ke yawan shige da fice.
</doc>
<doc id='bbc_150707_who_ebola' type='mono' source_url='http://www.bbc.com/hausa/news/2015/07/150707_who_ebola' term='ebola'>
An soki WHO da sakaci kan Ebola
Wani rahoto a kan bullar cutar Ebola a yankin yammacin Afrika ya soki hukumar lafiya ta duniya WHO kan jan kafa game da al'amuran lafiya.
Wani rahoto a kan bullar cutar Ebola a yankin yammacin Afrika ya soki hukumar lafiya ta duniya WHO kan jan kafa game da al'amuran lafiya.
Rahoton ya gano cewar martanin hukumar ta WHO din ya samu cikas ne sakamakon rashin kudi da kuma rashin kyawon hanyoyin sadarwa tare da hukumomin MDD.
Ya kuma yi kira da a gaggauta yiwa hukumar tankade da rairaya.
Amma kuma ta wani gefen rahoton ya yaba mata wajen taka muhimmiyar rawa a yukurin gano sabbin magungunan kwayar cutar ta Ebola.
A martaninta Hukumar ta WHO ta ce ta amince cewar dole ne a hada cibiyoyinta wuri guda yadda ya kamata domin tinkarar lamuran gaggawa na gaba.
Yanzu haka dai annobar cutar Ebolar ta hallaka mutane fiye da dubu goma sha daya a yankin Afirka ta Yamma--akasari kuma a kasashen Guinea da Saliyo da Liberia ne.
</doc>
<doc id='bbc_150327_saliyo_lock_down' type='mono' source_url='http://www.bbc.co.uk/hausa/news/2015/03/150327_saliyo_lock_down' term='ebola'>
Ebola: Hukumomi sun killace jama'a a Saliyo
Hukumomi a Saliyo sun soma tilasta takaita zirga- zirgar mutane ta kwanaki uku, da nufin kawo karshen barkewar cutar ebola a cikin kasar.
Hukumomi a Saliyo sun soma tilasta takaita zirga- zirgar mutane ta kwanaki uku, da nufin kawo karshen barkewar cutar ebola a cikin kasar.
Kusan mutane miliyan shida ne aka nemi su zauna a gida har nan da kwanaki uku masu zuwa, yayinda masu aikin sa-kai ke bi gida-gida suna neman mutanen dake dauke da alamomin cutar, da kuma tunatarwa saura akan hanyoyin da zasu bi su kare kansu.
A wannan karon mutane nada damar su dan fita na 'yan sa'oi saboda sallar juma'a sannan kuma zuwa coci a ranar Lahadi
Har yanzu dai ana ci gaba da samun rahotannin samun barkewar cutar ebolan a arewaci da kuma yammacin Saliyo a kowanne mako.
Kasashen yammacin Afirka uku da cutar tayi wa illa da suka hada Saliyon da Liberia da Gini, na fatan ganin cewa ba a sake samun mai dauke da kwayar cutar ba, zuwa tsakiyar watan gobe
</doc>
<doc id='bbc_140824_ebola_congo' type='mono' source_url='http://www.bbc.co.uk/hausa/news/2014/08/140824_ebola_congo' term='ebola'>
Ebola ta bulla a Jamhuriyar Congo
Hukumomi a Jumhuriyar Demokradiyyar Congo sun ce bayan wani bincike, an gano cewar wata annoba ta wani zazzabi da ta barke - Ebola ce.
Hukumomi a Jumhuriyar Demokradiyyar Congo sun ce bayan wani bincike, an gano cewar wata annoba ta wani zazzabi da ta barke - Ebola ce.
Ministan lafiya na kasar Felix Numbi ya gaya ma BBC cewar gwaje-gwajen da aka yi ma wasu mutane biyu sun tabbatar da cutar a lardin Equateur wurinda mutane goma sha-ukku suka rigaya suka mutu.
Zuwa yanzu, mutane goma sha-ukku sun mutu.
Akwai mutane goma sha-daya da yanzu haka suke kwance asibiti, kuma daga cikinsu 5 ma'aikatan lafiyar ne.
To, amma Ministan ya ce mutanen sun mutu ne a wani wuri dake kebe, akwai kuma alamun cewa ita wannan cutar na'uin ta ya bambanta da ta yammacin Afrika.
Dr Numbi yace an rigaya an killace wuraren da za a ajiye majityyata cutar don shawo kan ta.
</doc>
<doc id='bbc_labarai-39182935' type='mono' source_url='http://www.bbc.co.uk/hausa/labarai-39182935' term='ebola'>
Gurbatacciyar iska ta fi HIV da Ebola illa ga dan adam
Babbar darakta a hukumar lafiya ta duniya WHO, ta yi gargadin cewa gurbacewar iska na daya daga cikin babbar barazana ga lafiyar al'ummar duniya.
Babbar darakta a hukumar lafiya ta duniya WHO, ta yi gargadin cewa gurbacewar iska na daya daga cikin babbar barazana ga lafiyar al'ummar duniya.
A wata hira da BBC, Margaret Chan, ta ce gurbatacciyar iskar da ake shaka ta fi illa ga lafiyar al'umma a kan cutar Ebola da cuta mai karya garkuwar jiki wato HIV, kuma sannan tafi illa ga matasa.
Dr Chan ta ce kididdigar da aka yi a baya-bayan nan ta nuna cewa yara 600,000 ne 'yan kasa shekara biyar suka mutu a duniya, sakamakon cututtukan da suka shafi numfashi kamar numoniya da asma.
Daga nan ta yi kira ga gwamnatocin kasashe da su dauki matakan gaggawa wajen magance wannan matsala ta gurbacewar iska.
Ya ya za a magance matsalar?
An samu ra'ayoyi mabanbanta kan hanyar da ya kamata a bi don rage dumamar yanayi, ciki akwai masu sauki, da masu tsauri.
Wani ma'aikacin sa kai mai suna Logan Eddy, ya fara nazari don lalubo hanyar da za a magance shakar gurbatacciyar iska.
Ya yi wata doguwar tafiya a hanyoyi daban-daban, da tituna manya da kanana, inda ya gano yadda motoci ke fitar da iska gurbatacciya wadda yawan shakar ta babbar illa ce ga lafiyar bil adam.
Tuni wasu biranen kasashe suka fara daukar matakai na kashin kansu, don rage gurbatacciya iskar.
Cutar mantuwa ta fi kama masu zama daf da titi — Bincike
Misali wata makarantar firamare a birnin Landan ta sanar da cewa watakila ta kafa dokar sanyawa dalibai abin rufe hanci, don kariya daga shakar gurbatacciyar iska.
Hukumomin yankin Cornwall sun ce za su kwashe mutanen da gidajensu ke bakin hanyoyin da ake yawan zirga-zirga.
Yayin da biranen Paris, da Mexico, da Madrid za su dauki matakin haramta amfani da man dizel daga shekarar 2025.
Kididdigar hukumar lafiya ta duniya WHO, ta gano kashi 92 cikin 100 na al'umar duniya na shakar gurbatacciyar iska.
Haka kuma gurbatacciyar iskar da masu karamin karfi ke shaka ta na samuwa ne daga itacen girki.
A kasashe masu tasowa, iskar da ababen hawa ke fitarwa da kuma ta masana'antu, su kan hadu sun bayar da gurbatacciyar iska.
A lokacin da Logan ya tsaya a wasu manyan tituna, sai ya gano illar gurbatacciyar iska ta fi wadda hukumar lafiya ta duniya ta bayyana.
Idan mutum na tsaye a bakin titi ko manyan hanyoyi a lokacin da ya ke jiran ketara hanya, iskar da yake shaka kadai a wurin cikin 'yan mintina kalilan ta isa haddasa matsala ga lafiyarsa.
Amma mutane za su iya kaucewa irin wannan matsala, ta hanyar daina tsayawa kusa da tashar mota da wurin da hada-hadar inijinan motoci ke da yawa.
A yankin Leicester na Ingila kuwa an samar da wata na'ura, da za ta nunawa mutane wuraren da hayaki gurbatacce ke fitowa da kuma lokutan da aka fi samu.
Wani farfesa a jami'ar Leicester ya ce gano lokutan da hayakin ya fi yawa, da wuraren da yake fitowa, wanda hakan zai taimaka matuka wajen rage shakar iskar da ke haddasawa dan adam illa ga lafiyarsa.
Farfesa Roland Leigh ya ce daya daga cikin hanyoyi mafi sauki da za a iya magance matsalar ita ce, mutane su inganta harkokin sufuri, saboda idan aka samu cunkuson ababen hawa a kusa da makarantu ko gidan tsofaffi, ba za a samu iskar da za ta yi musu illa ba.
'Gurbatacciyar iska ce babbar barazanar kiwon lafiya'
Bishiyoyi na rage gurbatar yanayi
Wanke injin mota
A kasashen Turai, fiye da shekara 10 kenan aka tilastawa mutane wanke injin mota, haka injinan motocin masana'antu, kuma hakan ya yi tasirin rage gurbataccen hayaki.
Kwararrun injiniyoyi na jami'ar sun dauki lokaci mai tsawo su na nazari, daga karshe sun amince idan har ana wanke ijinan motoci yadda ya kamata, za a rage yawan gurbatacciyar iska.
Wata karin matsalar da suka gano, ita ce har yanzu tsofaffin motocin da injinansu suka tashi daga aiki su na ci gaba da kaikawo a titunan birane.
Matakin sauya tsoffin motocin abu ne mai matukar wahala, saboda batu ne ake yi na kudi.
'Afirka bata hoɓɓasa raguwar gurɓatacciyar iska'
A yawancin kasashen nahiyar Afirka, babu wata alama da ta nuna ana kokarin samar da wata hanya don gano yawan hayakin da motoci ke fitarwa.
To amma kasar Ghana ta fara wani wani gangami a shafin sada zumunta na Twitter mai tambarin 'soicanbreath' domin fadakar da al'umma kan illar gurbatar mahalli sakamakon hayakin da ake shaka daga murhu.
Gurbatacciyar iska ta lahanta mutane a Kaduna
Wata kungiya mai zaman kanta a kasar mai suna, Global Alliance ta fara kokarin sauya tunanin mutane domin fara amfani da wani sabon tsari da ba shi da hadari ga lafiya.
Za a rage fitar da gurbatacciyar iska
Masana kimiyya dai sun ce dole iskar da ake fitarwa ta ragu sosai, domin a samu daidaito a yanayin muhalli.
Wannan ne makon da aka ware domin fadakarwa a kan illar gurbatacciyar iska ga al'umma.
</doc>
<doc id='bbc_151124_liberia_ebola_is_back' type='mono' source_url='http://www.bbc.com/hausa/news/2015/11/151124_liberia_ebola_is_back' term='ebola'>
Ebola ta sake bulla a Liberia
Wani matashi da aka yi wa gwajin cutar Ebola aka kuma gano yana dauke da ita ya mutu a Laberiya.
Wani matashi da aka yi wa gwajin cutar Ebola aka kuma gano yana dauke da ita ya mutu a Laberiya.
Wannan ita ce mutuwa ta farko da aka yi sakamakon cutar tun bayan da aka ayyana cewa babu sauran cutar ta Ebola a Laberiya, a karo na biyu a watan Satumba.
Matashin mai shekara 15 ya mutu ne a wata cibiyar kula da lafiya da ke kusa da Monroviya babban birnin kasar.
A yanzu ana kula da mahaifinsa da dan'uwansa a cibiyar, wadanda su biyu ne kadai aka tabbatar sun kamu da cutar a halin yanzu a kasar.
Fiye da mutane 4,000 ne suka rasa rayukansu sakamakon cutar Ebola a Laberiya, tun farkon barkewarta a bara.
</doc>
<doc id='bbc_labarai-44151712' type='mono' source_url='http://www.bbc.co.uk/hausa/labarai-44151712' term='ebola'>
Cutar Ebola ta yadu har zuwa birnin Mbandaka
Ma'aikatar lafiya a Jamhuriyar Demokradiyar Congo ta ce an sake samun masu dauke da cutar Ebola a birnin Mbandaka da ke arewa maso yammacin kasar.
Ma'aikatar lafiya a Jamhuriyar Demokradiyar Congo ta ce an sake samun masu dauke da cutar Ebola a birnin Mbandaka da ke arewa maso yammacin kasar.
Akwai miliyoyin mutane da ke rayuwa a yankin, kuma samun masu dauke da cutar na bayyana yadda ta ke yaduwa a wani sabon yanayi cikin gaggawa.
Mutum 23 aka bada rahotan mutuwarsu tun sake bullar cutar a farkon wannan watan na Mayu, a wani kauye mai nisan kilomita kusan 150 da garin na Mbandaka.
Wannan dai shi ne karo na 9 da ake samu bullar Ebola a Congo tun shekara ta 1967.
A cewar ministan lafiyar kasar, Oly Ilunga Kalenga tun a jiya Laraba, hukumar lafiya ta Majalisar Duniya Duniya ta  aike da dubban alluran rigakafi na gwaji zuwa kasar.
''Ya ce za ayi wa mutane da suka yi mu'ammala da masu dauke da cutar, da wadanda ma ba sa dauke da cutar allurar rigakafin, gida-gida za a bi domin gudanar da wannan aiki don ceto rayuka.''
'An sake samu bullar cutar Ebola a Congo'
Ebola: Nigeria na ɗaukar matakan riga-kafi
Ana dai yi nasara a gwajin alurar rigakafin da aka yi bayan yaduwar Ebolar a wasu kasashen yammacin Afirka daga shekara ta 2014.
Cutar dai ta kashe fiye da mutum dubu 11 a yammacin Afrikan a 2014.
</doc>
<doc id='bbc_140701_ebola_accra_meeting' type='mono' source_url='http://www.bbc.co.uk/hausa/news/2014/07/140701_ebola_accra_meeting' term='ebola'>
Taron gaggawa kan cutar Ebola a Ghana
Hukumar lafiya ta duniya WHO ta kira wani taron gaggawa a Ghana, domin tattauna cutar Ebola da ministocin 11 na yammacin Afrika.
Hukumar lafiya ta duniya WHO ta kira wani taron gaggawa a Ghana, domin tattauna cutar Ebola da ministocin 11 na yammacin Afrika.
Taron na kwanaki biyu zai tattauna hanyoyin dakile kwayar cutar ta Ebola daga yaduwa zuwa sauran sassan Afrika ta Yamma.
Taron dai na zuwa ne bayan kiran da Hukumar Lafiya ta Duniya (WHO) ta yi ga kasashen na su hada gwiwa domin dakile bazuwar cutar ta kan iyakokinsu.
Cutar da ta fara bulla a Guinea ta bazu zuwa Liberia da Kuma Saliyo, kuma tuni cutar ta hallaka mutane kusan 400 a yankin.
</doc>
<doc id='bbc_141022_ebola_stigma' type='mono' source_url='http://www.bbc.co.uk/hausa/news/2014/10/141022_ebola_stigma' term='ebola'>
Ebola: Ana tsangwamar bakaken fata a Amurka
Bakaken fata a Amurka sun koka da yadda ake tsangwamarsu tun bayan da aka samu barkewar cutar Ebola.
Bakaken fata a Amurka sun koka da yadda ake tsangwamarsu tun bayan da aka samu barkewar cutar Ebola.
Lamarin yayi kamari ne tun bayan mutuwar dan kasar Liberiyan nan Thomas Eric Duncan a birnin Dallas da ke jihar Texas a Amurka a ranar 8 ga watan Oktoba, bayan ya kamu da cutar ta Ebola, ta sa ana ci gaba da tsangwamar 'yan kasashen Afrika da ke zaune a Amurkan.
Wakiliyar BBC Leslie Goffe dake birnin New York ta ruwaito cewa lamarin ya kai ga har ana haramtawa wasu 'yan Afrika zuwa wuraren aiki tare da kyamar su a wasu wurare da jama'a kan taru.
Cutar ta Ebola yanzu haka ta kashe mutane sama da dubu 4500 a tsakanin kasashen Liberiya da Guinea da Saliyo da ma Nijeriya wacce ta shawo kan cutar nan ba da jimawa ba.
</doc>
<doc id='bbc_150201_ebola_vaccine' type='mono' source_url='http://www.bbc.co.uk/hausa/news/2015/02/150201_ebola_vaccine' term='ebola'>
Za a fara gwajin riga-kafin Ebola a Liberia
A ranar Litinin ne za a fara gwaji mafi girma na riga-kafin cutar Ebola a kasar Liberia.
A ranar Litinin ne za a fara gwaji mafi girma na riga-kafin cutar Ebola a kasar Liberia.
An dai shigar da allurar riga-kafin cikin kasar cike da matakan tsaro, sannan aka kai su wurare na sirri.
Ana kuma sa ran kusan mutane 30,000 da suka sadaukar da kan su ne za a yi wannan gwajin riga kafin a kansu.
Kamfanonin GSK da Merck ne suka samar da allurar riga-kafin.
Masana kimiyya na Amurka da Liberia da ke cikin aikin yin riga-kafin sun ce za a yi wa ma'aikatan sa kan allurar 'yar mitsitsiyar kwayar cutar Ebola a jikinsu, kuma wani likita dan kasar da shi ma yake cikin wadanda za a yi wa allurar ya ce babu hadari idan aka yi hakan saboda sinadarin da yake cikin riga-kafin ba zai haifar da cutar Ebolar ba.
A cikin shekara guda da babbar annobar cutar Ebola ta barke, kusan mutane dubu tara ne suka rasa rayukansu, yawancinsu a kasashen Guinea da Liberia da kuma Saliyo.
</doc>
<doc id='bbc_140930_ebola_children_stigmatized' type='mono' source_url='http://www.bbc.co.uk/hausa/news/2014/09/140930_ebola_children_stigmatized' term='ebola'>
Ebola: Marayu na shan tsangwama
Asusun kula da kananan yara na Majalisar Dinkin Duniya ya yi kiyasin cewa kimanin yara dubu biyar ne a Liberiya, Guinea da Saliyo ne suka rasa daya ko duka iyayensu.
Asusun kula da kananan yara na Majalisar Dinkin Duniya ya yi kiyasin cewa kimanin yara dubu biyar ne a Liberiya, Guinea da Saliyo ne suka rasa daya ko duka iyayensu.
Asusun ya ce bai wa yaran kulawa na kara zama mawuyacin abu saboda tsangwamar da suke fuskanta.
Ya ce wasu kananan yaran a wadannan kasashe na samun tallafin abinci daga makwabta, sai dai shi kenan abun da suke iya samu.
Daya daga cikin misalin wadannan yara, shi ne wani yaro dan shekaru hudu da ya rasa iyayensa.
Asusun ya ce an samu mutumin da zai kula da shi, sai dai lamarin bai yi nisa ba saboda al'ummar yankin sun kaurace masa.
</doc>
<doc id='bbc_140815_ebola' type='mono' source_url='http://www.bbc.co.uk/hausa/news/2014/08/140815_ebola' term='ebola'>
Ebola: Mutum na hudu ya mutu a Nigeria
Ministna kiwon lafiya na Najeriya farfesa Onyebuchi Chukwu , ya ce ana kara tsaurara matakan dakile bazuwar cutar ebola bayan da aka samu mutum na hudu da ya hallaka daga cutar.
Ministna kiwon lafiya na Najeriya farfesa Onyebuchi Chukwu , ya ce ana kara tsaurara matakan dakile bazuwar cutar ebola bayan da aka samu mutum na hudu da ya hallaka daga cutar.
Ya ce "yanzu haka ana kula da mutane 177 a jihar Legas yayin da kuma da ake sa ido akan wasu mutane 21 a Enugu."
Ya zuwa yanzu dai cutar ta hallaka mutane 1,160, a kasashen da ta bayyana, lamarin da ya sa ta zama annoba mafi muni a tarihi, kuma hukumar lafiyar ta duniya na gargadi cewa har yanzu cutar na bazuwa.
Hukumar lafiya ta Duniya, WHO, ta ce da alamu ba a ma fahimci, ainahin girman annobar cutar Ebola da ta addabi, yankin yammacin Afrika ka ba, da hakan ya sa ake matukar takaita girmanta.
Hukumar ta ce, samar da bayanai kan wuraren da cutar ke yaduwa, abu ne mai muhimmanci, da zai taimaka kwarai, wajen tsara abin da ta kira matakai na musamman na yaki da annobar.
</doc>
<doc id='bbc_141013_ebola_un_plan' type='mono' source_url='http://www.bbc.co.uk/hausa/news/2014/10/141013_ebola_un_plan' term='ebola'>
Masu kamuwa da Ebola na ninkawa - UN
Majalisar Dinkin Duniya ta ce adadin mutanen da ke kamuwa da cutar ebola a yammacin Africa na yin kamari, inda adadin ke ninkiwa a duk wata.
Majalisar Dinkin Duniya ta ce adadin mutanen da ke kamuwa da cutar ebola a yammacin Africa na yin kamari, inda adadin ke ninkiwa a duk wata.
Fiye da mutane 4000 ne dai suka mutu sakamakon kamuwa da cutar ya zuwa yanzu.
Majalisar ta Dinkin Duniya ta ce tana sake sabon shirin tunkarar cutar ta ebola mai saurin kisa.
Wani babban jami'in Majalisar, Tony Banbury, ya shaida wa manema labarai a Accra, babban birnin kasar Ghana cewa jami'an lafiya daga sassa daban-daban na duniya na yin tururuwa zuwa kasashen da ke fama da cutar domin ba da agaji kan yadda za a dakile ta.
</doc>
<doc id='bbc_150603_ebola_survivor_liberia' type='mono' source_url='http://www.bbc.com/hausa/news/2015/06/150603_ebola_survivor_liberia' term='ebola'>
Kulle saboda cutar Ebola a Liberia
Siannie Beyan ta na tsaye cikin taron wadanda suka tsira daga cutar Ebola a wani dakin taro a Monrovia babban birnin Liberia, tana 'yar wake-wakenta da murmushin farin ciki.
Siannie Beyan ta na tsaye cikin taron wadanda suka tsira daga cutar Ebola a wani dakin taro a Monrovia babban birnin Liberia, tana 'yar wake-wakenta da murmushin farin ciki.
An yi nasarar dakile cutar a Liberia, ba a samu wanda ke dauke da kwayar cutar ba kwanaki 10 kenan, kuma mutane sun samu sauki sosai.
Wannan 'yar karamar kasar ta fara samun saukin halin wariya da karayar tattalin arziki da ta shiga a watanni da suka gabata.
Mutane na da kyakkyawar fata duk da halin ha'ula'i da kasar ta shiga.
"A firgice mu ke" In ji mataimakin Ministan kudi, James Kollie.
"Cutar Ebola ba ita ce kadai dalilin shiga wannan hali da muka yi ba, amma yaduwarta ta fito da gazawarmu da karayar tattalin arzikin da kasar ta shiga".
'Kadaici'
A bara, Siannie ta na aikin kasuwanci ne a Monrovia, inda take sayar da 'yan kayan kwadayi da man goge baki a cikin amalanke, ta na ribar kusan dala 160 a kowane wata.
Cikin rufin asiri ita da mijinta ke biyan kudin hayan gida kuma su biyan kudin makarantar yara.
An kwantar da Siannie a ranar 27 ga watan Agusta, a asibitin kula da masu cutar Ebola, watau ELWA 3 Ebola Treatment unit da ke garin, wanda ke karkashin kulawar Medecins Sans Frontieres.
Siannie ta samu sauki bayan wata daya, amma da ta dawo gida, maigidanta ya ce baya bukatar daga ita har yaran.
"Ya ce baya sona kuma don na kamu da Ebola. Baya bukatar "matar da ke da cutar Ebola". Na shiga wani hali na kadaici," In ji Siannie.

'Rayuwa a boye'
An sami Siannie a wani daki a garin Paynesville wanda ke wajen Monrovia.
Wannan shi ne wuri na uku da ita da yaranta suka canza tun watan Satumba.
A sassanyar murya Siannie ta ce, "Ina hijira idan mutanen da nake zaune da su suka gano na taba kamuwa da cutar Ebola. Sai su ce basu bukatar zama na a gidansu. Kullum cikin boyo nake."
Ta yi bayanin cewa "Ina yi wa yara na gargadi da: kar su gaya wa kowa cewa mahaifiyarsu ta kamu da cutar Ebola a da. 'idan kuka gaya masu toh dole mu sake canza wurin zama'.
"Toh yaran ba sa gaya wa kowa har yanzu. Ba na so in sake tashi domin bani da kudi".
</doc>
<doc id='bbc_150108_ebola_kenya_sierra_leone' type='mono' source_url='http://www.bbc.co.uk/hausa/news/2015/01/150108_ebola_kenya_sierra_leone' term='ebola'>
Ebola: Kenya ta tura ma'aikatan lafiya 170
Kimanin ma'aikatan lafiya 170 na kasar Kenya za su isa kasashen Saliyo da Laberiya a yau Jumma'a.
Kimanin ma'aikatan lafiya 170 na kasar Kenya za su isa kasashen Saliyo da Laberiya a yau Jumma'a.
Wannan wani mataki ne na kokarin da kungiyar tarayyar Afirka wato AU ta ke yi, don shawo kan matsalar cutar Ebola a yankin Afirka ta yamma.
Ma'aikatan, za su hadu da sauran takwarorinsu na sa- kai da aka tattaro daga kasashe 47.
Ana kuma sa ran za su gudanar da ayyukan kiwon lafiya har na tsawon watanni shida a kasashen biyu.
</doc>
<doc id='bbc_151009_nigeria_no_ebola_confirmed' type='mono' source_url='http://www.bbc.com/hausa/news/2015/10/151009_nigeria_no_ebola_confirmed' term='ebola'>
'An tabbatar babu cutar Ebola a Nigeria'
Hukumomin a Nigeria sun tabbatar da cewa babu cutar Ebola a cikin kasar, bayan da aka nuna fargaba game da yiwuwar bullar cutar a jihar Calabar da ke kudancin kasar.
Hukumomin a Nigeria sun tabbatar da cewa babu cutar Ebola a cikin kasar, bayan da aka nuna fargaba game da yiwuwar bullar cutar a jihar Calabar da ke kudancin kasar.
Babban jami'i a ma'aikatar lafiyar kasar, Dr Nasiru Sani Gwarzo shi ne ya tabbatar wa BBC hakan a hira ta wayar tarho.
A cewarsa, sakamakon gwajin da aka gudanar a kan wani matashi da ya rasu jim kadan bayan da aka kwantar da shi a asibiti, ya nuna cewar ba Ebola ba ce ta kashe shi.
Matashin ya rasu ne jim kadan bayan da aka kwantar da shi a asibiti sakamakon wata cutar mai alamomi kamar Ebola.
A ranar Laraba, hukumar lafiya ta duniya ta bayyana cewa kasashe uku da cutar Ebola ta fi yi wa illa watau Guinea da Saliyo da kuma Liberia -- sun shafe mako guda na farko ba tare da samun wani da ya kamu da cutar ba tun bayan bullar cutar a shekarar 2014.
</doc>
<doc id='bbc_141015_texasebola' type='mono' source_url='http://www.bbc.co.uk/hausa/news/2014/10/141015_texasebola' term='ebola'>
Obama: Ana bukatar mataki mai karfi kan ebola
Shugaba Obama ya ce dole ne matakin da za'a dauka game da cutar Ebola a Amurka ya kasance mai karfi.
Shugaba Obama ya ce dole ne matakin da za'a dauka game da cutar Ebola a Amurka ya kasance mai karfi.
Yayinda yake magana bayan wata ganawa da ya yi tare da manyan jami'an fadar sa ta White House, Mr Obama ya ce kamata yayi tawaggar ma'aikatan kiwon lafiya na kasa su dauki mataki nan take, muddin aka sake samun bullar cutar cikin sa'oi 24.
Ya kuma ce yana da mahimmanci a taimakawa kasashen Afirka dake kokarin shawo kan annobar.
Mr Obama na magana be bayan da aka tabbatar da cewa wata ma'aikaciyar jinya a Texas ta kamu da kwayar cutar, bayan ta yi jinyar wani dan- kasar Liberia da ya mutu sakamakon kamuwa da cutar.
Hukumomin Amurka sun ce suna son su gudanar da gwaji akan dukkanin mutanen da suke cikin jirgin da ma'aikaciyar jinyar ta shiga
</doc>
<doc id='bbc_140828_ebola_nigeria_portharcout' type='mono' source_url='http://www.bbc.co.uk/hausa/news/2014/08/140828_ebola_nigeria_portharcout' term='ebola'>
Karin mutane biyu sun kamu da Ebola
Wani likita a birnin Fatakwal na jihar Ribas a Nigeria ya rasu sakamakon kamuwa da cutar Ebola.
Wani likita a birnin Fatakwal na jihar Ribas a Nigeria ya rasu sakamakon kamuwa da cutar Ebola.
Wannan shi ne karo na farko da wani dan kasar ya rasu a wata jihar da ba Lagos ba sakamakon cutar Ebola da ta bulla a kasar a ranar 25 ga watan Yuli.
Ministan Lafiya a Nigeria, Onyebuchi Chukwu ne ya bayyana haka a taron maneman labarai a Abuja.
Ministan ya kara da cewar a kuma samu karin mutane biyu dauke da cutar ta Ebola a Nigeria, kenan adadin masu dauke da cutar a kasar sun zama mutane 15.
Likitan wanda ya rasu, ya na daga cikin wadanda suka yi wa wani jami'in ECOWAS magani bayan ya yi mu'amala da dan Liberia Patrick Sawyer wanda ya shigo da cutar Ebola a Nigeria.
A yanzu haka mutane shidda ne Ebola ta hallaka a Nigeria.
Hukumar lafiya ta duniya ta ce kawo yanzu mutane 1,552 ne suka mutu sakamakon kamuwa da cutar Ebola a kasashen Guinea da Liberia da Saliyo da kuma Nigeria.
</doc>
<doc id='bbc_150630_liberia_ebola_new' type='mono' source_url='http://www.bbc.com/hausa/news/2015/06/150630_liberia_ebola_new' term='ebola'>
Cutar Ebola ta sake bulla a Liberia
Makonni bakwai bayan an bayyana Liberia a matsayin kasar da ta kawar da cutar Ebola, an bayar da rahoton wani da ya kamu da cutar a kasar.
Makonni bakwai bayan an bayyana Liberia a matsayin kasar da ta kawar da cutar Ebola, an bayar da rahoton wani da ya kamu da cutar a kasar.
Mataimakin ministan lafiya na kasar Tolbert Nyenswah ya ce wasu gwaje gwaje da aka gudanar sun tabbatar da wani matashi mai shekaru 17 ya mutu sakamakon kamuwa da cutar.
A ranar 24 ga watan Yunin nan ne matsahin ya mutu a garin Nedowein dake kusa da babban filin jirgin sama na Liberia, sannan aka birne shi a washe gari.
A ranar 9 ga watan Mayu ne hukumar lafiya ta Duniya ta bayyana Laberiya a matsayin kasar da ta kawar da cutar Ebola, bayan kasar ta shafe kwanaki 42 batare da ansamu rahoton wani da ya kamu da cutar ba.
Cutar Ebola wadda ta kashe fiye da mutane dubu 11 da dari daya, akasari a yammacin Afrika, har yanzu, ana fama da ita a kasashen Guinea da Saliyo.
</doc>
<doc id='bbc_141129_who-ebola' type='mono' source_url='http://www.bbc.co.uk/hausa/news/2014/11/141129_who-ebola' term='ebola'>
Ebola ta kashe mutane 7000, inji WHO
Sabbin Al-kallumma daga Hukumar Lafiya ta Duniya, WHO, sun nuna cewa kusan mutane dubu bakwai ne Ebola ta hallaka, kuma yawancin su a yammacin Afrika suke.
Sabbin Al-kallumma daga Hukumar Lafiya ta Duniya, WHO, sun nuna cewa kusan mutane dubu bakwai ne Ebola ta hallaka, kuma yawancin su a yammacin Afrika suke.
Adadin yafi wanda hukumar ta ruwaito a makon jiya, inda ta ce kusan mutane dubu shidda ne suka mutu.
Cutar tafi hallaka mutane ne a kasar Laberia a cewar hukumar.
Ta kuma kara da cewa sama da mutane dubu 16 ne suka harbu da cutar kawo yanzu.
Cutar ta fi tsanani ne a kasashen yammacin Afrika da suka hada da Guinea, da Saliyo da kuma Laberiya.
Kasashe dadama na kai taimakon ma'aikata da kayan aiki zuwa kasashen da fama da cutar.
</doc>
<doc id='bbc_labarai-43111810' type='mono' source_url='http://www.bbc.co.uk/hausa/labarai-43111810' term='ebola'>
Hotunan yadda ake rayuwa bayan annobar Ebola
Shekara hudu kenan tun bayan da aka ba da rahoton barkewar cutar Ebola a kasashen Liberia, Guinea da Saliyo da ke Yammacin Afirka.
Shekara hudu kenan tun bayan da aka ba da rahoton barkewar cutar Ebola a kasashen Liberia, Guinea da Saliyo da ke Yammacin Afirka.
Mai daukar hotuna Hugh Kinsella Cunningham ya koma kasar domin duba rayuwar mutanen da wannan annoba ta shafa.
Mutane da cutar ta kashe lokacin da ta barke a 2014 sun zarce mutanen da ta kashe tun lokacin da ta soma barkewar a 1976.
Cutar ta fi yin tasiri a yankunan talakawa irinsu yankin Liberia, inda, ga mutane da dama, samun abincin da mutum zai sa a bakin sallati ma ba karamin aiki ba ne.
West Point wani yanki ne mai cike da jama'a a birnin Monrovia. An gudanar da tarzoma lokacin da gwamnati ta rufe yankin sannan ta killace mutane da suka kamu da cutar.
'Yan sanda sun kashe jikan Eva Nah lokacin da yake zanga-zanga saboda killace mutane da gwamnati ta yi. "Babu abin da yake son yi kamar buga tamaula da kuma zaman makanike,"  in ji ta. "Mahaifi da mahaifiyarsa sun mutu don haka ni kadai ce danginsa."
Shekaru bayan mutuwar tasa, an bai wa Eva diyyar kisansa abin da ya ba ta damar tura sauran yara hudu na danginta makaranta.
'Yar uwar Rita Carol na cikin wadanda Ebola ta kashe. Ta taba sayar da abinci a kan wata hanya da ke West Point sai dai ta tara kudin da ta sayi firinji sannan ta soma kasuwancin kankara, inda take fatan rayuarta za ta inganta.
Etta Roberts ma'aikaciyar jinya ce a asibitin Kahweh da ke gabashin Monrovia. Akasari tana duba marasa lafiya 10 wadanda ke fama da zazzabi da kuraje.
Mutumin da ya bude asibitin, Reginald Kahweh, ya bude cibiyar kula da masu cutar Ebola bayan ya mahaifansa sun mutu sakamakon cutar, yana mai cewa: "Dole kowa ya dauki matakin da zai inganta al'uma… an gina wannan waje ne domin tunawa da wadanda suka mutu."
Annobar ta Ebola ta ggirgiza tsarin kiwon lafiyar Liberia inda kayan aiki suka kare. Dama dai kasar ba ta da ingantaccen tsarin kiwon lafiya saboda yakin basarar da aka kwashe shekara 14 ana yi.
Don haka ne ake sanya ido sosai kan yankuna kamar West Point inda ma'aikatan cibiyar kula da lafiya ta kasar  ke sa ido ba dare ba rana ko da wani abu zai faru.
J Roberts na zaune a yankin na West Point wanda ke fama da zaizayar kasa. Ya soma kasuwanci bayan matarsa ta mutu sakamakon Ebola. "An kona gawar matata, ba binne ta aka yi ba  don haka ji nake kamar ba zan sake ganinta ba. Na yanke shawarar ba da kulawa ga 'ya'yanmu hudu," in ji shi.
Yana sayar da ruwan zafi. Wannan sana'a na da matukar muhimmanci saboda rashin tsaftar da ake fama da ita a cikin al'umarsu.
Duk da tagomashin da tsarin kiwon lafiyar kasar ya samu da kuma fatan mutanen da lamarin ya shafa ke da shi na ci gaba da gudanar da rayuwa, da dama daga cikin ma'aikatan da suka rika binne gawarwaki na cikin tsaka mai wuya.
Akasarin ma'aikatan talakawa ne  shi ya sa suka yi murnar da aka ba su aikin.
Gwamnati ta dauki Mohammed Kanu a matsayin mutumin da zai rika binne gawarwakin ba tare da matsala ba. Bai sake samun wani aiki ba shi ya sa ya koma kulka da tsirrai.
Bukukuwan da aka rika yi lokutan binne gawarwakin sun taimaka wurin yada cutar kuma an rika tsangwamar mutane da dama suka yi aikin binne gawarwaki.
Morla Kargbo, wani tsohon ma'aikacin binne gawa, ya yi bayani: "Mutane ba sa son ba mu hayar gida saboda sun san mun yi aikin binne mutanen da suka kamu da Ebola."
Dukkan hotunan nan na Hugh Kinsella Cunningham ne.
</doc>
<doc id='bbc_141009_ebola_australia' type='mono' source_url='http://www.bbc.co.uk/hausa/news/2014/10/141009_ebola_australia' term='ebola'>
Ebola: An killace ma'aikaciyar jinya a Australia
An killace Wata ma'aikaciyar Jinya 'yar Kasar Australia a wani asibiti dake arewacin garin Cairns saboda fargabar maiyiwuwa ta harbu da kwayar cutar Ebola yayinda take aiki a Saliyo.
An killace Wata ma'aikaciyar Jinya 'yar Kasar Australia a wani asibiti dake arewacin garin Cairns saboda fargabar maiyiwuwa ta harbu da kwayar cutar Ebola yayinda take aiki a Saliyo.
Bayan komawar Ma'aikaciyar Jinyar gida ne a karshen mako, ta kama zazzabi,
Ana dai saran samun sakamakon gwaje- gwajen da aka yi mata a 'yan sa'oi masu zuwa.
An ruwaito cewa ta fadawa Likitoci cewa ta sanya rigar kariya a dukkanin lokutan da tai aiki a Saliyo, kuma bata saba duk wata ka'ida ba
Wannan shine na'uin cutar na baya- bayan nan a wajen yankin Afirka
Yanzu haka ma dai ana yiwa wata ma'aikaciyar jinyar magani a Spain saboda cutar da kuma wasu karin ma'aikatan lafiya uku
</doc>
<doc id='bbc_140922_schools_reeopen_nigeria' type='mono' source_url='http://www.bbc.co.uk/hausa/news/2014/09/140922_schools_reeopen_nigeria' term='ebola'>
Ebola: An sake bude makarantu a Nigeria
An sake bude makarantu a Nigeria a hukumance bayan dogon hutun da aka karawa dalibai saboda fargabar cutar Ebola.
An sake bude makarantu a Nigeria a hukumance bayan dogon hutun da aka karawa dalibai saboda fargabar cutar Ebola.
Daliban makarantun Firamare da na Sakandare a jihohi da dama a Nigeriar sun koma karatu a ranar Litinin.
Rahotanni sun nuna cewa galibin makarantun kudi a kasar sun dauki matakai na kariya daga cutar ebola.
Sai dai wasu jihohi a Nigeriar da suka hada da Lagos inda cutar ta soma bulla da Rivers da Kano da kuma Zamfara sun dage komawa makarantar har zuwa wata mai zuwa.
Irin wadannan jihohi sun bayyana cewa za su kara kintsawa ne sosai na daukar matakan kariya daga cutar ta Ebola.
Batun sake bude makarantun kasar ya haifar da cece-kuce a Kasar.
</doc>
<doc id='bbc_141215_ebola_bashi' type='mono' source_url='http://www.bbc.co.uk/hausa/news/2014/12/141215_ebola_bashi' term='ebola'>
An bukaci a yafe ma kasashe masu ebola bashi.
Wani rahoto na majalisar dinkin duniya ya yi kira ga masu bin bashi na duniya da su soke basussukan da suke bin kasashen nan guda uku da cutar Ebola ta yi wa mummunan barna.
Wani rahoto na majalisar dinkin duniya ya yi kira ga masu bin bashi na duniya da su soke basussukan da suke bin kasashen nan guda uku da cutar Ebola ta yi wa mummunan barna.
Rahoton, wanda ya fito daga hukumar tattalin arziki na Afrika a majalisar dinkin duniya UNECA ya kara da cewa annobar ta yi gagarumin tasiri kwarai kan tattalin arziki, da durkusar da harkokin yawon bude ido da bangaren zuba jari, da harkokin jama'a da kuma samar da ayyukan yi.
Mr Dimitri Sanga, daya daga cikin wadanda suka yi aiki a kan rahoton na hukumar ta UNECA, ya ce sauke nauyin bashin zai saukakawa kasashe ukun tare da basu damar sake tsayawa da kafafunsu. Ya ce hakan zai ba su damar amfani da kudaden da suke kashewa wajen yaki da cutar ta ebola domin ayyukan ci gaban kasa.
</doc>
<doc id='bbc_140811_ebola_drug' type='mono' source_url='http://www.bbc.co.uk/hausa/news/2014/08/140811_ebola_drug' term='ebola'>
Gwajin kan maganin cutar Ebola
Anya ana iya gudanar da binciken da ya dace akan ingancin magani a lokacin da ake tsakiyar annoba?
Anya ana iya gudanar da binciken da ya dace akan ingancin magani a lokacin da ake tsakiyar annoba?
Yayin da kwararru kan harkar kiwon lafiya ke kokarin samun amsar wannan tambayar, Najeriya ta isa misali kan sarkakiyar da ka iya biyo bayan gwajin magani.
A shekarar 1996 kamfanin harhada magunguna na Pfizer wanda ke da mazauninsa a Amurka ya gudanar da gwaji a lokacin tsakiyar annobar sankarau. Mutane kimanin 12,000 suka rasu cikin watanni shida a sakamakon cutar a jihar Kano dake arewacin kasar.
Kawo yanzu babu wani tabbaci da aka samu kan maganin ebola.
Tasirin da illar gwaji zai yi idan aka sami kuskure yana iya daukar shekaru masu yawa.
Hasali dai gwajin Trovan ya kara sanya shakku kan maganin bature da kuma haifar da nakasu ga kokarin yin allurar rigakafi ga kananan yara a arewacin Najeriya.
</doc>
<doc id='bbc_160317_new_ebola_case_in_guinea' type='mono' source_url='http://www.bbc.com/hausa/news/2016/03/160317_new_ebola_case_in_guinea' term='ebola'>
Ebola ta sake bulla a Guinea
A kasar Guinea, an samu mutum biyu da suka kamu da cutar Ebola, bayan kusan watanni uku da ayyana kasar a matsayin wadda ta yi nasarar yakar cutar.
A kasar Guinea, an samu mutum biyu da suka kamu da cutar Ebola, bayan kusan watanni uku da ayyana kasar a matsayin wadda ta yi nasarar yakar cutar.
An dai gano cewa wasu mutum uku su ma sun mutu bayan wasu alamu irin na cutar sun bayyana a jikinsu, kuma an fahimci cewa dangin mutum biyun da suka kamu da cutar Ebolar ne.
An dai samu labarin bullar cutar ne 'yan sa'o'i bayan Hukumar lafiya ta duniya ta sanar da bullar ta a kasar Saliyo da ke makwabtaka da Guinea.
Kodayake, da ma Hukumar lafiyar ta yi gargadin cewar cutar za ta iya sake bulla a kowane lokaci.
Annobar Ebola dai ta barke a kasar Guinea ne a shekara ta 2013, kuma cutar ta halaka sama da mutum 11000 a shiyyar Afirka ta yamma.
</doc>
<doc id='bbc_140413_ebola_gambia' type='mono' source_url='http://www.bbc.co.uk/hausa/news/2014/04/140413_ebola_gambia' term='ebola'>
Ebola: An hana mutane shiga Gambia
Jami'ai a kasar Gambia sun sanar da komfanonin jiragen sama cewa kada su dauki fasinjoji daga kasashen Guinea da Liberia da Sierra Leone zuwa kasar su saboda gudun yada cutar Ebola.
Jami'ai a kasar Gambia sun sanar da komfanonin jiragen sama cewa kada su dauki fasinjoji daga kasashen Guinea da Liberia da Sierra Leone zuwa kasar su saboda gudun yada cutar Ebola.
Da yake magana akan sanarwar, ministan harkokin wajen Sierra Leone Samoura Kamara yace Gambiyar nada ikon tsare kasar ta da jama'ar ta.
Senegal ma ta rufe iyakar ta da Guinea saboda tsoron cutar Ebola.
Fiye da mutane dari ne cutar ta hallaka a Guinea da Liberia
</doc>
<doc id='bbc_140829_liberia_ebola_ban' type='mono' source_url='http://www.bbc.co.uk/hausa/news/2014/08/140829_liberia_ebola_ban' term='ebola'>
Ebola: Liberia za ta dage takunkumi
Gwamnatin Liberia ta ce, za ta dage takunkumin hana shiga da fita da ta sanya wa al'ummar wata unguwar talakawa da ta rufe, domin hana yaduwar cutar Ebola.
Gwamnatin Liberia ta ce, za ta dage takunkumin hana shiga da fita da ta sanya wa al'ummar wata unguwar talakawa da ta rufe, domin hana yaduwar cutar Ebola.
Ministan watsa labarai na kasar, ya ce za a bude unguwar ta West Point ne, saboda kwarin guiwar da suke da shi yanzu cewa za a iya yaki da bazuwar cutar yadda ya kamata.
Can kuma a Senegal, ministar lafiya ta kasar, Awa Marie Coll Seck, ta tabbatar da samun wani mutum da ke dauke da kwayar cutar ta Ebola, a karon farko a kasar.
Ta ce, '' wani matashin dalibi ne dan Guinea na wata jami'ar Conakry, wanda ya zo a duba lafiyarsa a asibiti, dauke da kwayoyin cutar amma bai yi tsanani ba.''
A halin da ake ciki kuma, masana kimiyya, sun ce sun gano cewa maganin cutar na gwaji mai suna Zee-Mapp, ya yi tasiri kashi dari bisa dari a jikin wasu birrai 18.
Sai dai har yanzu ba a kai ga tantance tasirinsa a jikin dan adam ba.
</doc>
<doc id='bbc_labarai-49783226' type='mono' source_url='https://www.bbc.co.uk/hausa/labarai-49783226' term='ebola'>
Congo za ta fitar da sabuwar rigakafin Ebola
Hukumomi a Jamhuriyyar Dimokuradiyyar Congo na shirin fara amfani da rigakafi ta biyu domin dakile cutar Ebola da ta kashe sama da mutum 2100.
Hukumomi a Jamhuriyyar Dimokuradiyyar Congo na shirin fara amfani da rigakafi ta biyu domin dakile cutar Ebola da ta kashe sama da mutum 2100.
A watan Yuli, tsohon Ministan Lafiya na kasar Oly Ilunga ya ki amincewa da amfani da rigakafin, inda ya ce ba a tabbatar da ko rigakafin za ta yi aiki ba.
Sai dai jami'an lafiya a kasar sun bayyana cewa rigakafin, wadda kamfanin samar da magunguna na Johnson & Johnson suka hada, ba ta da wata illa.
Barkewar cutar Ebola a gabashin kasar ita ce ta biyu mafi girma.
Barkewar cutar da ta fi grima ta faru ne tsakanin 2015 zuwa 2016 a yammacin Afirka, inda ta kashe sama da mutum 11,000.
Rigakafin da Johnson & Johnson suka samar, za ta tamaka wa rigakafin da kamfanin Merck suka samar wadda tuni aka bai wa mutum 225,000 a bara, kamar yadda gwamnatin kasar ta sanar.
Sai dai jami'an da ke kula da bullar cutar ba su bayyana takamaiman lokacin da za a fara amfani da rigakafin ba.
Rigakafin da ake amfani da ita yanzu a kasar ba ta da yawa, an bayyana cewa ma'aikatan lafiya ne kadai ke amfani da ita sai kuma mutanen da ake ganin suna da yiwuwar kamuwa da cutar sakamakon cudanya da masu dauke da ita.
Ana sa ran sabuwar rigakafin za ta samar da kariya matuka, inda har wadanda ke wurin da cutar ta barke za su samu rigakafin.
</doc>
<doc id='bbc_labarai-44051879' type='mono' source_url='http://www.bbc.co.uk/hausa/labarai-44051879' term='ebola'>
'An sake samu bullar cutar Ebola a Congo'
Jamhuriyar Dimokradiyar Congo ta ce an samu barkewar annobar Ebola a kasar, da kawo yanzu ta haddasa mutuwar mutane da dama.
Jamhuriyar Dimokradiyar Congo ta ce an samu barkewar annobar Ebola a kasar, da kawo yanzu ta haddasa mutuwar mutane da dama.
Ma'aikatar kiwon lafiyar kasar ta ce mutum 17 sun mutu a garin Bikoro da ke arewa maso yammacin kasar, kuma gwaje-gwajen da aka aiwatar na nuna cewa biyu daga cikinsu Ebola ce ta kashesu.
Kafin sanar da bular Cutar, jami'an kiwon lafiya a yankin sun ce sun samu mutum  21 da ke fama da zazzabin da ke janyo zub da jini.
Hukumar lafiya ta Majalisar Dinkin Duniya ta ce tawagar kwararu na kan hanyar zuwa yankin.
Wannan dai shi ne karo na 9 da ake samu bullar Ebola a Congo tun shekara ta 1967.
Cutar Ebola dai ta kashe fiye da mutum dubu 11 a yammacin Afrika a shekarar 2014.
</doc>
<doc id='bbc_140828_ebolawestafrica' type='mono' source_url='http://www.bbc.co.uk/hausa/news/2014/08/140828_ebolawestafrica' term='ebola'>
Ebola: kasashe za su bude iyakokinsu
Ministocin lafiya na kasashen yammacin Afrika da suke taro a Ghana, sun amince da a dage matakin takaita zirga-zirga da aka dauka akan kasashen da annobar cutar Ebola ta afka wa.
Ministocin lafiya na kasashen yammacin Afrika da suke taro a Ghana, sun amince da a dage matakin takaita zirga-zirga da aka dauka akan kasashen da annobar cutar Ebola ta afka wa.
Ministocin sun dauki wannan mataki ne sakamakon shawarar da hukumar lafiya ta duniya ta bayar, cewa takaita zirga-zirga ya haifar da karancin abinci da muhimman abubuwan, wanda hakan ta ce yana kawo nakasu ga kokarin yaki da cutar.
Hukumar ta ce maimakon takaita zirga-zirgar, kamata ya yi, kasashen da cutar ta fadawa, su rika gudanar da bincike kan lafiyar masu shiga da fita daga cikinsu.
Babban darektan hukumar lafiya ta kasashen yammacin Afrikan Xavier Crespin , ya ce manufar taron nasu ita ce, musayar fahimta da ilimi a tsakaninsu.
Hukumar lafiyar ta duniya ta yi gargadin cewa, fiye da mutane dubu 20 za su iya kamuwa ta cutar ta Ebola, kafin a iya magance ta.
</doc>
<doc id='bbc_140819_ebola_fifth_death' type='mono' source_url='http://www.bbc.co.uk/hausa/news/2014/08/140819_ebola_fifth_death' term='ebola'>
Ebola: Babbar Likita ta mutu a Najeriya
Wata sanarwa data fito daga ma'aikatar lafiya a Najeriya na cewa wata kwararriyar Likita ta rasu sakamakon kamuwa da cutar Ebola.
Wata sanarwa data fito daga ma'aikatar lafiya a Najeriya na cewa wata kwararriyar Likita ta rasu sakamakon kamuwa da cutar Ebola.
Dr. Ameyoh Adadevoh ita ce ta jagoranci likitocin da suka duba lafiyar dan Liberiyan nan marigayi Patrick Sawyer.
Ma'aikatar lafiyar ta ce mutane biyar ne ke nan yanzu haka suka mutu a Najeriya sakamakon kamuwa da cutar.
A ranar Litinin ne dai ma'aikatar lafiyar Najeriyar ta bayyana cewa wasu mutane 4 sun warke daga cutar Ebolan.
Mutuwar Dr. Adadevoh na zuwa ne daidai lokacin da hukumar lafiya ta duniya WHO ke yabawa matakan da Nigeria take dauka wajen hana yaduwar cutar
</doc>
<doc id='bbc_45095670' type='mono' source_url='https://www.bbc.co.uk/hausa/45095670' term='ebola'>
Ebola ta zama alakakai a Congo
Hukomomin lafiya a jamhuriyyar demokuradiyyar Congo sun fara shirin tunkarar yaki da cutar Ebola wacce ta sake bulla a kasar kuma yanzu ke ci gaba da barazana ga rayukan jama'a.
Hukomomin lafiya a jamhuriyyar demokuradiyyar Congo sun fara shirin tunkarar yaki da cutar Ebola wacce ta sake bulla a kasar kuma yanzu ke ci gaba da barazana ga rayukan jama'a.
Mutune sama da 43 aka ruwaito sun kamu da cutar yayin da alkalumman farko na ma'aikatar lafiya a kasar suka ce  mutane 30 sun mutu.
Ma'aikatar lafiya ta kasar ta ce za ta tura tawagar likitoci zuwa yankin arewa maso gabashi kusa da iyaka da Uganda inda cutar ta sake bulla.
Jami'an lafiya  sun fara sanya allurar riga-kafin cutar  a cikin firji domin sanyaya maganin.
Ma'aikatar lafiyar ta ce a ranar laraba take fatan jami'anta za su fara aikin yaki da cutar.
An dai yi nasarar gwajin rigakafin maganin wanda wani kamfanin hada magunguna na Macrk ya samar.
Kuma gwamnatin kasar ta ce tana da sama da 3000 na rigakafin maganin da ta ajiye a Kinshasa, wanda ke bukatar a jiye shi wuri mai sanyi  da kankaara
Babbar matsalar da jami'an lafiya ke kokawa shi ne makwanni kalilan allurar ke yi a ajiye ba tare da an yi amfani da ita ba.
</doc>
<doc id='bbc_141105_ebola_journalist_arrest' type='mono' source_url='http://www.bbc.co.uk/hausa/news/2014/11/141105_ebola_journalist_arrest' term='ebola'>
Ebola: An kama dan jarida a Saliyau
An kama wani dan jarida a Saliyo saboda sukan shugaban kasar Ernest Bai Koroma da gwamnatinsa kan yadda suke tafiyar da yaki da cutar Ebola.
An kama wani dan jarida a Saliyo saboda sukan shugaban kasar Ernest Bai Koroma da gwamnatinsa kan yadda suke tafiyar da yaki da cutar Ebola.
Dan jaridar, David Tam Baryoh, ya yi wata hira ne da wani mai magana da yawun 'yan adawa, wanda ya soki shugaban da jamiyya mai mulki.
Kungiyar kare 'yan jarida, ta, Committee to Protect Journalists, ta yi allawadai da kamun nasa.
A halin da ake ciki kuma sabuwar darektar Afrika da Hukumar Lafiya ta Duniya ta nada sakamakon sukar da ake yi wa hukumar kan yadda take sakaci da batun yaki da cutar Ebola, Dr Matshidiso Rebecca Moéti 'yar Botswana, ta yi gargadi ga kasashen da cutar ta shafa da su zauna da shirin sake bullarta a gaba...........Clip
Ta ce, ''Dole ne mu yarda cewa, bayan wannan mummunar annoba, lamarin zai ci gaba da zama abin damuwa ga lafiyar jama'a, a yankin har zuwa wani lokaci, ko da kuwa an shawo kanta.''
</doc>
<doc id='bbc_150127_oxfam_post_ebola' type='mono' source_url='http://www.bbc.co.uk/hausa/news/2015/01/150127_oxfam_post_ebola' term='ebola'>
Oxfam ta nemi a tallafa bayan kawar da Ebola
Kungiyar agaji ta Oxfam ta yi kira da a yi wani gagarumin shiri domin farfado da kasashen da cutar Ebola ta shafa, bayan an kawar da cutar.
Kungiyar agaji ta Oxfam ta yi kira da a yi wani gagarumin shiri domin farfado da kasashen da cutar Ebola ta shafa, bayan an kawar da cutar.
Shugaban Oxfam, Mark Goldring, ya ce sai da lokaci ya kure sannan duniya ta farga da cutar ta Ebola.
Amma a cewarsa a yanzu babu wani uzuri da zai sa ba za a taimaka wa mutanen da cutar ta gurgunta rayuwarsu ba, tare kuma da farfado da tattalin arzikin kasashen.
Kungiyar dai na bukatar a yi wani taro domin tara miliyoyin daloli da za a yi amfani da su a shirin, tana mai yin hannunka-mai-sanda ga irin shirin agajin da nahiyar Turai ta yi bayan yakin duniya na biyu.
</doc>
<doc id='bbc_141006_ebola_spain' type='mono' source_url='http://www.bbc.co.uk/hausa/news/2014/10/141006_ebola_spain' term='ebola'>
Ebola ta bayyana a Spain
Ministar lafiya ta Spain ta tabbatar cewa wata ma'aikaciyar jinya a wani asibiti a babban birnin kasar Madrid, wadda ta kula da wani malamin kirista da Ebola ta hallaka, ita ma ta harbu da kwayar cutar.
Ministar lafiya ta Spain ta tabbatar cewa wata ma'aikaciyar jinya a wani asibiti a babban birnin kasar Madrid, wadda ta kula da wani malamin kirista da Ebola ta hallaka, ita ma ta harbu da kwayar cutar.
Ma'aikaciyar jiyyar ita ce ta farko a wajen nahiyar Afrika da ta kamu da wannan cuta da ta zama annoba.
Ministar, Ana Mato, ta ce, maaikaciyar tana daga cikin wadanda suka kula da Manuel Garcia Viejo mai wa'azin kirista, wanda ya mutu a watan Satumba bayan ya je Saliyo.
Ta kuma kula da Miguel Pajare da shi ma malamin kiristan ne, da shi kuma ya mutu a watan Agusta sakamakon kamuwa da cutar Ebola.
A makon da ya gabata ne Ma'aikaciyar wadda ba a bayyana sunanta ba ta fara rashin lafiya a lokacin da take hutu.
Ministar ta ce yanayin da matar take ciki bai yi tsanani ba, yayin da ake kula da mutane da dama da suka yi mu'amulla da ita da kuma sauran abokan aikinta.
</doc>
<doc id='bbc_150707_who_lacks_capacity_emergencies' type='mono' source_url='http://www.bbc.com/hausa/news/2015/07/150707_who_lacks_capacity_emergencies' term='ebola'>
Ebola: WHO ta gaza shawo kan cutar
Wani rahoto a kan bullar cutar Ebola a yankin yammacin Afrika ya nuna cewar Hukumar lafiya ta duniya ba ta da karfin tinkarar lamuran lafiya na gaggawa a duniya.
Wani rahoto a kan bullar cutar Ebola a yankin yammacin Afrika ya nuna cewar Hukumar lafiya ta duniya ba ta da karfin tinkarar lamuran lafiya na gaggawa a duniya.
Mutane fiye da dubu 11 ne suka mutu, kusan dukaninsu a Guinea da Saliyo da kuma Liberia sakamakon kamuwa da cutar Ebola.
Rahoton mai zaman kansa, wanda tsohuwar shugabar kungiyar bayar da agaji ta Oxfam ta hada, ya gano cewar martanin hukumar lafiyar ta duniya ya samu cikas ne sakamakon rashin kudi da kuma rashin samun isassun bayanai tare da hukumomin Majalisar Dinkin Duniya.
Sai dai rahoton ya ce, ba hukumar ce kadai za a dora wa laifi ba, inda ya kara haske a kan gazawar a cikin daukacin tsarin jin kai na Majalisar Dinkin Duniya.
</doc>
<doc id='bbc_141222_imf_ebola' type='mono' source_url='http://www.bbc.co.uk/hausa/news/2014/12/141222_imf_ebola' term='ebola'>
Ebola: IMF na kawo cikas wajen yaki da cutar
Masu bincike a Burtaniya sun ce akwai yuwuwar cewa wasu sauye sauye da hukumar ba da lamuni ta IMF ta yi, sun taimaka wajen yaduwar cutar Ebola a Yammacin Afrika.
Masu bincike a Burtaniya sun ce akwai yuwuwar cewa wasu sauye sauye da hukumar ba da lamuni ta IMF ta yi, sun taimaka wajen yaduwar cutar Ebola a Yammacin Afrika.
Masu bincike wadanda suka fito daga jami'o'in Cambaridge da Oxford sun ce wasu tsare-tsare hukumar ta IMF, sun durkusar da bangaren kiwon lafiyan kasashen Saliyo da Guine da kuma Liberia, bayan da gwamnatocin kasashen suka tsuke bakin aljihunsu.
Wakilin BBC ya ruwaito cewa "hakan ne kuma ya sa kasashen suka kasa daukan ma'aikatan kiwon lafiya."
Sai dai wani mai magana da yawun hukumar ta IMF, ya musanta wannan zargi, inda ya ce babu alaka tsakanin yaduwar cutar ta Ebola a kasashen da tsare-tsaren hukumar.
</doc>
<doc id='bbc_140911_bill_nd_mellinda' type='mono' source_url='http://www.bbc.co.uk/hausa/news/2014/09/140911_bill_nd_mellinda' term='ebola'>
Bill da Melinda sun ba da tallafin Ebola
Gidauniyar Bill da Melinda Gates ta ce za ta ba da tallafin dala miliyan hamsin domin yakar cutar Ebola da ta barke a yammacin Afurka.
Gidauniyar Bill da Melinda Gates ta ce za ta ba da tallafin dala miliyan hamsin domin yakar cutar Ebola da ta barke a yammacin Afurka.
Gidauniyar ta shahararren attajirin nan Bill Gates ta ce za ta ba da kudaden ba tare da bata lokaci ba ga kungiyoyin kasashen waje domin magance matsalar da ta kira ta gaggawa.
Dr David Nabarro wanda ke jagorantar kokarin da Majalisar Dinkin Duniya ke yi na dakile cutar ya shaida wa BBC cewa Cutar Ebola na kara kamari fiye da tunanin dan adam.
Susan Desmond- Hellman ita ce babbar jami'ar shirin tallafin ta kuma shaida wa BBC cewa ana bukatar karin kudade dan yakar cutar.
Inda ta ce ya kamata kasar Amurka da Tarayyar Turai da sauran kassahen duniya, su ma su ba da tallafi dan yakar wannan babbar annoba da ke barazana ga duniya ba ki daya.
</doc>
<doc id='bbc_150224_saliyo_lesson_ebola' type='mono' source_url='http://www.bbc.co.uk/hausa/news/2015/02/150224_saliyo_lesson_ebola' term='ebola'>
Ebola: Saliyo ta ce ta koyi babban darasi
Ministan harkokin wajen Saliyo ya ce ba za a jira aikin sake gina tattalin arzikin kasar ba, har sai lokacin da annobar Ebola ta kau.
Ministan harkokin wajen Saliyo ya ce ba za a jira aikin sake gina tattalin arzikin kasar ba, har sai lokacin da annobar Ebola ta kau.
Samura Kamara ya fadawa BBC cewa bunkasa ci gaba, zai taimaka wajen samun kudaden da ake bukata domin samar da kayayyakin da ake bukata a bangaren kiwon lafiya.
Ya ce 'babban darasin da aka koya game da annobar Ebola shine Saliyo na bukatar ta kara zuba jari akan tsarin kiwon lafiyarta'.
Ministan na magana ne a London gabanin wani babban Taro da zai tattauna yadda za'a sake gina tattalin arzikin Saliyon--- wanda har ya zuwa lokacin da Ebola ta shiga ke farfadowa daga yakin basasar kasar
</doc>
<doc id='bbc_141002_ebola_britain_sierra_leone' type='mono' source_url='http://www.bbc.co.uk/hausa/news/2014/10/141002_ebola_britain_sierra_leone' term='ebola'>
Za a bude taro kan Ebola a Burtaniya
A yau ne jami'an gwamnatin Burtaniya da na Saliyo za su fara wani taro a London don tattauna yadda za a shawo kan yaduwar cutar Ebola a yammacin Afrika.
A yau ne jami'an gwamnatin Burtaniya da na Saliyo za su fara wani taro a London don tattauna yadda za a shawo kan yaduwar cutar Ebola a yammacin Afrika.
Burtaniya dai ta yi alkawarin taimakawa Saliyo da kayayyakin yaki da cutar a wani asibitin mai gadaje 700.
Daya daga cikin manufofin taron na yau shi ne a janyo hankalin sauran kasashen duniya masu arziki su taimaka wajen yaki da cutar a yankin yammacin Afrika.
A wani labarin kuma, hukumomi a Amurka sun ce sunan Ba Amurken da ya kamau da cutar Ebola a Texas Thomas Eric Duncan.
Wasu iyaye a Amurkan sun fara hana 'ya'yan zuwa makaranta saboda ance Thomas Eric Duncan ya yi mu'amala da wasu dalibai.
</doc>
<doc id='bbc_150221_liberia_curfew' type='mono' source_url='http://www.bbc.co.uk/hausa/news/2015/02/150221_liberia_curfew' term='ebola'>
Ebola: Za a dage dokar hana fita a Liberia
Gwamnatin Liberia ta ce zata dage dokar hana fita daga gidaje daga dare zuwa wayewar gari da aka sanya a fadin kasar saboda cutar Ebola.
Gwamnatin Liberia ta ce zata dage dokar hana fita daga gidaje daga dare zuwa wayewar gari da aka sanya a fadin kasar saboda cutar Ebola.
A cikin watan Agustan bara ne gwamnatin kasar ta sanya dokar, farko daga karfe 9 na dare zuwa karfe 6 na safe, amma daga baya aka mayar da dokar ta fara aiki daga karfe 12 na dare.
Dokar daya ce daga cikin tsauraran matakan da gwamnatin Liberiya ta dauka domin dakile yaduwar cutar Ebola a kasar a bara.
Shugabar kasar Ellen Johnson Sirleaf ta bayar da umurnin a bude manyan iyakokin kasar da suma aka rufe lokacin da cutar ke ganiyar yaduwa.
Makarantu sun fara bude wa da kadan kadan, bayan sun shafe watanni 6 suna rufe a kokarin kawar da annobar.
Fiye da mutane dubu 9 ne cutar Ebola ta kashe a yammacin Afrika.
</doc>
<doc id='bbc_wasanni-37401770' type='mono' source_url='http://www.bbc.co.uk/hausa/wasanni-37401770' term='ebola'>
Ebola da Shamsu sun buga canjaras a dambe

Shamsu kanin Emi da Ebola sun tashi wasan damben gargajiya babu ci a fafatawar da suka yi a gidan dambe na Ali Zuma da ke Dei-Dei a Abuja Nigeria.
Ebola dan damben Kudu da Shamsu daga Arewa sai da suka yi turmi uku babu wanda ya je kasa, daga nan ne Tirabula ya raba karawar.
Gumurzu da aka yi tsakanin Dogon Bunza daga Arewa da Shagon Aleka daga Kudu, turmi uku suka yi, amma babu wanda ya dafa kasa aka raba su.
Damben Nura Dogon Sani daga Arewa da Bahagon Sani Mai Maciji ma turmi uku suka yi babu kisa, haka ma karawa tsakanin Audu Autan Fillo daga Arewa da Bahagon Sisko daga Kudu canjaras suka yi.
Sai dai kuma Shagon Autan Faya daga Kudu ya buge Shagon Shagon Alhazai daga Arewa a Turmin farko.
Shi kuwa Shagon Lawwalin Gusau daga Arewa buge Shagon Shagon Dan Sharif daga Kudu ya yi.
Wasan karshe da aka rufe filin tsakanin Autan Faya daga Kudu da Bahagon Abba daga Arewa tashi suka yi babu wanda ya samu nasara a turmi biyun da suka dambata.
</doc>
<doc id='bbc_150212_ebola_rise_week' type='mono' source_url='http://www.bbc.co.uk/hausa/news/2015/02/150212_ebola_rise_week' term='ebola'>
Ebola na kara yaduwa a yammacin Afrika
Hukumar lafiya ta duniya - WHO ta ce an samu karuwar mutanen da ke kamuwa da cutar Ebola a mako na biyu a jere a kasashen da ke fama da cutar.
Hukumar lafiya ta duniya - WHO ta ce an samu karuwar mutanen da ke kamuwa da cutar Ebola a mako na biyu a jere a kasashen da ke fama da cutar.
Hukumar ta WHO ta ce a ranar Laraba mutane 76 a kasar Saliyo sun kamu da cutar, sai kuma wasu 65 a Guinea a yayin da mutane uku suka kamu da cutar a Liberia.
Mutane fiye da 9,000 ne suka mutu sakamakon kamuwa da cutar Ebola tun daga watan Disambar 2013.
Hukumar ta WHO ta ce karuwar mutanen wata alama ce da ke nuna cewa "akwai kalubale " sosai a yunkurin kawo karshen annobar Ebola.
</doc>
<doc id='bbc_140807_ebola_nigeria_diplomacy' type='mono' source_url='http://www.bbc.co.uk/hausa/news/2014/08/140807_ebola_nigeria_diplomacy' term='ebola'>
Ebola: Nigeria ta yi taro da jakadu
Jami'an gwamnatin Nigeria sun yi taro da dukkanin Jakadu da jami'an diflomasiyyar da ke kasar domin sanar da su halin da ake ciki game da bullar cutar Ebola a kasar.
Jami'an gwamnatin Nigeria sun yi taro da dukkanin Jakadu da jami'an diflomasiyyar da ke kasar domin sanar da su halin da ake ciki game da bullar cutar Ebola a kasar.
Ana yi wa taron kallon wani mataki na kwantar da hankalin al'ummar kasashen waje da ke Najeriyar.
Wasu kasashen dai tuni suka fara ba 'yan kasarsu shawarar kaurace wa Najeriyar.
Wata jami'ar lafiyar da ta mutu a Lagos ce 'yar kasar ta farko da ta mutu a sanadiyyar cutar, yayin aka tabbatar da wasu mutanen biyar sun harbu da cutar ta Ebola.
</doc>
<doc id='bbc_151014_ebola' type='mono' source_url='http://www.bbc.com/hausa/news/2015/10/151014_ebola' term='ebola'>
Kwayar Ebola kan dade a  jikin mutum
Wani sabon bincike ya gano cewa kwayar cutar Ebola kan iya dadewa a cikin jikin namiji da ke dauke da ita har tsawon watanni tara fiye da yadda aka yi tsammani.
Wani sabon bincike ya gano cewa kwayar cutar Ebola kan iya dadewa a cikin jikin namiji da ke dauke da ita har tsawon watanni tara fiye da yadda aka yi tsammani.
Masu binciken sun yin nazarin a kan maniyin wasu maza su kusan 100 daga kasar Saliyo wadda ta farfado daga cutar ta Ebola.
Kashi daya bisa uku daga ciki suna dauke da kwayar cutar ta Ebola, kuma bayan watanni bakwai zuwa  tara suka soma rashin lafiya.
Sai dai babu cikakken bayani a kan ko za su iya baza cutar.
</doc>
<doc id='bbc_141107_ecowas_summit_ends' type='mono' source_url='http://www.bbc.co.uk/hausa/news/2014/11/141107_ecowas_summit_ends' term='ebola'>
ECOWAS ta tara kudaden yaki da cutar Ebola
A birnin Accra na kasar Ghana cikin daren jiya shugabannin kasashen kungiyar Kasuwancin yammacin Afrika wato Ecowas suka kammala wani taron gaggawa na yini guda da suka gudanar a can.
A birnin Accra na kasar Ghana cikin daren jiya shugabannin kasashen kungiyar Kasuwancin yammacin Afrika wato Ecowas suka kammala wani taron gaggawa na yini guda da suka gudanar a can.
Sun dai gudanar da taron ne kan batutuwa biyu wato da matsalar cutar Ebola da yadda za'a shawo kanta da kuma alamarin Burkina Faso, inda sojoji suka kifar da gwamnatin Blaise Campaore.
Shugabannin kasashen guda takwas ne dai suka halarci taron ciki har da shugabannnin kasashen Mali da Niger da Ivory Coast sauran kuma suka turo wakilai.
Mallam Haruna Warkani Mataimakin Direkton Sadarwa na kungiyar ta Ecowas ya bayyana cewa Shugabannin sun ba da taimakon kudade da na'urori a kokarin da ake yi na ciwo na cutar Ebola.
An kuma daidaita batun maida mulki ga farar hula dangane da batun juyin mulkin da aka yi a Burkina Faso.
</doc>
<doc id='bbc_141202_ebola_impact_economy' type='mono' source_url='http://www.bbc.co.uk/hausa/news/2014/12/141202_ebola_impact_economy' term='ebola'>
Ebola na dakile tattalin arzikin kasashe
Wani sabon rahoton da bankin duniya ya fitar ranar Talatar nan, ya nuna cewa annobar Ebola tana dakile cigaba da kuma tattalin arzikin kasashen da cutar ta fi kamari.
Wani sabon rahoton da bankin duniya ya fitar ranar Talatar nan, ya nuna cewa annobar Ebola tana dakile cigaba da kuma tattalin arzikin kasashen da cutar ta fi kamari.
Rahoton ya nuna cewa hakan zai shafi cigaban kasashen na Guinea da Liberia da kuma Saliyo, a shekara mai zuwa yayin da suke kokarin kawar da cutar.
Alkaluman rahoton sun nuna cewa kasashen uku za su rasa kudin da ya kai sama da dala miliyan dubu biyu daga abin da aka yi hasashe za su samu a 2014 zuwa 2015 a sanadiyyar  cutar.
Haka kuma rahoton ya gano cewa tasirin annobar a kan kasafin kudin kasashena ta fi ta sama dala mliyan dari biyar a wannan shekara ta 2014 kadai.
An fitar da wannan rahoto ne yayin da shugaban Bankin duniyar Jim Yong Kim, zai fara ziyarar kwanaki biyu a yankin Afrika ta Yamma, domin duba tasirin annobar ta Ebola.
Haka kuma zai tattauna da gwamnatoci da hukumomi na duniya kan matakan da ya kamata a dauka don kawo karshen cutar cikin hanzari.
</doc>
<doc id='bbc_140818_ebola_nigeria_discharged' type='mono' source_url='http://www.bbc.co.uk/hausa/news/2014/08/140818_ebola_nigeria_discharged' term='ebola'>
Ebola: Mutane 4 sun warke a Nigeria
Ma'aikatar lafiya ta Najeriya ta ba da tabbacin cewa mutane hudu sun warke daga cutar nan mai kisa ta Ebola, yayinda ake cigaba da killace mutane uku da har yanzu ke jiyyar cutar
Ma'aikatar lafiya ta Najeriya ta ba da tabbacin cewa mutane hudu sun warke daga cutar nan mai kisa ta Ebola, yayinda ake cigaba da killace mutane uku da har yanzu ke jiyyar cutar
Ma'aikatar lafiyar tace, an sallami mutanen ne bayan kwararrun masana kiwon lafiya na ciki da kasashen waje suka tabbatar da cewa sun cika sharuddan da aka tsara na warkewa daga cutar.
Mutanen sun hada da Likitoci maza guda biyu da kuma ma'aikaciyar jinya daya.
Wannan ya sa yanzu haka adadin mutanen da suka kamu da cutar kuma suka warke ya kai mutane biyar
Cutar Ebolan dai ta hallaka mutane hudu a Najeriyar
</doc>
<doc id='bbc_140811_who_ebola_countries' type='mono' source_url='http://www.bbc.co.uk/hausa/news/2014/08/140811_who_ebola_countries' term='ebola'>
Ebola: WHO ta nemi a binciki matafiya
Hukumar lafiya ta duniya - WHO, ta bukaci kasashen da aka samu bullar cutar Ebola a cikinsu da su binciki dukanin matafiyan dake barin kasashen don gano alamomin cutar.
Hukumar lafiya ta duniya - WHO, ta bukaci kasashen da aka samu bullar cutar Ebola a cikinsu da su binciki dukanin matafiyan dake barin kasashen don gano alamomin cutar.
Ta ce dole ne a samu wuraren bincike a manyan filayen jiragen sama da tashoshin ruwa da kuma manyan wuraren fita daga kasashen ta kasa, tare da hana duk wani da ya nuna alamomin yana dauke da cutar daga tafiya.
A halin yanzu kasar Kamaru ta rufe kan iyalolkinta na kasa da ruwa da kuma ta sama tare da Najeriya a wani kokari na taimakawa ga dakile watsa cutar ta Ebola.
Cutar dai ta kashe mutane fiye da dubu daya a yammacin Afrika, tare da mutuwar wasu mutanen a Najeriya.
Wani Ministan Kamaru, Issa Tchiroma Bakary, ya ce riga kafi ya fi magani.
</doc>
<doc id='bbc_140729_ebola_likita' type='mono' source_url='http://www.bbc.co.uk/hausa/news/2014/07/140729_ebola_likita' term='ebola'>
Likitan Ebola ya mutu a Saliyo
A kasar Saliyo, cutar Ebola ta yi ajalin wani likitan da ke jagorantar yakin da annobar cutar a kasar, 'yan kwanaki kadan bayan harbuwarsa da cutar ta Ebola.
A kasar Saliyo, cutar Ebola ta yi ajalin wani likitan da ke jagorantar yakin da annobar cutar a kasar, 'yan kwanaki kadan bayan harbuwarsa da cutar ta Ebola.
Likitan mai suna Sheik Umar Khan ya kamu da cutar ne lokacin da yake jinyar wasu da ke fama da cutar a garin Kenema, garin da ke fama da annobar cutar.
Ministar lafiyar kasar Saliyo, Miatta Kargbo ta jinjina wa marigayin, tana cewa ya isa Gwarzo, lokacin da ta samu labarin cewa ya harbu da cutar.
</doc>
<doc id='bbc_141029_liberia_ebola_who' type='mono' source_url='http://www.bbc.co.uk/hausa/news/2014/10/141029_liberia_ebola_who' term='ebola'>
An rage saurin yaduwar Ebola a Liberia
Hukumar Lafiya ta Duniya ta ce mai yiwuwa an sami ragi a saurin da cutar Ebola ke bazuwa a Liberia - amma ta yi gargadin cewa zai zama azarbabi idan aka ce an shawo kanta ke nan.
Hukumar Lafiya ta Duniya ta ce mai yiwuwa an sami ragi a saurin da cutar Ebola ke bazuwa a Liberia - amma ta yi gargadin cewa zai zama azarbabi idan aka ce an shawo kanta ke nan.
Mataimakin Babban Magatakardan Hukumar, Bruce Aylward, ya sheda ma taron manema labarai cewa karuwar da ake samu ta tsaya a kan adadi guda.
Mr Aylward ya ce,akwai dalilai da ake ganin su suka haddasa hakan.
Ya ce, ''A tuna cewa Liberia ta dade tana fama da wannan cuta zuwa yanzu.
Akwai gagarumin kokarin fadakar da jama'a a kan cutar, domin su sauya dabi'un da ke jefa su cikin hadarin kamuwa da ita.''
Sai dai kuma, Mataimakin Babban Magatakardan na Hukumar Lafiya ta Duniya, ya ce kwararru na gudanar da bincike akan alkaluman, yana gargadin cewa 'yar raguwar da ake gani ba tana nufin an dakile annobar ta Ebola ba ke nan.
</doc>
<doc id='bbc_140406_ghana_ebola' type='mono' source_url='http://www.bbc.co.uk/hausa/news/2014/04/140406_ghana_ebola' term='ebola'>
Ghana na gwaji kan cutar Ebola
Hukumomin lafiya a Ghana na gwajin jinin wata yarinya 'yar shekaru goma sha biyu, wacce ta mutu sanadiyyar zazzabi da zubar jini.
Hukumomin lafiya a Ghana na gwajin jinin wata yarinya 'yar shekaru goma sha biyu, wacce ta mutu sanadiyyar zazzabi da zubar jini.
Ana dai fargabar cewa zai iya zama cutar Ebola ta farko a kasar.
Shugaban sashen kula da lafiyar al'umma na asibitin koyarwa da ke Accra, babban birnin Ghana, Dennis Laryea ya shaidawa kamfanin dillancin labarai na Reuters cewa an debo samfurin jinin yarinyar ne daga babban asibitin Kumasi.
Fiye da mutane casa'in ne dai suka mutu sanadiyyar zazzabin Ebola a kasashen Guinea da Liberia, kuma an samu bayanin bullar cutar a kasar Mali.
Kungiyar ba da agajin lafiya ta Medicins sans Frontiers ta yi gargadin cewa akwai yiwuwar barkewar annobar Ebola a yankin Yammacin Afrika mai fama da raunin kiwon lafiya.
</doc>
<doc id='bbc_151008_nigeria_ebola_scare' type='mono' source_url='http://www.bbc.com/hausa/news/2015/10/151008_nigeria_ebola_scare' term='ebola'>
Ana fargabar bullar cutar Ebola a Nigeria
Mazauna birnin Calabar na jihar Cross Rivers da ke Najeriya sun fada cikin zulumi bayan wani mutumin da ake tsammani na dauke da cutar Ebola ya mutu.
Mazauna birnin Calabar na jihar Cross Rivers da ke Najeriya sun fada cikin zulumi bayan wani mutumin da ake tsammani na dauke da cutar Ebola ya mutu.
Rahotanni sun ambato hukumar samar da agaji gaggawa ta kasar na cewa an kebe wasu mutane goma, bayan huldar da suka yi da wani mutumin da alamomin cutar suka bayyana a jikinsa.
Sun kuma ce mutumin ya rasu ne jim kadan bayan da aka kwantar da shi a asibiti.
Shugaban hukumar kula da cututtuka ta kasar, Farfesa Abdussalam Nasidi, ya shaida wa BBC cewa sai an yi gwajin jinin mutanen kafin a tabbatar ko ebola ce ta kama su.
A ranar Laraba, hukumar lafiya ta duniya ta bayyana cewa kasashe uku da cutar ebola ta fi yi wa illa -- Guinea da Saliyo da kuma Liberia -- sun shafe mako guda na farko ba tare da samun wani da ya kamu da cutar ba tun bayan bullar cutar a shekarar 2014.
</doc>
<doc id='bbc_160330_who_calls_for_sanctions_lift_on_africa' type='mono' source_url='http://www.bbc.co.uk/hausa/news/2016/03/160330_who_calls_for_sanctions_lift_on_africa' term='ebola'>
Ebola: A cire wa kasashen Afrika takunkumi - WHO
Hukumar lafiya ta duniya WHO ta bukaci kasashen duniya da su dage takunkumin hana tafiye-tafiye da kasuwancin da aka sanyawa kasashen Guinea da Liberia da kuma Saliyo.
Hukumar lafiya ta duniya WHO ta bukaci kasashen duniya da su dage takunkumin hana tafiye-tafiye da kasuwancin da aka sanyawa kasashen Guinea da Liberia da kuma Saliyo.
Hukumar ta ce barazanar da aka fuskanta ta yaduwar cutar Ebola ta ragu sosai.
A baya ne dai aka ayyana kawar da annobar cutar ta Ebola daga yammacin Afrika, sai dai an gano wasu sabbin mutane dauke da kwayar cutar a Guinea, inda mutane 4 suka mutu a kudu maso gabashin kasar.
Babbar direktan hukumar ta W-H-O, Dr Margaret Chan, ta ce tana da kwarin guiwar cewa za'a iya shawo kan duk wani burbushin cutar, inda ta bukaci a rika sa ido sosai don hana sake bullar cutar.
An dai shafe watanni ba tare da samun bullar cutar ba a kasashen Saliyo da Liberia.
</doc>
<doc id='bbc_140728_arikair_suspends_liberia_flights' type='mono' source_url='http://www.bbc.co.uk/hausa/news/2014/07/140728_arikair_suspends_liberia_flights' term='ebola'>
Ebola: Arik Air ya takaita zirga-zirga
Kamfanin jirgin saman Arik Air a Nigeria ya dakatar da zirga-zirgar jiragensa zuwa Liberia da Saliyo sakamakon barkewar cutar Ebola mai saurin kisa.
Kamfanin jirgin saman Arik Air a Nigeria ya dakatar da zirga-zirgar jiragensa zuwa Liberia da Saliyo sakamakon barkewar cutar Ebola mai saurin kisa.
A cewar kamfanin Arik Air ya dakatar da shiga kasashen biyu ne a wani mataki na rigakafi.
Kamfanin ya bukaci gwamnatin Nigeria da ta hana fasinjoji daga wadannan kasashen shiga cikin kasarta.
Tuni Nigeriar ta bullo da tsauraran matakan bincike kan masu shiga cikin kasar bayan rasuwar wani dan Liberia a Lagos a ranar Juma'ar da ta gabata.
Fiye da mutane 660 sun rasu tun daga watan Fabrairu sakamakon barkewar cutar Ebola a wasu kasashe na yammacin Afrika.
</doc>
<doc id='bbc_160718_ebola_damechampion' type='mono' source_url='http://www.bbc.co.uk/hausa/sport/2016/07/160718_ebola_damechampion' term='ebola'>
Ebola ya lashe gasar dambe ta Kano
Ebola ne ya zama zakara a gasar damben gargajiya ta jihar Kano ta Ganduje National Dambe Championship.
Ebola ne ya zama zakara a gasar damben gargajiya ta jihar Kano ta Ganduje National Dambe Championship.
Ebola dan damben Kudu ya samu nasarar ne, bayan da ya doke Bahagon Sanin Kurna daga Arewa a turmin farko a wasan karshe da suka yi a ranar Lahadi.
Inda dan damben Arewa ne ya yi na uku, bayan da ya buge Habu Bahagon Na Dutsen Mari na Guramada a turmin farko.
Ebola wanda ya lashe gasar ya karbi motar hawa da kofi da kuma lambar zinare.
Shi kuwa Bahagon Sanin Kurna wanda ya yi na biyu a wasannin an ba shi babur da kofi da lambar azurfa.
Yayin da Inda da ya kare gasar a mataki na uku ya karbi kudi naira dubu hamsin da lambar yabo ta tagulla.
Habu na Dutsen Mari ya karbi kudi naira 20,000 bayan da ya kare gasar a matsayi na hudu.
</doc>
<doc id='bbc_labarai-51235158' type='mono' source_url='https://www.bbc.co.uk/hausa/labarai-51235158' term='ebola'>
Sarkin Kano Muhammadu Sanusi II ya bayar da shawara kan cutar Lassa
Sarkin Kano, Muhammadu Sanusi na biyu, ya yi kira ga jama'a da su kula da tsaftar muhallinsu sannan su sanar da ma'aikatan lafiya rahoton alamomin bullar cutar Lassa da aka samu farkon makon nan a jihar.
Sarkin Kano, Muhammadu Sanusi na biyu, ya yi kira ga jama'a da su kula da tsaftar muhallinsu sannan su sanar da ma'aikatan lafiya rahoton alamomin bullar cutar Lassa da aka samu farkon makon nan a jihar.
Sarki Sanusi ya yi wannan kira ne a fadarsa a ranar Alhamis, yayin da yake jawabi game da rahoton bullar cutar mai saurin kisa, a jihar Kanon da ke arewa maso yammacin Najeriya.
Ya kuma ja hankalin mutane ga bukatar killace abinci da abin sha da kuma wanke hannu a ko da yaushe, a wani mataki na ganin an magance kamuwa da cutar.
"Ya zama wajibi mu yi kira ga jama'a da su tabbatar sun sanar da ma'aikatan lafiya rahoton alamomin bullar wannan cuta, kuma su guji amfani da duk wani magani ko wata hanya ta gargajiya domin magance wannan cuta," a cewar Sarki Sanusi.
Sarkin Kanon ya kuma yi addu'ar samun sauki ga mutanen da suka kamu da cutar da kuma addu'ar rahama ga wadanda suka mutu sakamakon kamuwa da cutar.
Tun bayan da Lassa ta bulla a Kano, akalla mutum 300 ne ake sa wa ido bayan da aka yi zargin sun kamu da cutar.
Dakta Nasiru Sani Gwarzo, masani ne kan harkar lafiya, kuma a hirarsa da BBC ya ce cutar zazzabin Lassa wata kwayar cuta ce ta 'Virus', mai haddasa tsananin zazzabi mai bullar jini a jiki, wanda ake kira a Turance - 'viral heamorraghic fever'.
Ita wannan cuta tana zuwa wata sa'in da wasu alamomi da ba ayyanannu ba kamar mura da mashako da samun matsalar numfashi.
Asalin cutar ana samun ta ne daga wurin daga nau'in wasu beraye da ake kira 'multimammet rats' a Turance.
Ita wannan nau'in beran ana samunsu ne a dazuka ko wajen gari ko kuma a gonaki.
Tana da nonuwa a jere irin na kariya ba irin berayen gida ba. To amma idan suka kamu da cutar, suna yada wa berayen gida.
Yayin da mutum ya shaki kurar fitsarin wannan beran ko bahayansu ko ya taba wani danshi da ke fita daga jikin, ko kuma mutum ya ci wannan bera, sai ya kamu da wannan cutar.
Hakazalika idan akwai bera ko berayen da ke dauke da wannan cuta a cikin dakin ajiya wato 'store' sai masu sharar wurin suka shaki kurar, suna iya kamuwa da wannan cutar.
Tana shiga ta huhu da baki da makogwaro ko hanci. Haka kuma idan mutum ya kamu da cutar, wani ma ya zo ya taba shi, zai iya kamuwa shi ma da cutar.
Ana daukar cutar ne ta hanyar shakar iska mai dauke da cutar ko taba gumin jikin mutum ko fitsarinsa ko jininsa da dai wani danshi da zai fito a jikin mai dauke da ita.
Ba a cika ganin alamominsu da wuri ba, har sai cutar ta yi barna.
Ma'aikatan jinya ko na kiwon lafiya sun fi shiga hadarin kamuwa da wannan cuta saboda mu'amala da masu shi.
Latsa alamar lasifikar da ke kasa don sauraron hirar BBC Hausa da Dakta Nasiru Sani Gwarzo:
'Illolin cutar Lassa ga jikin dan adam'
Cutar Lassa na da illoli da daman gaske ga jikin dan adam. Duk wani wuri da ke da abinda ake kira a Turance 'Epithelial Lining' yana cutarwa.
Yana shiga kwakwalwa da koda da duk wani sashe na jikin dan adam. Illar cutar ya fi muni ga magudanan jini.
Idan mutum ya kamu da cutar Lassa, 'yan uwansa su yi hanzarin sanar da hukuma ta asibiti. Idan a gida yake, akwai dabarun da za a bi a dauke shi a kai shi asibiti ta hanyar da ba za a kamu da cutar ba.
Ana sa rigar kariya da safar hannu masu inganci kamar irin wadda ake amfani da ita idan mutum ya kamu da cutar 'ebola'.
Sai kuma a dora mai cutar a kan magani. Idan suka fara shan magani da wuri, sukan rayu su warke ba tare da cutar ta yi musu barna ba.
Danginsa su guji nacin cewa sai sun kai masa ziyara a asibiti, domin a nan ake dauko cutar.
Idan kuma an yi rashin sa'a ba a rayu ba rai ya yi halinsa, to nan ma, ka da danginsa suce sai dole an ba su gawar sun tafi da ita gida.
Domin kuwa ko ruwan wankar gawar kanta idan ta taba mutum, zai iya kamuwa da cutar Lassa.
</doc>
<doc id='bbc_150213_redcross_ebola_attacks' type='mono' source_url='http://www.bbc.co.uk/hausa/news/2015/02/150213_redcross_ebola_attacks' term='ebola'>
Ebola: Ana kai wa ma'aikatan agaji  hari a Guinea
Kungiyar agaji ta Red Cross ta ce ma'aikatan agaji na fuskantar barazana a fafutukar da suke na yaki da cutar Ebola a kasar Guinea.
Kungiyar agaji ta Red Cross ta ce ma'aikatan agaji na fuskantar barazana a fafutukar da suke na yaki da cutar Ebola a kasar Guinea.
Inda ta ce akalla ana kai wa ma'aikatan agaji hari sau goma a duk wata.
Harin baya-bayan nan ya auku ne a ranar Lahadi, inda wasu mutane suka yi wa wasu ma'aikatan sa kai biyu na kungiyar duka, a yayin da suke kokarin binne wata gawa.
A wata sanarwa da shugaban Red Cross a Guinea ya fitar, Youssouf Troare, ya ce ba za a iya dakatar da cutar Ebola ba har sai mutane sun sauya tunaninsu a kasar.
Inda ya kara da cewa ba za su lamunci yadda ake yiwa ma'aikatan agaji ba.
Lamarin na zuwa ne a yayin da Amurka ke shirin janye dakarunta daka Liberia, wadanda aka tura domin yaki da cutar ta Ebola.
Kasar dai ta tura dakaru 2,800 Afrika ta Yamma ne a lokacin da cutar ta yi kamari, amma ta janye 1,500 daga yankin.
Ko da yake Mr. Obama ya ce fararen hula 10,000 za su ci gaba da taimaka wa wajen kawo karshen cutar a Yammacin Afrikan.
</doc>
<doc id='bbc_141011_ebola_fund_world_bank' type='mono' source_url='http://www.bbc.co.uk/hausa/news/2014/10/141011_ebola_fund_world_bank' term='ebola'>
Ebola: 'A kafa asusun duniya'
Shugaban bankin duniya Mr Jim Yong Kimya yi kiran ne da a samar da asusu na musamman da za a yi amfani da shi wajen tunkarar manyan-manyan kalubalen matsaloliln lafiya da suka addabi duniya, musamman cutar Ebola.
Shugaban bankin duniya Mr Jim Yong Kimya yi kiran ne da a samar da asusu na musamman da za a yi amfani da shi wajen tunkarar manyan-manyan kalubalen matsaloliln lafiya da suka addabi duniya, musamman cutar Ebola.
Mr Jim Yong Kim yayi rokon ne a wurin taron shekara-shekara na bankin na duniya a Washington.
Rokon dai ya biyo bayan sukan da ake yi ne cewa kasashen duniya ba sa daukar matakan da suka dace na yaki da annobar ta Ebola.
Shugaban bankin na duniya ya ce kudin da za a samar a asusun za a rika taimaka wa kasashen da suka samu kansu cikin duk wata matsala ne ta cuta.
Kiran nasa dai maimaici ne na abin da kasashen Yammacin Afrika uku da cutar ta Ebola ta fi yi wa banna, wato Liberia da Saliyo da kuma Guinea, da suke kokawa cewa matakan da kasashen duniya ke dauka na dakile cutar sun yi kadan matuka.
</doc>
<doc id='bbc_141224_ebola_piot' type='mono' source_url='http://www.bbc.co.uk/hausa/news/2014/12/141224_ebola_piot' term='ebola'>
Yaki da cutar Ebola zai iya faskara
Shugaban kwamitin yaki da cutar Ebola na Hukumar Lafiya ta Duniya ya ce mai yiwuwa, cutar Ebola ta cigaba da yaduwa a yammacin Afrika na tsawon lokaci.
Shugaban kwamitin yaki da cutar Ebola na Hukumar Lafiya ta Duniya ya ce mai yiwuwa, cutar Ebola ta cigaba da yaduwa a yammacin Afrika na tsawon lokaci.
Farfesa Peter Piot ya ce mawuyaci ne a iya magance cutar kwata-kwata a cikin shekara daya.
Ya shaida wa BBC hakan ne bayan ya dawo daga kasar Saliyo, inda ya ce ya samu kwarin gwiwa da jin alkawarin samar da sabbin magungunan cutar wadanda ya yi amanna zasu samu a cikin watanni 3.
Cutar Ebola ta kashe fiye da mutane 7500, akasarinsu a yammacin Afrika, kuma a 'yan kwanakin nan, kasar Saliyo, ta shiga gaban Laberiya a yawan masu kamuwa da cutar.
</doc>
<doc id='bbc_150129_who_ebola_reduced' type='mono' source_url='http://www.bbc.co.uk/hausa/news/2015/01/150129_who_ebola_reduced' term='ebola'>
Ebola ta ragu a Yammacin Afrika - WHO
Hukumar lafiya ta duniya ta ce yawan sababbin mutanen da suka kamu da cutar Ebola ya ragu zuwa kasa da 100 a makon jiya.
Hukumar lafiya ta duniya ta ce yawan sababbin mutanen da suka kamu da cutar Ebola ya ragu zuwa kasa da 100 a makon jiya.
Alkaluman mutanen da aka tabbatar sun kamu da cutar su ne mafi karancin da aka samu tun a watan Yuni.
A cewar hukumar matakan da ake dauka yanzu sun zama na dakile cutar a maimakon rage yaduwarta a yammacin Afrika.
Masana kimiyya da ke bibiyar yadda cutar ta ke a kasar Guinea sun ce kwayoyin cutar sun rikida tun bayan gano cutar a watan Maris din shekarar 2014.
</doc>
<doc id='bbc_140803_ebola_us' type='mono' source_url='http://www.bbc.co.uk/hausa/news/2014/08/140803_ebola_us' term='ebola'>
Ebola: Amurka za ta taimakawa Afirka
Wani babban jami'in lafiya na Amurka yace Amurkar za ta tura jami'an kiwon lafiya akalla hamsin zuwa yammacin Afirka nan da wata daya domin taimakawa wajen shawo kan annobar Ebola mafi muni da ta barke.
Wani babban jami'in lafiya na Amurka yace Amurkar za ta tura jami'an kiwon lafiya akalla hamsin zuwa yammacin Afirka nan da wata daya domin taimakawa wajen shawo kan annobar Ebola mafi muni da ta barke.
Thomas Frieden daraktan cibiyar kare cutattuka masu yaduwa yace a yanzu cutar ta Ebola ta na nema ta gagari kundila sai dai yace ana iya tsayar da ita ta hanyar matakan lafiya daga tushe.
Yace cibiyar kare cutattuka masu yaduwa ta dukufa wajen habaka matakan martani ga cutar.
Jami'in yace Amurka za ta tura kwararrun jami'an kiwon lafiya akalla hamsin zuwa kasashe uku da cutar ta bulla wadanda suka hada da Guinea da Liberia da kuma Saliyo nan da kwanaki talatin masu zuwa.
Cutar ta Ebola dai ta hallaka mutane fiye da 700 ya zuwa yanzu a kasashen Guinea da Liberia da kuma Saliyo.
</doc>
<doc id='bbc_150107_ebola_drug_liberia' type='mono' source_url='http://www.bbc.co.uk/hausa/news/2015/01/150107_ebola_drug_liberia' term='ebola'>
An fara jarraba maganin Ebola a Liberia
An fara jarraba wani maganin cutar Ebola a wata cibiya ta Doctors without Boarders a Monrovia.
An fara jarraba wani maganin cutar Ebola a wata cibiya ta Doctors without Boarders a Monrovia.
Ana dai jarraba maganin ne a kan wasu majinyata bisa amincewarsu, yayin da ake ba wadanda suka ki amincewa da gwajin kyakkyawar kula.
Masu jagorancin binciken, wadanda masana ne daga jami'ar Oxford sun bayyana cewa za a samu sakamakon binciken nan da wasu watanni kalilan.
A watan Disamba ne aka fara nazarin wani maganin irin wannan mai suna Faviravir a kasar Guinea.
Cutar Ebola dai ta halaka sama da mutum 8000 bayan barkewarta a kasashen Liberia da Guinea da kuma Saliyo.
</doc>
<doc id='bbc_140808_who_ebola_measures' type='mono' source_url='http://www.bbc.co.uk/hausa/news/2014/08/140808_who_ebola_measures' term='ebola'>
Ebola: WHO ta ayyana dokar ta-baci
Hukumar lafiya ta duniya, WHO, ta ayyana bazuwar cutar Ebola a Afrika ta Yamma a matsayin lamarin da ke bukatar matakin gaggawa na kasa da kasa.
Hukumar lafiya ta duniya, WHO, ta ayyana bazuwar cutar Ebola a Afrika ta Yamma a matsayin lamarin da ke bukatar matakin gaggawa na kasa da kasa.
Kungiyar ta fitar da wannan sanarwa ne bayan taron kwanaki biyu da ta yi a Geneva.
A taron ta tabbatar da cewa yanayin cutar ta Ebola a yankin Afrika ta Yamma babbar barazana ce kuma hadari ne ga sauran kasashe.
Hukumar ta kuma gabatar da shawarwarin da za a bi domin yaki da cutar a kasashen da ta bulla.
Hukumar lafiya ta duniya ta bukaci Shugaban kowace kasa, ya ayyana dokar ta-baci, da gabatar da jawabi da kansa, inda zai bayar da bayanai kan matakan da ake dauka da kuma yadda jama'a za su ba da gudummawarsu na hana bazuwarta.
Kasashe su farfado da cibiyoyinsu na bayar da kulawar gaggawa ta lafiya da kuma tafiyar da aiki tare tsakanin dukkanin hukumomi da kungiyoyi masu nasaba da yaki da cutar.
Kasashe su tabbatar da sun shigar da shugabannin jama'a, na addini da gargajiya da sauransu domin kowa ya taka rawa wajen yakin, ta hanyar gano mai alamun cutar, don ba shi kulawar gaggawa.
Kasahe su tabbatar sun samar da cibiyoyin tantance masu fita daga kasar a filayen jirgin sama da tashoshin jiragen ruwa da iyakoki na kasa.
Hukumar ta kuma bayar da shawarar hana tafiye-tafiye zuwa kasashen da cutar ta bulla, indai ba na ma'aikatan lafiya ba domin yaki da cutar.
Hukumomin gwamnati su tabbatar kwararru ne ke aikin binne gawa, amma da tanadin al'ada da kuma na 'yan uwa.
Su kuma kasashen da cutar ba ta bulla ba, hukumar ta duniya ta shawarce su da su dauki matakan da suka hada da;
Kasancewa cikin shirin ko-ta-kwana na hana shigowa da kuma yada cutar.
Hukumomi su rika bai wa jama'a cikakkun bayanai kan kauce wa kamuwa da cutar da bazata.
Gwamnati ta bai wa masu tafiye-tafiye zuwa kasashen da ke da hadarin cutar cikakkun bayanai kan hadarin annobar.
</doc>
<doc id='bbc_140806_ebola_nations_westafrica' type='mono' source_url='http://www.bbc.co.uk/hausa/news/2014/08/140806_ebola_nations_westafrica' term='ebola'>
Ebola: Kasashe na daukar matakan kariya
Kasar Girka ta bai wa 'yan kasarta shawarar kada su yi tafiya zuwa kasashen Najeriya da Saliyo da Liberia da kuma Guinea, kasashen da aka tabbatar da bullar cutar a Afirka.
Kasar Girka ta bai wa 'yan kasarta shawarar kada su yi tafiya zuwa kasashen Najeriya da Saliyo da Liberia da kuma Guinea, kasashen da aka tabbatar da bullar cutar a Afirka.
Kasar Girka dai babbar hanya ce ta shiga kasashen Turai ga 'yan ci-rani daga Afirka da Asiya, ta ce za ta dauki karin matakai a kafofin shigarta sakamakon barkewar wannan cuta a Afirka ta yamma.
Ita ma Jamus wadda ta bayyana wa 'yan kasarta cewa babu shamaki ga wannan cuta mai saurin yaduwa ta ba su shawarar su guji tafiya zuwa kasashen Guinea, Liberiya da Saliyo saboda cutar ta Ebola,
Indiya ma ta dauki matakan tantancewa tare da bankado Fasinjojin jiragen sama da suka fito daga kasashen da ke fama da cutar, kana ta shawarci 'yan kasarta su raba kansu da zuwa yankin da cutar ta barke.
A cewar Hukumar lafiya ta duniya mutane 932 ne ya zuwa yanzu suka mutu sakamakon Ebola a Afirka ta yamma, kuma wasu mutanen 1,711 suka kamu da ita, tun lokacin da ta fara yaduwa a kasar Guinea cikin watan Fabrairu da ya wuce.
</doc>
<doc id='bbc_140819_liberia_ebola' type='mono' source_url='http://www.bbc.co.uk/hausa/news/2014/08/140819_liberia_ebola' term='ebola'>
Ebola: An gano mutanen da suka bace
Gwamnatin Laberiya ta ce ya zuwa yanzu ta gano dukkanin mutane 17 da ake zargin suna dauke da cutar Ebola amma suka kubuce bayan hari da aka kai wata Cibiya da aka killace su a karshen mako.
Gwamnatin Laberiya ta ce ya zuwa yanzu ta gano dukkanin mutane 17 da ake zargin suna dauke da cutar Ebola amma suka kubuce bayan hari da aka kai wata Cibiya da aka killace su a karshen mako.
Ministan yada labaran Kasar Lewis Brown ya fada wa BBC cewa an kai mutanen zuwa wata cibiyar lafiya ta kwararru.
An dai tsaurara tsaro a cibiyoyin killace masu Ebola bayan an kai wa cibiyar hari lamarin da ya sanya fargabar cewa cutar ka iya ci gaba da yaduwa a kasar.
Alkaluman Hukumar lafiya ta duniya na baya-bayan nan sun ce kimanin mutane 1,229 ne ya zuwa yanzu suka mutu sakamakon cutar Ebola, kuma mafi yawancinsu daga Laberiya.
Hukumar lafiya ta duniya ta ce tana kokarin shirya kai agajin abinci ga mutanen da ke
</doc>
<doc id='bbc_wasanni-49704902' type='mono' source_url='https://www.bbc.co.uk/hausa/wasanni-49704902' term='ebola'>
Shagon Ali bai ji dadin wasa da Taufik ba
An dambata a wasanni da dama a gidan wasa na Ali Zuma da ke Dei-Dei Abuja, Nigeria a safiyar Lahadi.
Latsa alamar hoton da ke sama domin kallon wannan bidiyon
An dambata a wasanni da dama a gidan wasa na Ali Zuma da ke Dei-Dei Abuja, Nigeria a safiyar Lahadi.
Tun da fari an sa ran zuwan Sarkin dambe Garkuwan Cindo da Shagon Bahagon 'Yansanda, domin su yi wasa na naira 150,000 a tsakaninsu, amma ba a gansu a gidan ba.
Na kuma tambayi Ali Zuma shugaban kungiyar damben Abuja, kan dalilin rashin zuwan 'yan damben Dei-Dei? inda ya ce ''lokaci ne na damuna, kuma 'yan wasan biyu suna jihar Katsina buga damben mota.''
Ya kara da cewar ''zai yi iya kokarinsa domin ganin ya kawo 'yan wasan su dambata a Abuja, kamar yadda masu sha'awar kallon dambe suka bukata''.
Sai dai an dambata a wasanni da yawa ciki har da wanda Taufik Dogon Ebola ya buge Shagon Ali Kanin Bello.
Wasannin da aka yi kisa a damben safiyar Lahadi a Abuja:
Wasannin da aka yi canjaras kuwa:
</doc>
<doc id='bbc_150313_who_ebola_africa' type='mono' source_url='http://www.bbc.co.uk/hausa/news/2015/03/150313_who_ebola_africa' term='ebola'>
WHO: Ebola ta hallaka mutane sama da 10,000 a Afrika
Hukumar lafiya ta duniya WHO ta ce ya zuwa yanzu annobar cutar Ebola da ta barke a yammacin Afrika ta hallaka mutane sama da 10,000 a kasashe uku da cutar ta fi kamari.
Hukumar lafiya ta duniya WHO ta ce ya zuwa yanzu annobar cutar Ebola da ta barke a yammacin Afrika ta hallaka mutane sama da 10,000 a kasashe uku da cutar ta fi kamari.
Hukumar tace yakin da ake yi da cutar yana tafiya yadda ya kamata, amma kuma ta yi gargadin cewa akwai bukatar kara tashi tsaye don kawar da annobar da duniya ba ta taba shaida kamar ta ba.
Za a kwantar da wani ma'aikacin lafiya na Amurka da ya kamu da cutar a Saliyo a wata cibiya ta musamman dake Maryland bayan an mayar da shi kasar ta Amurka.
Akwai kuma wani ma'aikacin lafiyar dan Biritaniyar da ya kamu da cutar a Saliyo wanda shi ma aka kwasa zuwa wata cibiya dake London.
Annobar cutar ebola dai ta bullo ne daga kasar Guinea in da ta yadu zuwa Liberiya da Saliyo, an kuma samu bullarta a Nigeria da Mali amma ba ta yi kamari ba.
</doc>
<doc id='bbc_140822_ebola_who_warning' type='mono' source_url='http://www.bbc.co.uk/hausa/news/2014/08/140822_ebola_who_warning' term='ebola'>
Ebola: 'za ta dauki watanni a kasashe'
Hukumar lafiya ta duniya, WHO, ta ce yadda cutar Ebola ke bazuwa a Yammacin Afrika, abu ne da ba a taba gani ba, kuma za a dauki watanni na aiki tukuru kafin a shawokan annobar.
Hukumar lafiya ta duniya, WHO, ta ce yadda cutar Ebola ke bazuwa a Yammacin Afrika, abu ne da ba a taba gani ba, kuma za a dauki watanni na aiki tukuru kafin a shawokan annobar.
Hukumar ta kuma kara da gargadin cewa, ana takaita girman bannar da cutar ke yi, saboda dalilai da dama, kamar, yadda, wasu iyalai ke boye 'yan uwansu da suka kamu da cutar a gidajensu.
Ministan watsa labarai na Liberia daya daga cikin kasashen da cutar ta addaba a Yammacin Afrika, Lewis Brown, ya ce, yaki da cutar har yanzu ya dogara ne a kan daukar matakan hana bazuwarta.
kuma ya gargadi mutane da su ka da su saki jiki cewa ana kan hanyar samun maganinta.
Ya ce, '' ba ma son mutane su yi watsi da matakan rigakafi daga cutar, da zummar cewa, yanzu muna da maganinta, har yanzu ba mu da cikakken sani a kanta.''
</doc>
<doc id='bbc_141016_appeal_fund_ebola' type='mono' source_url='http://www.bbc.co.uk/hausa/news/2014/10/141016_appeal_fund_ebola' term='ebola'>
Ebola: An kaddamar da asusun neman taimako
Babban sakataren Majalisar dinkin duniya Ban Ki Moon ya kaddamar da wani asusun neman taimakon kudade na gaggawa domin taimakawa wajen yaki da cutar ebola
Babban sakataren Majalisar dinkin duniya Ban Ki Moon ya kaddamar da wani asusun neman taimakon kudade na gaggawa domin taimakawa wajen yaki da cutar ebola
Ban Ki Moon ya ce an samu dala dubu dari ne kachal a asusun dala biliyan gudar daya kaddamar a watan Satumba.
Wadanda suka bayar-da gudummuwar kudaden sun bada kusan dala miliyan dari hudu ne ga wasu hukumomin Majalisar dinkin duniyar da kuma kungiyoyin bayarda agaji.
Amma assusn kansa ya samu alkawuran dala miliyan ashirin ne kawai, kuma ya zuwa yanzu kasar Colombia ce kadai ta bayar da gudummuwarta
</doc>
<doc id='bbc_49214312' type='mono' source_url='https://www.bbc.co.uk/hausa/49214312' term='ebola'>
Rabin masu cutar Ebola aka san da zamansu
Kimanin kashi 50 ikin 100 na wadanda suka kamu da cutar Ebola ne a Jamhuriyar Demokradiyyar Kongo aka iya ganowa inji jami'in gwamnatin kasar mai kula da yadda ake tunkarar matsalar da cutar ta haifar.
Kimanin kashi 50 ikin 100 na wadanda suka kamu da cutar Ebola ne a Jamhuriyar Demokradiyyar Kongo aka iya ganowa inji jami'in gwamnatin kasar mai kula da yadda ake tunkarar matsalar da cutar ta haifar.
Jami'in mai suna Jean-Jacques Muyembe ya gargadi jama'ar kasar cewa barkewar cutar da ke faruwa a yanzu na iya kai wa shekara uku kafin a iya shayo kanta.
Ya kuma ce wani mutumin garin Goma da ya mutu a cikin makon nan a kusa da iyakar kasar da Rwanda na da 'ya'ya 10, kuma wasu mutanen daban sun kamu da cutar daga gareshi kafin mutuwarsa.
Annobar cutar Ebola ta kashe fiye da mutum 1,800 a shekarar da ta gabata.
Rikicin siyasa da ke ruruwa a yankin ya kara dagula kokarin magance annobar.
A farkon wannan makon, kasar Rwanda ta rufe iyakarta da Jamhuriyar Demokradiyyar Kongon na wani takaitaccen lokaci saboda fargabar da ake yi cewa cutar na iya bazuwa zuwa cikin kasar.
Ebola wata cuta ce da a farko shigarta jikin dan Adam ke sa masa zazzabi farad daya da kasala mai tsanani da ciwon gabobin jiki da kuma kaushi a makogwaro.
Akwai rigakafin cutar Ebola. Rigakafin na iya bayar da kariya cikin kashi 99 cikin 100, kuma an bai wa kimanin mutum 161,000 rigakafin.
Amma ba kowa ne akan bai wa wannan rigakafin ba - akasari akan ba wadanda aka san sun taba wadanda ke fama da cutar ne kai tsaye, da kuma wadanda suma suka taba su. Abin damuwa shi ne wasu mutanen sun ki amincewa su karbi allurar rigakafin.
Wasu mutanen sun ce suna da dalilai da suka hana su karabar allurar rigakafin, ciki har da:
Kamfanin hada magunguna na Merck ne ya samar da allurar rigakafin a yayin da cutar ta barke a yankin Afirka ta Yamma.
Amma saboda karancinsa, hukumar lafiya ta Majalisar Dinkin Duniya ta umarci da arika amfani da wata allurar rigakafin da kamfanin Johnson & Johnson suke samarwa.
</doc>
<doc id='bbc_151203_ebola_liberia_pateints' type='mono' source_url='http://www.bbc.com/hausa/news/2015/12/151203_ebola_liberia_pateints' term='ebola'>
Ba sauran masu Ebola a Liberiya
A kasar Liberiya, mutane biyu na karshe da ke fama da cutar Ebola sun warke.
A kasar Liberiya, mutane biyu na karshe da ke fama da cutar Ebola sun warke.
Mutanen sun kamu da cutar ne, a barkewar da ta sake yi a kasar.
Kasashen Liberiya da Guinea da Sierra Leone sun shafe shekaru biyu suna fama da cutar ta Ebola, inda ta yi sanadiyyar mutuwar dubban mutane.
Cutar ta sanya mata da yara da dama cikin halin maraici da takaba a kasashen.
A watan Yulin bana ne dai hukumar kula da lafiya ta duniya WHO, ta ayyana kasar Liberiya a matsayin kasar da ba ta da Ebola, amma daga bisani kuma cutar ta sake bulla a kasar.
</doc>
<doc id='bbc_140904_ebola_who_death' type='mono' source_url='http://www.bbc.co.uk/hausa/news/2014/09/140904_ebola_who_death' term='ebola'>
Ebola: Mutane fiye da 1900 ne suka mutu
Shugabar kungiyar lafiya ta duniya WHO Margaret Chan, tace mutane fiye da 1,900 ne a yanzu aka san sun mutu bayan barkewar cutar ebola a yammacin Afirka.
Shugabar kungiyar lafiya ta duniya WHO Margaret Chan, tace mutane fiye da 1,900 ne a yanzu aka san sun mutu bayan barkewar cutar ebola a yammacin Afirka.
Kungiyar WHO tace kashi 40 cikin 100 na mace -macen da aka samu sun auku ne a makonni ukun da suka gabata.
An bada rahotan cewa mutane kusan 3,500 ne suka kamu da cutar ta ebola a kasashen Guinea da Saliyo da kuma Liberia.
Don haka Kungiyar WHO tace ana bukatar akalla dala miliyan dari -shida domin yaki da annobar
</doc>
<doc id='bbc_141225_sierra_leone_ebola_lockdawn' type='mono' source_url='http://www.bbc.co.uk/hausa/news/2014/12/141225_sierra_leone_ebola_lockdawn' term='ebola'>
Ebola: Saliyo ta kafa dokar hana fita
Gwamnatin Saliyo ta sanar da dokar hana fita na tsawon kwanaki uku a arewacin kasar, yayin da ake kara kokarin dakile bazuwar cutar Ebola.
Gwamnatin Saliyo ta sanar da dokar hana fita na tsawon kwanaki uku a arewacin kasar, yayin da ake kara kokarin dakile bazuwar cutar Ebola.
Wani kakakin gwamnati ya ce za a rufe shaguna da kasuwanni kuma babu zirga-zirgar baki dayan ababen hawa baya ga na hukumomi a kan tituna.
Haka kuma an haramta tarukan addini duk da cewa an amince cewa Kiristoci su yi shagulgulan Kirisimeti.
Hukumar lafiya ta duniya ta bayyana cewa fiye da mutane dubu tara ne suka kamu da cutar a yankin Afrika ta yamma kuma har yanzu cutar na kara bazuwa.
</doc>
<doc id='bbc_140407_nigeria_ebola' type='mono' source_url='http://www.bbc.co.uk/hausa/news/2014/04/140407_nigeria_ebola' term='ebola'>
Matakan kariya daga Ebola a Nigeria
Kungiyar likitoci ta Nigeria ta bukaci hukumomin kasar su kula da kan iyakoki da kyau domin hana cutar Ebola bulla a kasar.
Kungiyar likitoci ta Nigeria ta bukaci hukumomin kasar su kula da kan iyakoki da kyau domin hana cutar Ebola bulla a kasar.
Shugaban kungiayar, Dr Osahon Enabulele ya shaida wa BBC cewa kamata ya yi a horar da jami'an shige da fice kan yadda za su tantance masu dauke da cutar Ebola.
Ya ce duk wanda ke da alamar zazzabi bai kamata a bar shi ya shiga Nigeria ba har sai an tabbatar da cewa ba cutar Ebola ba ce.
Cutar ta Ebola dai ta kashe akalla mutane 70 a Guinea da Liberia, ta kuma bulla a Mali, kuma ana zargin bullarta a Ghana.
</doc>
<doc id='bbc_141028_ebola_paper_test' type='mono' source_url='http://www.bbc.co.uk/hausa/news/2014/10/141028_ebola_paper_test' term='ebola'>
Za a samar da takardar gwajin Ebola
Masu bincike na shirin samar da wata hanya ta yin amfani da takarda mai dauke da wasu sinadarai wajen gwajin cutar Ebola.
Masu bincike na shirin samar da wata hanya ta yin amfani da takarda mai dauke da wasu sinadarai wajen gwajin cutar Ebola.
Takardar wacce ke da shafin baki a wani bangarenta da kuma dugo-dugo, a cewar masu bunciken za a iya amfani da ita wajen gano wanda ke dauke da cutar ta Ebola a cikin mintina 30.
Masu binciken sun kara da cewa da kudi kalilan za a samu wannan nau'in takarda.
A cewar masanan, har ila yau za a iya amfani da takadar wacce ke dauke da burbudin hoda a lokuta da dama koda a baya an taba amfani da ita.
Sun kara da cewa ruwa kadan za a zuba akan takardar sai a farfado da garin hodar da yake bayar da ddamar gudanar da gwajin cutar ta Ebola.
"Muna matukar mamakin yadda ake iya farfado da garin dake jikin takardar bayan an yi amfani da ita takardar." In ji Tim Collins dake Boston da kuma Havard jami'ar Havard.
Masu binciken dai sun ce samar da wannan nau'in takarda zai taimaka kwarai da gaske wajen yakin da ake yi da cutar.
Cutar Ebola a yanzu ta kashe mutane sama 4,500 a yammacin Afrika, musamman a Guinea, Saliyo da Liberiya inda cutar ta fi kamari.
A baya bayan nan an samu bullar cutar a kasar Spain da Amurka inda mutum guda ya mutu a Amurka.
</doc>
<doc id='bbc_140925_ebola_map' type='mono' source_url='http://www.bbc.co.uk/hausa/news/2014/09/140925_ebola_map' term='ebola'>
Ebola: Taswirar yaduwar cutar
Cutar Ebola da ta barke a yammacin Afrika ta fito fili ne a watan Maris, kuma ta gawurta ta kasance mafi kisa tun lokacin da cutar ta fara bulla a shekarar 1976.
Cutar Ebola da ta barke a yammacin Afrika ta fito fili ne a watan Maris, kuma ta gawurta ta kasance mafi kisa tun lokacin da cutar ta fara bulla a shekarar 1976.
Cutar da ta bulla a wannan karon ita ce mafi muni a tarihi, domin ta kashe adadin da suka zarta dukkan mutanen da ta taba kashewa a baya jimlatan.
I zuwa 20 ga watan Satumba, cutar ta kashe mutane 2,811 a kasashe hudu; Laberiya da Guinea da Saliyo da Nigeria.
Mutanan da suka kamu da ita kuma sun zarta 5,800.
Hukumar Lafiya ta Duniya ta tabbatar da cewa wannan adadin hasashe ne, bai kai hakikanin adadin mutanen da cutar ta shafa ba, domin za a iya samun kusan mutane 20,000 da cutar ta kama nan da watan Nuwamba mai zuwa idan ba a dada inganta daukar matakan magance cutar ba.
Wuraren da Cutar ta barke a yanzu

Wuraren da cutar ta barke a baya

</doc>
<doc id='bbc_140827_ebola_ecowas_health_ministers' type='mono' source_url='http://www.bbc.co.uk/hausa/news/2014/08/140827_ebola_ecowas_health_ministers' term='ebola'>
Ebola: Ministocin lafiya za su yi taro
A birnin Accra na kasar Ghana, ministotin lafiya daga kasashen kungiyar kasuwancin yammacin Afrika wato ECOWAS zasu gudanar da wani taro a ranar Alhamis domin duba yadda za su shawo kan bazuwar da cutar nan ta Ebola ke yi da sauri a yankin.
A birnin Accra na kasar Ghana, ministotin lafiya daga kasashen kungiyar kasuwancin yammacin Afrika wato ECOWAS zasu gudanar da wani taro a ranar Alhamis domin duba yadda za su shawo kan bazuwar da cutar nan ta Ebola ke yi da sauri a yankin.
Shugaban kasar Ghana John Mahamma wanda kuma shine shugaban kungiyar ta Ecowas ne ya kira taron mako guda bayan da gwmnatinsa ta hana gudanar da duk wani taron kasa da kasa a cikin kasar ta Ghana don kauce wa shigar cutar a cikin kasa.
Wannan taro na zuwa ne daidai lokacin da kasashen yankin ke cigaba da daukar matakan kariya daga yaduwar cutar.
Matakin baya bayan nan da Najeriya ta dauka na hana yaduwar cutar shine na kara hutun makarantun firamare da kuma na Sakandare.
</doc>
<doc id='bbc_141113_mali_ebola' type='mono' source_url='http://www.bbc.co.uk/hausa/news/2014/11/141113_mali_ebola' term='ebola'>
WHO ta damu da karuwar Ebola a Mali
Hukumar lafiya ta duniya WHO ta ce ta damu da karuwar masu kamuwa da cutar Ebola kasar Mali bayan mutuwar mutum na uku.
Hukumar lafiya ta duniya WHO ta ce ta damu da karuwar masu kamuwa da cutar Ebola kasar Mali bayan mutuwar mutum na uku.
Hukumar ta ce har yanzu adadin mutanen da ke kamuwa da cutar na karuwa a makwabciyar kasar Mali wato Saliyo.
Kawo yanzu dai cutar a cewar hukumar ta kashe mutane 5160 a yankin Yammacin Afrika.
Ko da ya ke hukumar tace adadin mutanen da ke mutuwa yana raguwa yanzu a Guinea da Liberia abin da ya sa hukumar ta yi amanna cewar yakin da ake yi da cutar na yin tasiri.
</doc>
<doc id='bbc_150616_ghana-ebola' type='mono' source_url='http://www.bbc.com/hausa/news/2015/06/150616_ghana-ebola' term='ebola'>
Ghana ta dakatar da gwajin allurar Ebola
Majalisar dokokin kasar Ghana ta ce ba za ta yarda a ci gaba da gwajin allura- riga kafin cutar Ebola a cikin kasar ba sai an samu amincewar masana ilimin kimiyya a ciki da wajen kasar da kuma majalisar dokokin da kanta.
Majalisar dokokin kasar Ghana ta ce ba za ta yarda a ci gaba da gwajin allura- riga kafin cutar Ebola a cikin kasar ba sai an samu amincewar masana ilimin kimiyya a ciki da wajen kasar da kuma majalisar dokokin da kanta.
Majalisar dai ta yanke wannan shawara ne bayan da Ministan lafiyar kasar wato Mr. Alex Segbefia ya bayyana a gabanta don yin bayani a kan shirin gudanar da gwajin allurar-riga kafin cutar ta Ebola a kasar.
A makon jiya ne dai majalisar dokokin, tare da Ma'aikatar lafiyar kasar suka dakatar da yunkurin gwajin.
Cutar ta Ebola dai ta hallaka dubban mutane a yammacin Afrika.
A Kasashen Salio, da Guinea, da Liberia ne cutar ta fi illa.
Sai dai yanzu a shawo kan cutar.
Kasar ta Ghana ta kasance cibiyar yaki da cutar a watannin baya
</doc>
<doc id='bbc_150105_ebola_liberia_schools' type='mono' source_url='http://www.bbc.co.uk/hausa/news/2015/01/150105_ebola_liberia_schools' term='ebola'>
Ebola: Liberia za ta bude makarantu
Gwamnatin kasar Liberia ta ce za a bude makarantun kasar a watan Fabrairu mai zuwa.
Gwamnatin kasar Liberia ta ce za a bude makarantun kasar a watan Fabrairu mai zuwa.
Wata shida kenan bayan rufe makarantun sakamakon barkewar annobar Ebola.
Wani jami'in gwamnatin kasar ya ce ana shirin rarraba wa makarantun na'urorin auna zafin jiki da kuma bokatai don wanke hannu.
Sama da mutum dubu uku ne cutar Ebola ta halaka a kasar Liberia.
Adadin mutanen da ke harbuwa da cutar na raguwa a cikin 'yan makwannin nan, duk da cewa ana samun bullar cutar a wasu sababbin wurare a yankunan karkara.
</doc>
<doc id='bbc_151105_saliyo_ebola' type='mono' source_url='http://www.bbc.com/hausa/news/2015/11/151105_saliyo_ebola' term='ebola'>
An soma bukukuwan kawo karshen Ebola a Saliyo
Kasar Saliyo ta soma bukukuwa gabanin ranar Asabar da ake shirin ayyana kasar a matsayin kasar da babu cutar ebola a cikinta.
Kasar Saliyo ta soma bukukuwa gabanin ranar Asabar da ake shirin ayyana kasar a matsayin kasar da babu cutar ebola a cikinta.
Amma kungiyar Likitoci ta Medecins Sans Frontieres ta ce kimanin kashi tamanin cikin dari na mutanen da suka warke daga cutar na fama da wasu matsaloli kamar ciwon gabobi da kuma rashin karfin jiki.
Sauran mutanen da suka warke sun ce sun daina gani, sai dai masu bincike na kokarin gano  dalilin hakan.
Kungiyoyin mutanen da suka warke daga cutar sun ce babbar matsalar da suke fuskanta ita ce ta kyamar da ake nuna musu, da kuma jin damuwar cewa sun warke yayin da wasu suka mutu.
</doc>
<doc id='bbc_150611_ebola_guinea_new_cases' type='mono' source_url='http://www.bbc.com/hausa/news/2015/06/150611_ebola_guinea_new_cases' term='ebola'>
Cutar Ebola na sake yaduwa a Guinea
Hukumar lafiya ta duniya ta ce an samu karuwar wadanda suka kamu da cutar Ebola a kasashen Guinea da Saliyo cikin makonni uku a jere.
Hukumar lafiya ta duniya ta ce an samu karuwar wadanda suka kamu da cutar Ebola a kasashen Guinea da Saliyo cikin makonni uku a jere.
Mai aikowa BBC rahotanni kan harkar lafiya ya ce an kuma samu yaduwar cutar a wasu yankuna da dama fiye da makonnin da suka gabata.
Masu bincike sun gano cewa hanyar da ake bi wajen yin jana'iza ba tare da daukar matakin kariya ba shi ne babban abin da ke jawo kara yaduwar cutar a Guinea.
Tun kimanin wata guda da ya gabata ne kasar Laberiya ta fita daga sahun kasashe masu fama da cutar ta Ebola.
</doc>
<doc id='bbc_140831_ebola_woman_nigeria' type='mono' source_url='http://www.bbc.co.uk/hausa/news/2014/09/140831_ebola_woman_nigeria' term='ebola'>
Nigeria: matar likita ta kamu da Ebola
Matar wani likita da Ebola ta kashe a Fatakwal ta jihar Rivers a Najeriya ta kamu da kwayar cutar.
Matar wani likita da Ebola ta kashe a Fatakwal ta jihar Rivers a Najeriya ta kamu da kwayar cutar.
Kwamishinan lafiya na jihar Sampson Parker, ya ce, bincike ya nuna matar wadda mijinta dakta Ike Enemo ya rasu ranar 22 ga watan Agusta sakamakon kamuwa da Ebola, ta harbu da cutar.
Mijin nata ya kamu da cutar ne bayan da ya yi jiyyar wani ma'aikacin kungiyar ECOWAS, wanda yayi mu'amulla da Patrick Sawyer dan Liberia da ya kawo cutar Najeriya.
Sai dai ma'aikatar lafiya ta jihar Lagos, ta ce an dawo da matar Lagos, ana kula da ita a wata cibiya ta masu fama da cutar.
Hukumomi sun binciki mutane sama da 200 da suka yi mu'amulla da matar.
Wannan shi ne karon farko da cutar ta Ebola ta yadu a wajen jihar Lagos.
</doc>
<doc id='bbc_160322_guinea_ebola' type='mono' source_url='http://www.bbc.co.uk/hausa/news/2016/03/160322_guinea_ebola' term='ebola'>
Ebola ta sake bulla a  Guinea
Hukumomin kiwon lafiya a kasar Guinea sun ce sun gano wasu daruruwan mutane wadanda mai yiwuwa suka yi mu'amala da wasu da suka kamu da kwayar cutar Ebola bayan da aka sake samun bullar cutar da ta hallaka mutane 4 a kudu masu gabashin kasar.
Hukumomin kiwon lafiya a kasar Guinea sun ce sun gano wasu daruruwan mutane wadanda mai yiwuwa suka yi mu'amala da wasu da suka kamu da kwayar cutar Ebola bayan da aka sake samun bullar cutar da ta hallaka mutane 4 a kudu masu gabashin kasar.
Wani kakakin cibiyar da ke kula da yaduwar cutar, Fode Tass Sylla ya ce sun gano mutane 816 daga iyalai 117 tun a ranar asabar.
Ya kara da cewa za'a killace mutanen har na tsawon makonni uku.
Fiye da mutane dubu goma sha daya suka mutu sakamakon bullar cutar a kasashen Guinea, da Liberia da kuma Sierra Leone tun daga karshen shekarar 2013.
</doc>
<doc id='bbc_160401_liberia_ebola_kills_woman' type='mono' source_url='http://www.bbc.co.uk/hausa/news/2016/04/160401_liberia_ebola_kills_woman' term='ebola'>
Liberia: Ebola ta kashe wata mata
Jami'an kiwon lafiya a Liberia sun ce wata mata ta mutu sakamakon cutar Ebola, watanni bayan an bayyana kawo karshen cutar a kasar.
Jami'an kiwon lafiya a Liberia sun ce wata mata ta mutu sakamakon cutar Ebola, watanni bayan an bayyana kawo karshen cutar a kasar.
Matar mai shekaru 30 ta mutu ne a Asibitin Redemption, da ke garin New Kru mai cunkoson jama'a a Monrovia babban birnin kasar.
A watan Janairu ne aka bayyana cewa babu sauran cutar Ebola a Liberia, amma an samu cutar a 'yan wasu wurare a yankin.
A 'yan makwanin da suka wuce an samu mutane da dama da ke dauke da cutar a kasar Guinea mai makwabtaka.
Sama da mutane dubu 11 da 300 ne suka mutu sakamakon cutar ta Ebola cikin shekaru biyun da suka wuce, yawanci dukkansu a kasashen Liberia da Saliyo da Guinea.
</doc>
<doc id='bbc_140806_ebola_nurse_nigeria_death' type='mono' source_url='http://www.bbc.co.uk/hausa/news/2014/08/140806_ebola_nurse_nigeria_death' term='ebola'>
Ebola ta kashe jami'ar lafiya a Lagos
Hukumomi a Najeriya sun tabbatar da mutuwar wata jami'ar lafiya a sanadiyar kamuwa da cutar Ebola a jihar Lagos.
Hukumomi a Najeriya sun tabbatar da mutuwar wata jami'ar lafiya a sanadiyar kamuwa da cutar Ebola a jihar Lagos.
Ministan lafiya na kasar, Onyebuchi Chukwu ya ce ma'aikaciyar ita ce 'yar Najeriya ta farko da cutar ta kashe.
Ma'aikaciyar na daga cikin jami'an lafiyar da suka kula da dan Liberiyan da ya kawo cutar Najeriya, Patrick Sawyer wanda shi ma ya mutu a jihar ta Lagos.
Jami'an lafiya sun tabbatar da karin wasu mutane biyar da ke dauke da cutar ta ebola kuma dukkansu ma'aikatan lafiya ne da suka kula da dan Liberiyan.
A halin yanzu dai mutane bakwai kenan aka tabbatar da sun harbu da cutar ebola, ciki har da jami'ar lafiyar da ta mutu da kuma Patrick Sawyer.
Ma'aikatar lafiya ta kasar dai ta ce akwai mutane 70 da ake sa ido a kansu, saboda mu'amalar da suka yi da wadanda ake zato ko aka tabbatar sun kamu da cutar ta Ebola.
</doc>
<doc id='bbc_140910_lagos_ebola_stigma' type='mono' source_url='http://www.bbc.co.uk/hausa/news/2014/09/140910_lagos_ebola_stigma' term='ebola'>
Ebola: Gwamnati za ta gurfanar da masu tsangwama
Gwamnatin jihar Lagos ta umarci ma'aikatar shari'a ta jihar ta gurfanar da duk wanda ya tsangwami wadanda suka warke daga cutar Ebola.
Gwamnatin jihar Lagos ta umarci ma'aikatar shari'a ta jihar ta gurfanar da duk wanda ya tsangwami wadanda suka warke daga cutar Ebola.
Kwamishinan lafiya na jihar Dr. Jide Idris ya bayyana hakan ne a wani taron manema labarai a Lagos, inda ya nemi duk wanda aka tsangwama ya mika kokensa ga ma'aikatar shari'ar.
Hakan ya biyo bayan rahotannin da ke nuna cewa wasu mutane biyu da suka warke daga cutar Ebola na fuskantar tsangwama duk da cewa an tabbatar da koshin lafiyarsu.
Inda ya kara da cewa matakin kandagarki ne na kawar da yiwuwar boye masu cutar, abin da ka iya jefa iyalai da kuma al'umma cikin hatsarin harbuwa da cutar.
An kori daya daga cikin mutanen da suka warke ne daga gidan da yake haya, yayin da dayan kuma aka sallame shi daga aiki.
</doc>
<doc id='bbc_160713_ebolavsshago_dambe' type='mono' source_url='http://www.bbc.co.uk/hausa/sport/2016/07/160713_ebolavsshago_dambe' term='ebola'>
Ebola zai dambata da Shagon Buhari
Bayan da Mai Takwasara ya doke Shagon Sawun Kura ranar Laraba, an raba Jadawalin zagaye na biyu a gasar mota ta jihar Kano.
Bayan da Mai Takwasara ya doke Shagon Sawun Kura ranar Laraba, an raba Jadawalin zagaye na biyu a gasar mota ta jihar Kano.
'Yan damben Arewa hudu ne ke tsaye da suka hada da Shagon Buhari da Dan Bunza da Inda da Bahagon Sanin Kurna.
'Yan damben Kudawa biyu ne suka rage a gasar da suka hada da Shagon Mada da Ebola.
Guramada ma 'yan wasa biyu ne suka kai zagayen gaba a gasar.
Hakan ya sa aka kiya 'yan damben Arewa su yi zabe, nan ne Shagon Buhari ya dauko dambe da Ebola.
Danbunza kuwa da Habu Na Dutsen Mari ya zabo su dambata, yayin da Inda ya dauko Dogo Mai Takwasara.
Shi kuwa Bahagon Sanin Kurna da Shagon Mada zai dambata.
Mahukuntan gasar sun ce wasa biyu za a buga a ranar Alhamis tsakanin Shagon Buhari da Ebola da kece raini tsakanin Dan Bunza da Habu Na Dutsen Mari.
Sai kuma a ranar Asabar za a ci gaba da dambatawa tsakanin Inda da Mai Takwasara da kece raini tsakanin Bahagon Sanin Kurna da Shagon Mada.
A ranar Lahadi ake sa ran yin wasan karshe a kuma bai wa zakara motar hawa.
</doc>
<doc id='bbc_141016_ebola_us_europe' type='mono' source_url='http://www.bbc.co.uk/hausa/news/2014/10/141016_ebola_us_europe' term='ebola'>
'Amurka da Turai ba sa fuskantar mummunar ebola'
Hukumar lafiya ta duniya, WHO ta ce tana da yakinin cewa zai yi matukar wuya a samu mummunar barkewar annobar cutar Ebola a Amurka ta arewa da kuma a yammacin Turai, inda ake da tsarin kiwon lafiya mai karfin gaske.
Hukumar lafiya ta duniya, WHO ta ce tana da yakinin cewa zai yi matukar wuya a samu mummunar barkewar annobar cutar Ebola a Amurka ta arewa da kuma a yammacin Turai, inda ake da tsarin kiwon lafiya mai karfin gaske.
Wani babban jami'in hukumar ya ce duk da kasancewa bullar cutar a yammacin duniya babban abin damuwa ne, amma kasashen za su iya daukar matakan kariya.
Faransa ta bayyana cewar zata soma bincike a kan fasinjojin da ke isa kasar daga Guinea, daya daga cikin kasashen da cutar ta Ebola ta shafa ainun.
Ranar Alhamis ne dai ministocin lafiya na kasashen tarayyar Turai ke wani taro domin tattaunawa kan matsalar.
</doc>
<doc id='bbc_140923_ebola' type='mono' source_url='http://www.bbc.co.uk/hausa/news/2014/09/140923_ebola' term='ebola'>
An rufe iyakokin Saliyo saboda Ebola
Wani kakakin rundunar soji a Saliyo ya ce an rufe dukkanin iyakoki tsakanin Liberia da kasar Guinea a wani mataki na dakile yaduwar ebola.
Wani kakakin rundunar soji a Saliyo ya ce an rufe dukkanin iyakoki tsakanin Liberia da kasar Guinea a wani mataki na dakile yaduwar ebola.
An jibge sojoji a dukkan wata mashiga dake kan iyakokin.
Tun farko shugaban kasar Saliyon Ernest Bai Koroma ya ce kasarsa na nazarin sake sanya wata dokar hana shiga da fita domin dakile yaduwar kwayar cutar a fadin kasar.
Cibiyar yaki da cutattuka masu yaduwa ta Amurka ta yi gargadin cewa idan lamarin ya yi kamari, mutane fiye da miliyan daya a yammacin Afirka ka iya kamuwa da cutar.
Sai dai cibiyar ta ce gangamin kasashen duniya na iya taimakawa wajen rage yaduwar cutar.
</doc>
<doc id='bbc_140822_nigeria_ebola_new_case' type='mono' source_url='http://www.bbc.co.uk/hausa/news/2014/08/140822_nigeria_ebola_new_case' term='ebola'>
Ebola ta kama karin mutane biyu a Nigeria
Ministan Lafiya a Nigeria, Dr Onyebuchi Chukwu ya sanar da cewa an samu karin mutane biyu da ke dauke da kwayar cutar Ebola a kasar.
Ministan Lafiya a Nigeria, Dr Onyebuchi Chukwu ya sanar da cewa an samu karin mutane biyu da ke dauke da kwayar cutar Ebola a kasar.
A cewarsa, mutane biyun da suka kamu da cutar, iyalan wadanda suka kamu da cutar ce sakamakon kusantar dan Liberia, Patrick Sawyer wanda ya shigo da cutar Ebolar Nigeria.
Ministan ya ce wadannan mutane biyu su ne na farko wadanda suka kamu da cutar sakamakon mu'amala da mutanen da suka kamu da cutar kai tsaye ta hanyar dan kasar ta Liberia.
Kawo yanzu dai cutar ta Ebola ta kashe mutane biyar a Nigeria.
Nigeria dai na daukar matakan hana yaduwar cutar Ebola, musamman ta hanyar killace mutanen da ake tunanin suna dauke da kwayar cutar.
Sama da mutane 1,300 ne cutar Ebola ta hallaka a Afrika ta yamma kawo yanzu, galibinsu a Liberia da Guinea da kuma Saliyo.
</doc>
<doc id='bbc_141113_liberia_emergency' type='mono' source_url='http://www.bbc.co.uk/hausa/news/2014/11/141113_liberia_emergency' term='ebola'>
Ebola: An dage dokar ta baci a Liberia
Shugabar kasar Liberiya, Ellen Johnson Sirleaf ta dage dokar-ta-bacin da aka saka a kasar domin dakile yaduwar cutar Ebola.
Shugabar kasar Liberiya, Ellen Johnson Sirleaf ta dage dokar-ta-bacin da aka saka a kasar domin dakile yaduwar cutar Ebola.
A wani jawabi da ta yi wa 'yan kasar, Shugabar ta ce wannan mataki da aka dauka na cire dokar ba yana nufin cewa an kammala yaki da cutar ba ne.
Sai dai ta ce hakan na nuna irin ci gaban da kasar ta samu ne wajen rage cutar, inda ta kara yin kira ga 'yan kasar da su kara himmatuwa wajen ganin kasar ta shawo kan cutar ta Ebola.
Ta ce "Laberiya ba za ta taba zama kasar da ta shawo cutar Ebola ba har sai makwabtanmu sun magance wannan cutar, hakan kuma na nufin ba za mu yi sakaci wajen yaki da cutar ba muddin muna so mu shawo kanta."
Adadin masu kamuwa da cutar ta Ebola dai tana cigaba da karuwa a kasashen da ke makwabtaka da Liberiyar, wato Guinea da Saliyo.
</doc>
<doc id='bbc_140822_ebola_economic_impact' type='mono' source_url='http://www.bbc.co.uk/hausa/news/2014/08/140822_ebola_economic_impact' term='ebola'>
Ebola ta shafi harkokin tattalin arziki
Duk da mace-macen mutane fiye da 1,300 sakamakon cutar Ebola a Afirka ta Yamma, kwayoyin cutar ba kawai ci gaba da barazana ga tsarin lafiya cikin gaggawa suke yi ba, har kuma suna yin nakasu ga tattalin arzikin kasashen
Duk da mace-macen mutane fiye da 1,300 sakamakon cutar Ebola a Afirka ta Yamma, kwayoyin cutar ba kawai ci gaba da barazana ga tsarin lafiya cikin gaggawa suke yi ba, har kuma suna yin nakasu ga tattalin arzikin kasashen
Guinea, Liberia da kuma Saliyo.
Ministan Noma a Saliyo, Joseph Sam Sesay ya fada wa BBC cewa tattalin arzikin kasar ya ragu da kaso 30 cikin 100, ya ce shugaba Ernest Bai Koroma ne ya bayyana a wani taro na musammam da Ministocinsa labarin mai sanyaya zuciya.
Mr. Sesay ya kara da cewa bangaren noma ne cutar Ebolar ta fi shafa, don kuwa mafi yawan al'ummar Saliyo Manoma ne.
A yanzu cutar ta addabi sha biyu cikin 13 na lardunan Saliyo, ko da yake cutar ta fi muni a yankin gabashi, kusa da kan iyakarta da Laberiya da kuma Guinea.
'Yan sanda da dakarun soji sun sanya shingaye a kan tituna don hana zirga-zirgar manoma da ma'aikatan kwadago, gami da safarar kayayyaki da nufin hana mutane guduwa daga inda cutar ta fi shafa zuwa wasu yankuna.
Babban jami'in shirin raya kasashe na Majalisar Dinkin Duniya, David McLachlan-Karr, na ganin cewa kafa shingayen na da matukar muhimmanci wajen shawo kan cutar, ko da yake ya yarda cewa an kassara harkokin noma a Saliyo.
Tasirin cutar kan tattalin arzikin Guinea da Laberiya, ka iya zama mara muni sosai, sai dai har yanzu akwai fargaba.
Babban Bankin duniya ya ce ana sa ran faduwar alkaluman ababen da kasar Guinea ke samarwa a cikin gida daga kaso 4.5 zuwa kaso 3.5 cikin 100.
Babban kamfanin mulmula karfe a Duniya ArcelorMittal ya fuskanci cikas a yunkurinsa na fadada wata mahakar tamarsa a Laberiya, bayan 'yan kwangilar da ke aikin sun fice daga kasar.
Haka zalika, kamfanin hakar kuza na Vale ya kwashe wasu manyan ma'aikatansa shida daga dajin Simandou da ke gabashin Guinea, ya kuma bai wa saura hutu.
Shi ma kamfanin London Mining ya kwashe wasu ma'aikata da aikinsu bai zama dole ba daga Saliyo, wadda ta dogaro kacokam kan ma'adanai don bunkasar tattalin arzikinta.
A Saliyo, Bankuna sun rage lokacin budewa da sa'a biyu don rage ta'ammali da abokan hulda, yayin da mutane musamman baki masu yawon shakatawa suka gujewa gidajen otel.
Rufe kan iyakoki a Afirka ta yamma da dakatar da jigilar jiragen sama ya yi nakasu ga harkokin kasuwanci, lamarin da ya takaita fiton kayayyaki tsakanin wasu kasashe.
Batu na baya-bayan nan shi ne doguwar iyaka tsakanin Najeriya da Kamaru ta rufe, sai kuma dakatar da sufuri da kamfanin jiragen sama na Kenya Airways ya yi zuwa kasashen Saliyo da Laberiya.
Da ma duk kasashen uku na Afrika ta Yamma matalauta ne, sai dai barazanar Ebola ka iya kara talauta su, Laberiya da Saliyo sun fara murmurewa daga munanan yake-yaken basasa, inda suke kokarin sake gina tattalin arzikinsu.
A lokaci guda kuma, masu zuba jari na duniya cikin kosawa sun zuba ido don ganin karshen wannan lamari, babbar jami'ar kamfanin ayyukan tuntuba a Africa@Work da ke birnin Johannesburgh, Dianna Games, ta ce fargaba game da cutar ka iya bata yunkurin farfado da tattalin arzikin Afrika a baya-bayan nan.
</doc>
<doc id='bbc_150508_liberia_ebola' type='mono' source_url='http://www.bbc.co.uk/hausa/news/2015/05/150508_liberia_ebola' term='ebola'>
WHO za ta ayyana Liberia ta rabu da Ebola
Nan gaba a yau Asabar ne ake sa ran Hukumar Lafiya ta Duniya, WHO, za ta bayyana cewa babu sauran cutar Ebola a Liberia, bayan an tabbatar da cewa ba a samu wani wanda ya kamu da cutar ba a kwanaki 42.
Nan gaba a yau Asabar ne ake sa ran Hukumar Lafiya ta Duniya, WHO, za ta bayyana cewa babu sauran cutar Ebola a Liberia, bayan an tabbatar da cewa ba a samu wani wanda ya kamu da cutar ba a kwanaki 42.
Sai dai WHO ta ce yanzu ba lokaci ne da za a sakankance ba; don kuwa har yanzu akwai cutar ta Ebola a makwabtan kasar ta Liberia, Guinea da Saliyo.
Fiye da shekara guda da ta wuce ne kasar ta Liberia ta ba da rahoton kamuwa da cutar a karo na farko bayan cutar ta yadu daga Guinea.
Cutar ta Ebola dai ta kashe mutane fiye da dubu goma sha daya a Yammacin Afirka.
</doc>
<doc id='bbc_141011_caf_morocco_ebola' type='mono' source_url='http://www.bbc.co.uk/hausa/sport/2014/10/141011_caf_morocco_ebola' term='ebola'>
Ebola: CAF ta ki amince wa Morocco
Hukumar kwallon kafa ta Afrika CAF ta ki amincewa da bukatar Morocco da za ta karbi bakuncin gasar cin kofin Afrika ta 2015 ta neman dage ranakun gasar saboda fargabar yada wa jama'ar kasarta cutar Ebola.
Hukumar kwallon kafa ta Afrika CAF ta ki amincewa da bukatar Morocco da za ta karbi bakuncin gasar cin kofin Afrika ta 2015 ta neman dage ranakun gasar saboda fargabar yada wa jama'ar kasarta cutar Ebola.
CAF ta ce za a gudanar da gasar ta makwanni uku tsakanin ranakun 17 ga watan Janairu zuwa 8 ga watan Fabrairu kamar yadda aka tsara a MOroccon.
A ranar Asabar aka cigaba da wasannin rukuni-rukuni na neman cancantar zuwa gasar inda Sudan ta kara jefa Najeriya mai rike da kofi tsaka-mai-wuya da ci daya mai ban haushi a Sudan din.
Algeria kuwa ta bi Malawi gida ne ta ci ta 2-0 kamar yadda Afrika ta Kudu ta ci Congo Brazaville.
Kasar Ivory Coast kuwa ta bi Jamhuriyar Dumokradiyyar Congo ne har gida ta lallasa ta 2-1, yayin da Saliyo ta ba da mamaki inda ta bi Kamaru har Yaounde suka tashi canjaras ba ci (0-0).
Togo kuwa ta rikita wa Uganda lissafi ne da ta bita har Kampla ta yi mata daya mai ban haushi.
A ranar Laraba 15 ga watan Oktoba za a yi karo na biyu na wasannin.
</doc>
<doc id='bbc_141010_ebola' type='mono' source_url='http://www.bbc.co.uk/hausa/news/2014/10/141010_ebola' term='ebola'>
Ebola ta kara kamari a yammacin Afrika
Hukumar lafiya ta duniya ta yi gargadin cewa yanayin da ake ciki a kasashe uku da cutar ebola ta fi kamari ya yi kara muni a cikin kwanaki goma sha biyu da suka wuce.
Hukumar lafiya ta duniya ta yi gargadin cewa yanayin da ake ciki a kasashe uku da cutar ebola ta fi kamari ya yi kara muni a cikin kwanaki goma sha biyu da suka wuce.
Mataimakin shugaban hukumar Bruce Aylward ya ce kusan kashi sabain cikin dari na wadanda suka kamu da cutar a manyan biranen Liberia da Guinea da kuma saliyo na mutuwa kuma cutar na yaduwa fiye da yadda ake tsammani.
Ita ma kungiyar liktoci  ta ce dole ne duniya ta dauki mataki nan take, domin kare aukuwar wani babban bala'i.
Shugabar Kungiyar Likitoci ta Medecins Sans Frontieres, ta ce ta kasa fahimtar mai-yasa za a ce watanni bakwai bayan barkewar cutar Ebolar, har yanzu ba a kaiga jibge dimbin ma'aikatan da zasu kai -dauki a yankin Afirka ta Yamma ba
Shi ma Shugaba Alpha Conde na Gini inda cutar ta soma barkewa, yace da- a ce duniya ta maida hankali da gaske, da tuni an shawo kan cutar.
</doc>
<doc id='bbc_151117_guinea-ebola' type='mono' source_url='http://www.bbc.com/hausa/news/2015/11/151117_guinea-ebola' term='ebola'>
An sallami jaririn da ya kamu da Ebola
Jami'an lafiya a Guinea sun ce wani jariri wanda shi ne mutum na karshe mai dauke da cutar Ebola ya warke kuma an sallame shi daga wurin da ake kula da shi, a Conakry, babban birnin kasar.
Jami'an lafiya a Guinea sun ce wani jariri wanda shi ne mutum na karshe mai dauke da cutar Ebola ya warke kuma an sallame shi daga wurin da ake kula da shi, a Conakry, babban birnin kasar.
Mai magana da yawun cibiyar kula da masu cutar ta Ebola ya ce gwaje-gwajen da aka yi guda biyu akan jaririn sun nuna ba ya dauke da cutar.
Za a dai a ayyana kasar ta Guinea a matsayin wadda mutanenta ba sa dauke da cutar Ebola idan har ba a kara samun mai dauke da cutar ba nan da makwanni 6.
Tuni dai aka ayyana kasashen Saliyo da Laberiya masu makwabtaka da Guinin a matsayin wadanda ba su da cutar.
</doc>
<doc id='bbc_141217_sierraleone_ebola_search' type='mono' source_url='http://www.bbc.co.uk/hausa/news/2014/12/141217_sierraleone_ebola_search' term='ebola'>
Ebola: Saliyo za ta yi bincike gida-gida
Hukumomi a kasar Saliyo sun sanar da shirin bi gida-gida a babban birnin kasar Freetown domin zakulo wadanda suka kamu da cutar Ebola.
Hukumomi a kasar Saliyo sun sanar da shirin bi gida-gida a babban birnin kasar Freetown domin zakulo wadanda suka kamu da cutar Ebola.
Shugaba Ernest Bai Koroma ya kuma sanar da cewa za a daina kasuwanci ranar Lahadi, haka kuma za a takaita zirga-zirga tsakanin gundumomi.
Hakan ya zo ne bayan hukumomi a kasar sun haramta taron jama'a domin bukukuwan Kiristimeti da kuma na sabuwar shekara.
Wata sanarwar da shugaban ya fitar ta ce ana fatan binciken zai taimaka wajen karya lagon yadda cutar ke yaduwa.
</doc>
<doc id='bbc_140903_msf_ebola_failure' type='mono' source_url='http://www.bbc.co.uk/hausa/news/2014/09/140903_msf_ebola_failure' term='ebola'>
Ebola: Kasashen duniya sun gaza in ji Likitoci
Shugabar kungiyar Likitoci ta MSF ta fadawa Majalisar dinkin duniya cewa ba' a samun nasara a yakin da ake yi da cutar ebola a yammacin Afirka.
Shugabar kungiyar Likitoci ta MSF ta fadawa Majalisar dinkin duniya cewa ba' a samun nasara a yakin da ake yi da cutar ebola a yammacin Afirka.
Joann Yu tace shugabannin Kasashen duniya na nuna gazawa wajen magance annobar, wacce ita ce mafi muni a tarihi.
Shugabar tace akwai karancin ma'aikata yanzu haka ,abinda yasa tace wasu cibiyoyin da ake bayarda magani a yanzu, suka koma wuraren da marasa lafiyar suke zuwa suna mutuwa.
Mutane fiye da 1,500 ne suka mutu sakamakon kamuwa da cutar, kuma kwararru na gargadin cewa wasu dubban mutanen zasu sake kamuwa da kwayar cutar a makonni masu zuwa
</doc>
<doc id='bbc_140704_ebola_funding' type='mono' source_url='http://www.bbc.co.uk/hausa/news/2014/07/140704_ebola_funding' term='ebola'>
Yakar Ebola: Ana bukatar dala miliyan 10
Hukumar Lafiya ta Duniya, wato WHO, ta ce ana bukatar wasu makudan kudi don tunkarar cutar Ebola a yankin yammacin Afirka.
Hukumar Lafiya ta Duniya, wato WHO, ta ce ana bukatar wasu makudan kudi don tunkarar cutar Ebola a yankin yammacin Afirka.
Daraktan hukumar ta WHO mai kula da nahiyar Afirka, Dokta Luis Gomes Sambo, ya fadi hakan a karshen taron da ministocin lafiya na kasashen Afirka 11 suka kammala ranar Alhamis a Accra, babban birnin kasar Ghana.
"Mun kiyasta cewa ana bukatar dala miliyan goma nan take don tunkarar wannan matsala a watanni shida masu zuwa", inji Dokta Sambo.
Jami'in na WHO ya kuma bayyana cewa ministocin kasashen Afirka sun kawo shawarar kafa wani asusun kula da lafiyar al'umma cikin gaggawa.
"Taron shugabannin kasashen nahiyar ya amince da wannan shawara; kuma ko da yake kudin da aka samu bai taka kara ya karya ba, tuni muka fara amfani da abin da ke asusun don tallafawa kasashen da abin ya shafa", inji shi.
Zuwa yanzu dai cutar ta Ebola ta haddasa mutuwar mutane fiye da 450 a kasashen Guinea, da Saliyo, da Liberia.
</doc>
<doc id='bbc_160114_who_declares_ebola_free' type='mono' source_url='http://www.bbc.com/hausa/news/2016/01/160114_who_declares_ebola_free' term='ebola'>
An kawar da Ebola daga yammacin Afirka
Hukumar kula da lafiya ta duniya, WHO ta ayyana yammacin Afirka a matsayin yankin da ya kubuta daga cutar Ebola.
Hukumar kula da lafiya ta duniya, WHO ta ayyana yammacin Afirka a matsayin yankin da ya kubuta daga cutar Ebola.
Hukumar, wacce ta bayar da sanarwar ranar Alhamis, ta kara da cewa Laberiya, wacce ita ce kasa ta karshe da ta kawar da cutar, ta tsira daga sharrin Ebola.
Sai dai WHO ta ce ya kamata a sanya idanu sosai domin ganin cutar ba ta sake barkewa a yankin ba.
Laberiya ce kasa ta farko da aka ayyana a matsayin wacce ta kawar da cutar a watan Mayu na shekarar 2015, sai dai tun daga wancan lokacin mutane biyu sun sake kamuwa da ita.
Sai dai sanarwar ta yau ta biyo bayan kwashe kwana 42 da aka yi a kasar ba tare da an samu wanda ya kamu da cutar ba.
Babban jam'in WHO a Laberiya, Dr Alex Gasasira, ya ce "Muna bai wa mutane shawara da su kula sosai da lafiyarsu sannan su yi gaggawar sanar da hukumomin lafiya idan suka ga alamun cutar".
Ebola dai ta fi yin barna a kasashen Laberiya da Saliyo da Guinea, inda ta kashe mutane da dama.
</doc>
<doc id='bbc_141019_ebola_spain_first_test' type='mono' source_url='http://www.bbc.co.uk/hausa/news/2014/10/141019_ebola_spain_first_test' term='ebola'>
Ebola: Ma'aikaciyar jinyar Spain ta ci gwajin farko
Gwajin farko da aka gudanar akan ma'aikaciyar jinyar nan 'yar kasar Spain da ta kamu da cutar Ebola ya nuna ba ta dauke da kwayar cutar.
Gwajin farko da aka gudanar akan ma'aikaciyar jinyar nan 'yar kasar Spain da ta kamu da cutar Ebola ya nuna ba ta dauke da kwayar cutar.
Amma bayanai na nuna cewa har sai an gudanar da gwaji a karo na biyu kamin a tabbatar da cewa Teresa Romero ta warke daga cutar.
Gwamnatin kasar ta Spain ta ce an yi amfani ne da wani ruwan jikin wadanda suka warke daga cutar da kuma wani magani da ba ta bayyana sunansa ba wajen warkar da matar.
Romero ta kamu da cutar ne a wani asibiti dake Madrid bayan da ta kula da wasu limaman coci su biyu da suma suka kamu da Ebolan.
Ita ce kuma mutum ta farko da ta kamu da cutar daga wajen Afrika a wannan annobar da ta barke.
</doc>
<doc id='bbc_151229_guinea_ebola_free_' type='mono' source_url='http://www.bbc.com/hausa/news/2015/12/151229_guinea_ebola_free_' term='ebola'>
WHO: Ebola ta bar kasar Guinea
'Yan kasar Guinea dai sun gudanar da shagulgulan kawo karshen wannan cuta mai halaka jama'a tare da yin kade-kade da raye-raye.
'Yan kasar Guinea dai sun gudanar da shagulgulan kawo karshen wannan cuta mai halaka jama'a tare da yin kade-kade da raye-raye.
Da dama daga ciki su na ganin cewa wannan wani farko ne na aza sabon tubali ga kasar, a daidai lokacin da ake fuskantar shiga sabuwar shekara da kuma soma waadi na biyu kan kujerar mulkin shugaban kasar Alpha Conde .
To sai dai duk yadda lamarin ya kasance,da akwai wuya 'yan kasar ta Guinea su manta da mutane 2083 maza da mata da suka mutu sanadiyar kamuwa da cutar Ebola, da kuma irin tasirin da cutar ta yi kan rayuwar al'ummar kasar da ma tattalin arzikin ta.
A cewar asusun tallafi ga yara na majalasar dinkin duniya wato UNICEF a kasar ta Guinea, yara 6220 ne su ka kasance marayu ,ko dai sun rasa daya kuma duka biyu daga cikin mahaifansu sanadiyar Ebolar.
Wadanda suka tsira da cutar na rayuwa cikin fargaba da tsoro da kuma zulumi na dogon lokaci game da cutar.
Wani malamin jami'a da na sadu da shi a watan Janairu a Conakry, a gaggauce ya dora laifi game da wannan lamari na Ebola a kasar ta Guinea kan kasashen yammacin duniya da gwamantin kasar.
</doc>
<doc id='bbc_150817_ebola_sierraleone_no_case' type='mono' source_url='http://www.bbc.com/hausa/news/2015/08/150817_ebola_sierraleone_no_case' term='ebola'>
Ebola ba ta sake bulla a Saliyo ba
Hukumar Lafiya ta Duniya, WHO, ta ce a karon farko tun bullar cutar Ebola a Saliyo, babu wanda ya kamu da cutar a makon da ya gabata a kasar.
Hukumar Lafiya ta Duniya, WHO, ta ce a karon farko tun bullar cutar Ebola a Saliyo, babu wanda ya kamu da cutar a makon da ya gabata a kasar.
Sai dai duk da haka, hukumomi a kasar, suna gargadin mutane da su yi taka-tsan-tsan don kaucewa ci gaba da yaduwar cutar.
Za dai a iya bayyana cewa an kawo karshen cutar ne idan aka shafe makwanni shidda babu wanda ya kamu da cutar a kasashe ukun da ta bulla.
Kasashen su ne Liberia, da Saliyo da Guinea.
Babu alamun cutar a Liberiya tun watan da ya gabata, sai dai an samu rahoton cutar ta shafi mutane uku a kasar Guinea.
</doc>
<doc id='bbc_141220_liberia_election' type='mono' source_url='http://www.bbc.co.uk/hausa/news/2014/12/141220_liberia_election' term='ebola'>
Liberia na zabe duk da fargabar Ebola
Yan takarar da ke fafatawa a zaben sun hada da tsohon dan wasan kwallon kafar nan George Weah da kuma Robert Sirleaf dan shugabar kasar ta yanzu wadanda ke fafatawa ta neman kujerar majalisar dattijan ta gundumar Monrovia.
Yan takarar da ke fafatawa a zaben sun hada da tsohon dan wasan kwallon kafar nan George Weah da kuma Robert Sirleaf dan shugabar kasar ta yanzu wadanda ke fafatawa ta neman kujerar majalisar dattijan ta gundumar Monrovia.
A waje guda dai hukumomin lafiya sun kai jami'ai da kuma naurar auna zafin jikin dan Adam a mazabu a fadin kasar.
Mataimakin Ministan lafiya na kasar Tolbert Nyenswah wanda ke jagorantar yaki da cutar ebola a Liberia yace duk mai kada kuri'ar da aka samu zafin jikinsa ya haura maki 37 a maunin Celcius za'a janye shi daga kan layi domin kai shi cibiyar kula da lafiya ta musammman don kara duba lafiyarsa.
Yace lafiyar jama'a a lokacin yakin neman zabe da kada kuri'a yana da muhimmanci sosai.
Mr Nyenswah yace babban abin farin ciki shine yadda ake samun raguwar masu cutar a cibiyar kula da masu ebolar a Liberia yana mai cewa a kullum cutar raguwa take.
</doc>
<doc id='bbc_140830_ebola_sierra_leone' type='mono' source_url='http://www.bbc.co.uk/hausa/news/2014/08/140830_ebola_sierra_leone' term='ebola'>
Ebola: Likita ya kara mutuwa a Saliyo
Rahotanni daga Saliyo sun ce an kara samun wani likita da ya mutu sakamakon kamuwa da cutar Ebola a kasar.
Rahotanni daga Saliyo sun ce an kara samun wani likita da ya mutu sakamakon kamuwa da cutar Ebola a kasar.
Likitan ya kamu da cutar ne lokacin da ya ke yi wa wasu da suke fama da ita magani.
Kawo yanzu, fiye da ma'aikatan lafiya 20 ne cutar ta kashe a kasar ta Saliyo, kuma yawancin ma'aikatan sun shiga yajin aiki saboda rashin biyan su kudaden alawus din su.
Tun da farko dai, kasar Liberia ta dage takunkumin killacewa da ta sanya akan wata unguwar talakawa sama da mako daya da ya gabata, don hana cigaba da yaduwar cutar.
Fiye da mutane 1500 ne cutar ta Ebola ta kashe a yammacin Afika tun bayan barkewarta a cikin watan Maris.
</doc>
<doc id='bbc_38411807' type='mono' source_url='http://www.bbc.co.uk/hausa/38411807' term='ebola'>
An samu allurar rigakafin cutar Ebola
An samu wata allurar rigakafi da ake saran za ta yi tasirin kashe kwayar cutar Ebola.
An samu wata allurar rigakafi da ake saran za ta yi tasirin kashe kwayar cutar Ebola.
An dai yin gwajin allurar ne a daya daga cikin kasashen yammacin Afurka da cutar Ebola ta yi wa mummunar illa, wato kasar Guinea kasar da sai a shekarar nan aka kakkabe cutar daga ciki.
Sakamako na karshe da aka wallafa a mujallar Lancet ta Birtaniya, ya nuna dukkan mutane kusan sittin da aka yi musu allurar, bayan kwana 10 da aka sake gwada su sai aka ga babu wannan cutar a jikinsu.
Ya yin da wasu sittin da ba a yi musu riga-kafin ba, kusan ashirin da uku sun kamu da cutar.
Daraktan cibiyar bincike a Birtaniya the Wellcome Trust, ya ce samar da riga-kafin cutar Ebola abu ne da ya kamata a yaba da shi.
Fiye da mutane dubu goma sha biyu ne suka mutu a kasashen da cutar Ebola ta fi kamari a yammacin Afurka, wato Guinea, da Laberia da kuma Saliyo.
</doc>
<doc id='bbc_140805_us_ebola_vaccine' type='mono' source_url='http://www.bbc.co.uk/hausa/news/2014/08/140805_us_ebola_vaccine' term='ebola'>
'An kusa samun riga-kafin cutar Ebola'
Daya daga cikin manyan likitoci na duniya da suka kware kan samar da riga-kafi ya shaida wa BBC cewa yana fatan samar da rigakin cutar Ebola.
Daya daga cikin manyan likitoci na duniya da suka kware kan samar da riga-kafi ya shaida wa BBC cewa yana fatan samar da rigakin cutar Ebola.
Dokta Anthony Fauci na cibiyar yaki da cututtuka masu yaduwa na Amurka ya ce yana fatan samar da riga-kafin a tsakiyar wannan shekarar zuwa karshen shekarar da muke ciki.
A cewarsa a watan Satumba mai zuwa ne za a fara gwajin maganin, wanda ya nuna alamun nasara a gwajin da aka yi a kan dabbobi.
Jami'an lafiya na Amurka sun ce likitan nan Ba'amurke, Kent Brantly da ya kamu da cutar na samun sauki, bayan an fara bashi wani maganin da ake gwajinsa a wani asibiti a Amurka.
</doc>
<doc id='bbc_141021_ecowas_ebola_eradication' type='mono' source_url='http://www.bbc.co.uk/hausa/news/2014/10/141021_ecowas_ebola_eradication' term='ebola'>
Kayan aiki da jinyar ebola sun samu
Shugaban kasar Ghana John Mahama ya ce a yanzu kayayyakin aiki da kuma na jinya sun fara isa kasashen da cutar Ebola tafi kamari a yankin yammacin Afrika.
Shugaban kasar Ghana John Mahama ya ce a yanzu kayayyakin aiki da kuma na jinya sun fara isa kasashen da cutar Ebola tafi kamari a yankin yammacin Afrika.
Shugaban kasar ta Ghana wanda kuma shine shugaban kungiyar Kasuwancin Yammacin Afrika wato ECOWAS ko kuma CEDEAO, ya ce abinda ya rage a yanzu shine yadda kungiyoyi da kasashen da ke tura kayayyakin za su hada kai don ganin abubuwan da suke aikawa ba su kasance iri daya ba.
A daidai lokacinda kuma Shugaban Kungiyar ta ECOWAS ke wannan sheila, Kwararru masana kiwon lafiya kimanin dari daya daga rundunar sojan Brittaniya na kan hanyar su ta zuwa kasar Saliyo a yammacin Afrika don taimakawa wajen yaki da annobar cutar Ebola.
Adadin mutane dubu da dari biyar ne aka bayar da rahoton sun mutu sakamakon cutar ta Ebola a kasashen na Saliyo da makwabciyar ta Guninea da Liberia.
Ma'aikatan agaji sun ce, a halin da ake ciki yanzu haka an gaza ciwo kan annobar.
</doc>
<doc id='bbc_140813_jonathan_governors_ebolameeting' type='mono' source_url='http://www.bbc.co.uk/hausa/news/2014/08/140813_jonathan_governors_ebolameeting' term='ebola'>
Ebola: Shugaba Jonathan na ganawa da gwamnoni
Shugaban Nigeria Goodluck Jonathan na yin wata ganawa da gwamnonin jihohi da kwamishinonin lafiya a kan cutar Ebola.
Shugaban Nigeria Goodluck Jonathan na yin wata ganawa da gwamnonin jihohi da kwamishinonin lafiya a kan cutar Ebola.
Taron zai maida hankali ne kan matakan da suka dace a dauka domin kara dakile bazuwar cutar a kasar.
Hakan na zuwa ne bayan mutuwar mutum na uku kuma daya daga cikin wadanda suka taimaka wa dan Liberiyan nan Patrict Sawyer da ya kawo cutar Najeriya.
Tuni dai gwamnatin Najeriyar ta kafa wata cibiyar yaki da cutar da ke da zama a Lagos, wadda ke aiki ba dare ba rana wajen kauce wa cutar a kasar
</doc>
<doc id='bbc_151115_traditionalboxing_aminulangalanga_ebola' type='mono' source_url='http://www.bbc.com/hausa/sport/2015/11/151115_traditionalboxing_aminulangalanga_ebola' term='ebola'>
Ebola da Langa-Langa sun dambata a Dambe
Turmi uku aka dambata tsakanin Ebola da Langa-Langa a wasan Lahadi da safe a gidan damben Ali Zuma dake Dei-Dei a Abuja, Nigeria.
Turmi uku aka dambata tsakanin Ebola da Langa-Langa a wasan Lahadi da safe a gidan damben Ali Zuma dake Dei-Dei a Abuja, Nigeria.
Wasan ya kayatar yadda ya kamata ganin cewa Ebola dan wasan Kudu dogo ne kuma karfaffa, shi kuwa Aminu Langa-Langa daga Arewa bai kai Ebola tswo da jiki ba.
Amma kuma turmi uku suka taka babu kisa alkalin wasa Shagon Shagon Amadi ya raba wasan.
Shi ma wasan Aleka daga Kudu da Bahagon Balan Kada daga Arewa an biya 'yan kallo, illa dai fafatawar babu kisa a tsakaninsu.
Shi kuwa Bahagon Musan Kaduna daga Arewa kashe Dakakin Dakaka ya yi daga Arewa, Bahagon dai ya kuma kashe Garkuwan Dan Digiri daga Kudu a cikin kankanin lokaci.
Damben Nura Dan Karami daga Arewa da Shagon Dan Digiri babu kisa a turmi uku da suka yi, wasan Bahagon Musan Kaduna daga Arewa da Shagon Sikido shi ma babu kisa.
Sa zare ma tsakanin Shamsu Kanin Emi daga Arewa da Shagon Abata Mai daga Kudu turmi biyu suka yi babu wanda ya dafa kasa.
</doc>
<doc id='bbc_141001_ebola_america_cdc' type='mono' source_url='http://www.bbc.co.uk/hausa/news/2014/10/141001_ebola_america_cdc' term='ebola'>
Cutar Ebola ta bulla a Amurka
Cibiyar kawar da cututtuka da kare lafiyar jama'a ta Amurka ta tabbatar da cewa an samu wani Ba Amurke a Texas da ya kamu da cutar Ebola.
Cibiyar kawar da cututtuka da kare lafiyar jama'a ta Amurka ta tabbatar da cewa an samu wani Ba Amurke a Texas da ya kamu da cutar Ebola.
Daraktan cibiyar, Tom Frieden ya ce cutar ta shiga jikin mutumin ne a Liberia, amma bai nuna alamunta ba sai da ya koma Amurka.
A ranar 19 ga watan satumba mutumin ya koma Amurka wajen iyalinsa, amma a lokacin babu wata alama da cutar ta nuna a jikinsa sai a ranar 24.
Wannan ne karo na farko da da aka samu Ba- Amurke dauke da cutar Ebola a cikin kasar, amma a baya wasu 'yan kasar biyu sun kamu da cutar a yammacin Afrika.
Jami'an Amurka sun ce suna da yakinin za su hana cutar yaduwa a kasar.
A jihar Texas din, ana kokarin cimma duk mutanen da sukayi mu'amala da mutumin da kuma wasu a ake tunanin suna cikin hadarin kamuwa da cutar.
</doc>
<doc id='bbc_49520604' type='mono' source_url='https://www.bbc.co.uk/hausa/49520604' term='ebola'>
Cutar Ebola ta sake bullowa a yammacin Uganda
Ma'aikatar lafiya a Uganda ta tabbatar da sake bullar cutar Ebola a yammacin garin Kasese.
Ma'aikatar lafiya a Uganda ta tabbatar da sake bullar cutar Ebola a yammacin garin Kasese.
An gano cutar ne bayan an gwada jinin wata karamar yarinya 'yar shekara 9, da ta taho daga Jamhuriyyar Dimokradiyyar Congo, inda aka ga tabbas tana dauke da cutar.
Cutar na saka masassara mai zafi da kuma zubda jini.
Tuni dai aka kebe yarinyar inda aka ajiye ta a cibiyar kula da kuma shan magani ta Ebola a kasar.
Kasar ta Uganda tana matsa kaimi wajen tantancewa da kuma gwaje-gwaje ga mutanen da ke shiga kasar ta kan iyakarta, da jamhuriyyar dimokradiyyar Kongo sakamakon yadda cutar ta kashe kusan mutum dubu 2 a Kongon.
</doc>
<doc id='bbc_140711_ghana_ecowas_summit_ends' type='mono' source_url='http://www.bbc.co.uk/hausa/news/2014/07/140711_ghana_ecowas_summit_ends' term='ebola'>
ECOWAS ta kafa gidauniya kan Ebola
Shugabannin kasashen kungiyar raya tattalin arzikin yammacin Afrika wato Ecowas su 15, sun tashi daga wani taro a birnin Accra na kasar Ghana da yammacin ranar Alhamis da kafa wata gidauniya kan cutar Ebola.
Shugabannin kasashen kungiyar raya tattalin arzikin yammacin Afrika wato Ecowas su 15, sun tashi daga wani taro a birnin Accra na kasar Ghana da yammacin ranar Alhamis da kafa wata gidauniya kan cutar Ebola.
Shugabannin sun tattauna ne kan yadda zasu tunkari cutar mai kisa ta Ebola da ta barke a wasu kasashen yankin da kuma matsalar tsaro da kawo zaman lafiya a yankin.
Kafa gidauniyar dai shi ne sakamakon tattaunawar da shugabanin suka yi kan cutar ta Ebola a wajen taron, sai dai ya zuwa yanzu shugaban Najeriya ne kawai ya bayar da gudunmuwa gare ta.
Shugaban Najeriya Goodluck Jonathan ya ba da gudunmuwar dala miliyan uku na Amurka ga gidauniyar yaki da cutar ta Ebola a kasashen Guinea da Laberiya da Saliyo inda cutar ta kashe daruruwan mutane ya zuwa yanzu.
</doc>
<doc id='bbc_labarai-41593234' type='mono' source_url='http://www.bbc.co.uk/hausa/labarai-41593234' term='ebola'>
An samu rigakafin 'cutar Ebola'
Sakamakon farko na gwajin alluran rigakafin cutar Ebola har iri biyu, ya nuna cewa duka biyun na iya kare mutane daga daukar cutar tsawon akalla shekara guda.
Sakamakon farko na gwajin alluran rigakafin cutar Ebola har iri biyu, ya nuna cewa duka biyun na iya kare mutane daga daukar cutar tsawon akalla shekara guda.
An gudanar da binciken ne a kasar Liberia inda aka gwada rigakafin kan marasa lafiya dubu daya da dari biyar.
Wadanda aka yi wa rigakafin sun samu kariya daga daukar cutar tsawon shekara guda.
Gwajin ya nuna cewa ana iya amfani da rigakafin wurin ceto rayukan al'umma duk lokacin da annobar Ebola ta sake barkewa nan gaba.
Cutar Ebola dai ta kashe fiye da mutum dubu 11 a yammacin Afrika a shekarar 2014.
</doc>
<doc id='bbc_labarai-39918034' type='mono' source_url='http://www.bbc.co.uk/hausa/labarai-39918034' term='ebola'>
Ebola: Nigeria na ɗaukar matakan riga-kafi
Nijeriya ta ce ta fara ɗaukar matakan da suka dace a ƙoƙarinta na riga-kafin cutar Ebola, bayan samun ɓullarta a Jamhuriyar Dimokraɗiyyar Kongo a baya-bayan nan.
Nijeriya ta ce ta fara ɗaukar matakan da suka dace a ƙoƙarinta na riga-kafin cutar Ebola, bayan samun ɓullarta a Jamhuriyar Dimokraɗiyyar Kongo a baya-bayan nan.
Ƙasar dai na ɗaya daga cikin ƙasashen yankin Afirka ta yamma da suka yi fama da cutar Ebola  a shekara ta 2014, lokacin da ƙwayar cutar ta harbi mutum 20 daga ciki kuma 9 suka mutu.
Ministan lafiya na Nijeriya, Farfesa Isaac Adewole ya ce ya ba da umarnin daukar matakan da suka dace don kare al'ummar ƙasar daga duk wata barazana da za a iya fuskanta nan gaba.
Matakan dai za su bayar da dukkan bayanan da mutane ke buƙatar sani game da cutar Ebola ta yadda za su iya farga da zarar wata alama ta bayyana da nufin sanar da hukumomi nan take.
Haka zalika, duk wasu alamu da aka gani game da cutar za a dauki mataki take-yanke na yin gwaji domin a hakikance lamarin.
Ma'aikatar lafiyar ta kuma yi kira ga al'ummar kasar su kwantar da hankula kuma kada su razana game da sake ɓullar Ebola a Jamhuriyar Dimokradiyar Kongo da Hukumar Lafiya ta Duniya ta sanar.
Ta ce cibiyar kula ɓarkewar annoba ta Nijeriya na da kayan aiki da ma'aikata domin bai wa al'umma kariya.
Ta kuma buƙaci mutane da kada su yi wata-wata wajen sanar da duk wasu alamomi da za su gani na bayyane a tsakanin al'umma kan wannan cuta .
Ma'aikatan lafiya za su binciki duk wani da ya nuna wasu alamomi na irin wanda ke dauke da cutar ta Ebola.
Alamun dai sun hada da zazzabi da gajiya da kasala da jiri da ciwon gabobi da kuma tsattsafowar jini daga fata ko ta baki da kunne.
A ranar 11 ga wannan wata ne Ministan lafiya na Jamhuriyar Dimokaradiyyar Kwango ya sanar da Hukumar Lafiya ta Duniya cewa wasu marasa lafiyan da aka bincika a kasar sun nuna alamun kwayoyin cutar  Ebola.
Bayan wannan kuma sai reshen Afirka na Hukumar Lafiya ya ba da shelar cewa mutum tara sun kamu da cutar kuma uku daga cikinsu sun mutu a yankin Likati na Jamhuriyar Dimokradiyyar Kwango.
</doc>
